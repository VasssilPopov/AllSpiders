{"url": "http://www.cross.bg/riana-dzhamil-hasan-1623048.html", "text": "/КРОСС/ Родената в Барбадос певица Риана се е разделила с приятеля си Хасан Джамил след продължила близо три години връзка, съобщи Контактмюзик.За романа между изпълнителката и бизнесмена, и двамата 31-годишни, се заговори през 2017 г. Певицата за първи път проговори публично за връзката си в интервю през юни 2019 г., припомня изданието.Сега \"Ю Ес уикли\" съобщава, че Риана и Хасан Джамил, които ревниво пазеха личния си живот, са решили да поемат по отделни пътища.Представители на двойката не са потвърдили раздялата им. ", "date": "2020.01.18", "title": "Риана и Хасан Джамил се разделиха"}
{"url": "http://www.cross.bg/obraha-mitnitzata-v-blagoevgrad-1623047.html", "text": "/КРОСС/ Неизвестни обраха югозападната териториална дирекция на Агенция „Митници\" в Благоевград, съобщава NOVA, като се позовава на източници от МВР.Обирът е станал късно снощи и засега от МВР уточняват липсите. ", "date": "2020.01.18", "title": "Обраха митницата в Благоевград "}
{"url": "http://www.cross.bg/istanbyl-konsylstvo-informatziya-1623053.html", "text": "/КРОСС/ Български гражданин е прострелян смъртоносно в Истанбул, съобщиха от МВР.Дирекция \"Международно оперативно сътрудничество\" е осъществила контакт по полицейските информационни канали. Повод е инцидент в Истанбул, при който български гражданин е прострелян смъртоносно при акция на местната полиция, след като нахлул с мачете и предизвикал безредици в заведение в града снощи.Установено е, че 32-годишният българин има няколко криминални регистрации - за хулиганство, кражби и грабежи. Действието се развило около 23.30 часа в ресторант, намиращ се на ул. „Шехит Камил Балкан\" в кв. Байрампаша - Истанбул.Задграничният представител на МВР има готовност да окаже съдействие на разследването, ако такова бъде поискано.До момента в Генералното ни консулство в Истанбул не е получена официална информация от властите.Генералното ни консулство работи по случая като са предприети действия по установяване на допълнителни данни.Инициирани са проверки и е отправено официално запитване до турските власти, от които се очаква получаване на подробна информация. ", "date": "2020.01.18", "title": "Българин нахлу с мачете в заведение в Истанбул, застреляха го "}
{"url": "http://www.cross.bg/yanyari-nyama-dzhonsun-1623055.html", "text": "/КРОСС/ Правителството на Великобритания обяви плановете си за организирането на специални прояви в нощта на 31 януари, когато страната официално ще напусне Европейския съюз. Но министърът на финансите и канцлер на държавното съкровище Саджид Джавид призна, че някои сектори от бизнеса в Обединеното кралството ще пострадат след раздялата с блока, предаде Ройтерс.В интервю за \"Файненшъл таймс\", публикувано днес, Джавид казва, че след края на тази година британските регулации няма да съвпадат с европейските, Великобритания няма да участва в съвместните решения и няма да членува в митническия съюз на ЕС. Министърът има предвид изявлението на премиера Борис Джонсън, че преговорите за бъдещите отношения между кралството и ЕС ще приключат до края на 2020 година.Великобритания ще напусне блока в 23 часа на 31 януари, но ще продължи да спазва законодателството на ЕС през следващите 11 месеца, които са преходен период, поясни Ройтерс.През нощта на излизането от ЕС премиерът Джонсън възнамерява да произнесе обръщение към нацията след заседание на правителството в Северна Англия. Освен това върху сградата на Даунинг стрийт 10 ще бъде прожектиран часовник, който ще отчита с обратно броене времето до 11 ч. вечерта на 31 януари, когато разводът ще стане факт. Целият правителствен квартал Уайтхол ще бъде озарен от светлинно шоу, а национални флагове ще се веят на всички пилони на площада на Парламента. Кабинетът е разпоредил да се изсече възпоменателна монета, която ще бъде пусната в обращение същия ден.Консервативното правителство на Джонсън се е отказало от плана си в уречения час на раздялата с ЕС да зазвучат прочутите камбани на часовника Биг Бен, който все още се ремонтира.", "date": "2020.01.18", "title": "Британското правителство подготвя чествания за Брекзита"}
{"url": "http://www.cross.bg/kurtikov-london-ybiiistvoto-1623036.html", "text": "/КРОСС/ Друг българин е обвинен в убийството на Красимир Къртиков в Лондон. 60-годишният Къртиков бе намерен мъртъв в дома му в южния квартал Кройдън.Николай Живков, на 44 години, без постоянен адрес, е обвинен за убийството на 60-годишният Красимир Къртиков в Лондон, се казва в кратко съобщение на лондонската полиция. Той бе арестуван през нощта в четвъртък срещу петък.Очаква се днес по-късно Живков да бъде изправен пред съд в Уимбълдън.Полицията бе повикана рано сутринта в понеделник след като Къртиков бе намерен мъртъв в дома му на улица Уайтхорс роуд в лондонския квартал Кройдън.Съдебно-медицинската експертиза показа, че Къртиков е починал в резултат на многобройни наранявания.Семейството на Къртиков е информирано за смъртта му. ", "date": "2020.01.18", "title": "Българин е обвинен за убийството на свой сънародник в Лондон "}
{"url": "http://www.cross.bg/ivanov-nyama-holding-1623037.html", "text": "/КРОСС/ \"Създаването на общ ВиК холдинг е възможност за прикриване на отговорности, опит за изхарчване и източване на милиарди, защото освен този милиард и двеста милиона от ЕС, очевидно ще се изхарчи и още един милиард от българската държава. А така отговорностите тотално ще се размият\", каза депутатът от ПГ на \"БСП за България\" Иван Иванов пред Дарик радио.Според него основна вина за проблемите в този сектор, носи управлението в последните години, а именно - неуправлението му от ГЕРБ. Иванов допълни, че липсват приоритети, ясни политики, няма действия. Обърна внимание, че загубата на вода по трасетата е безумно много, че управлението на ВиК дружествата е изключително лошо, както и че разпределение на водните ресурсите е крайно незадоволително. \"Ако не настъпи криза, необходимите средства не се дават. ВиК дружествата бяха превърнати в партийни клубове и все още работят като такива\", заключи Иванов по темата.\"Трябва да внимаваме тази хуманитарна криза да не прерасне в икономическа. 1500 семейства останаха без работа, на улицата. Проблемът е изключително сериозен, но той си има своята предистория- неспазване на редица ангажименти и въобще липса на желание и приоритети за справяне с проблемите в този сектор. Средства не липсват. Например, такива се осигуряват по оперативна програма \"Опазване на околната среда\" на ЕС още от 2014 година, по която са предвидени милиард и двеста милиона лева за ВиК сектора, но за съжаление не се спазва основното изискване, записано по тази програма, а именно - пари срещу реформи. Реформи не се случиха, качествени мерки не се предприеха, проблемите се замаскират и отлагат, като се чака криза, за да се случи нещо, но това не е нормално управление\", бе категоричен депутатът на левицата.Той напомни, че освен неспазването на споразуменията за реформи по оперативната програма на ЕС, управляващите нарушават множество други договорености, като например изискването от ЕС България да намали загубите на вода до 20%, което държавата по никакъв начин не спазва. Иванов посочи, че в редица области водните загуби достигат до 80% от целия подаван обем вода, като конкретно назова Шумен и Добрич като такива примери.\"Идеята за общ държавен ВиК холдинг няма да даде обективна информация какво се случва с всички областни и общински водни предприятия, всичко ще бъде заметено под една обща отговорност, именно за да се прикрие плачевното им състояние. Холдингът няма да оправи проблемите и няма да е способен да даде реален отговор на обществото какво е състоянието на ВиК сектора, какво се случва с ВиК дружествата и защо са докарани до фалит. Трябва ясно да се търси отговорност и да се вземат мерки сега - целево и приоритетно, а не след време, ако се направи такъв холдинг, отново се обвини и показно арестува един ръководител, а не множеството действително отговорни по тези проблеми. А какво ще стане с всички тези водоснабдителни дружества и предприятия, в които държавата няма 51% участие? А какво ще стане в областите, в които има повече от едно ВиК? Всички те ще бъдат оставени на произвола на съдбата ли?\", изказа своите притеснения народният представител на \"БСП за България\".  ", "date": "2020.01.18", "title": "Иван Иванов: Създаването на общ ВиК холдинг е прикриване на отговорности"}
{"url": "http://www.cross.bg/virys-chovek-kitaii-1623038.html", "text": "/КРОСС/ Броят на хората, които са заразени от мистериозния вирус в Китай, е много по-голям, отколкото сочат официалните данни, твърдят учени, цитирани от Би Би Си.Има близо 50 потвърдени случая на новия вирус, но британски експерти смятат, че броят на заразените е по-близо до 1700.Известно е, че двама души са починали от респираторния вирус, който се появи в град Ухан през декември.\"Аз съм значително по-загрижен, отколкото бях преди седмица\", казва проф. Нийл Фъргюсън пред Би Би Си.Сингапур и Хонконг проверяват пристигащите пътници от Ухан, а американските власти също предприемат подобни мерки за проверка на три големи летища в Сан Франциско, Лос Анджелис и Ню Йорк.Как е определен броят на заразените хора?Центърът за глобален анализ на инфекциозни заболявания в Лондон провежда задълбочени изследвания по този въпрос.Решаващата улика за мащаба на проблема се крие в случаите, които се откриват в други страни.Докато огнището на заразата е съсредоточено в китайския град Ухан, има два случая в Тайланд и един в Япония.\"Това ме накара да се притеснявам\", казва проф. Фъргюсън.Невъзможно е да се посочи точният брой, но като се вземат предвид огнищата на зараза, местното население и данните за полетите, може да се добие представа.Подробните изчисления са публикувани онлайн, както и в научно издание. Според тях броят на заразените хора е 1700 души.Какво означава всичко това?Учените смятат, че все още е твърде рано „да се бие тревога\", но определено има повод за загриженост.Китайските власти твърдят, че не е имало случаи на разпространение на вируса от човек на човек. Според тях вирусът е преминал бариерата между видовете и идва от заразени животни от пазара в Ухан. Проф. Фъргюсън не е съгласен с това: \"Хората трябва сериозно да обмислят вероятността вирусът да се предава от човек на човек\". Според него е малко вероятно коронаровирусите, предавани от животни, да причинят толкова много случаи на заразени хора.Разбирането за начина на разпространение на новия вирус има решаващо значение при оценяването на опасността от него.Какъв е този вирус?Властите в Китай и Световната здравна организация стигнаха до заключението, че инфекцията е коронавирус.Коронавирусите са широко семейство от вируси, но само за шест (новият би бил седми) е известно, че заразяват хората.В най-лекия случай те могат да причинят обикновена настинка, докато тежкият остър респираторен синдром (Sars), който тръгва от Китай през 2002 г., е коронавирус, причинил смъртта на 774 души от 8 098 заразени с него. Анализът на генетичния код на новия вирус показва, че той е по-тясно свързан със Sars, отколкото всеки друг човешки коронавирус.Ето какво казват и други учени:„Несигурността и пропуските остават, но е ясно, че има някакво ниво на предаване на вируса от човек на човек\".\"Започваме да чуваме за повече случаи в Китай и други страни. Този модел показва, че вероятно ще има много повече случаи в редица страни\". ", "date": "2020.01.18", "title": "Учени: Мистериозният китайски вирус е заразил стотици хора"}
{"url": "http://www.cross.bg/tyrtziya-pomosht-evro-1623039.html", "text": "/КРОСС/ ЕС намалява значително предприсъединителната помощ за Турция през тази година заради газовия спор в Средиземноморието и военната офанзива на Анкара в Сирия, предаде БТА, цитирайки германската агенция ДПА.Съкращенията не засягат плащанията, които Европейският съюз извършва към Турция по силата на споразумението за бежанците, съобщиха днес вестници, които са част от германската медийна група „Функе\". Те се позовават на писмо до Европейския парламент от върховния представител по въпросите на външната политика и сигурността Жозеп Борел.Европейският съюз е решил да намали първоначално планираната сума за 2020 г. със 75 на сто, пише в писмото на Борел.Според Европейската комисия Турция ще получи само 168 милиона евро финансиране по Инструмента за предприсъединителна помощ. От тази сума 150 милиона евро са предназначени за укрепване на демокрацията и върховенството на закона, а останалите 18 милиона евро - за развитие на селските райони.Борел оправда съкращенията, като посочи нерегламентираните сондажи на газ от Турция край бреговете на Кипър и военната операция на Турция в Североизточна Сирия, която започна през октомври.Предприсъединителната помощ на ЕС има за цел да подпомогне страните кандидатки в процеса на реформи и да подобри тяхната конкурентоспособност. Преговорите за присъединяване на Турция към ЕС обаче са преустановени от години. ", "date": "2020.01.18", "title": "ЕС реже 75% от помощта за Турция за присъединяване към съюза "}
{"url": "http://www.cross.bg/zakon-alkohol-maiiorka-1623040.html", "text": "/КРОСС/ Испанските Балеарски острови одобриха закон, който забранява обиколките по кръчми и намаленията на напитките в определи часове (т.нар. happy hours) в три популярни туристически дестинации в опит за борба с „алкохолните почивки\", предаде Би Би Си.Ограниченията се отнасят до популярните сред туристите Плая де Палма, Магалуф в Майорка и Сан Антонио в Ибиса. Регионалното правителство обяви, че това е първият по рода си закон в Европа.Ибиса и Майорка отдавна са магнит за млади британски, германски и ирландски туристи. Одобрените вчера мерки са едва поредният опит от страна на властите да опитат да обуздаят злоупотребата с алкохол на средиземноморските острови. Въпреки че някои търговци смятат, че дребният бизнес ще пострада от това.Новият закон включва серия от мерки срещу т.нар. алкохолен туризъм, при който посетителите са насърчавани да пият. Организираните обиколки на кръчми вече не може да бъдат рекламирани или провеждани на трите популярни дестинации.Намаленията на алкохол са забранени, парти-лодките не може да бъдат рекламирани в трите зони. Машините за алкохол и рекламите на алкохолни напитки също са забранени, като властите заявяват, че магазините, продаващи спиртни напитки трябва да затварят от 21,30 до 8 часа сутринта.Новите регулации забраняват т.нар. балконинг, когато хората скачат от хотелските балкони, често в басейни. Местният бизнес, който нарушава новия закон, е заплашен от глоби до 600 000 евро или затваряне за срок до 3 години. ", "date": "2020.01.18", "title": "Край на алкохолния туризъм на Майорка и Ибиса "}
{"url": "http://www.cross.bg/onlaiin-imoti-zakon-1623041.html", "text": "/КРОСС/ Собствениците на имоти в Кипър, предлагащи ги в онлайн платформите за споделено настаняване от типа на Airbnb и Booking.com, вече попадат под законова регулация и подлежат на регистрация. Новият закон бе приет от парламента на страната в петък.Желаещите да отдават квартири за краткосрочно настаняване вече трябва да се регистрират в специален регистър, който се създава към Държавния департамент по туризма. Те ще могат да работят след като получат лиценз от него.Регистрационният номер на имота трябва да бъде представен на онлайн платформата, за да може собственикът му да се включи в нея. Така ще се гарантира, че предлаганите квартири са одобрени от правителството, обясни зам.-министърът по туризма Савва Пердиос.Наемодателите, които досега отдават свои жилища по този начин, имат срок от 2 години да се съобразят със закона, а новите трябва да се регистрират веднага. Според представените в парламента данни около 20 000 места за временно настаняване попадат в обхвата на новите разпоредби.Новият закон не третира проблема с данъчното облагане на приходите от отдаваните под краткросрочен наем имоти. Те ще бъдат включени в декларациите за данък върху доходите на собствениците им. Промяната в регулацията се прави, за да могат тези домакинства да имат легален допълнителен доход, бе подчертано при дискусията в пленарната зала.Законът бе гласуван след година и половина обсъждания в парламента, но без острия обществен дебат, който съпътства въвеждането на подобна нова регулация в България.Според приетия у нас закон от тази година собствениците на имоти, предлагани в двете онлайн платформи, трябва да ги регистрират и да заплащат патентен данък. ", "date": "2020.01.18", "title": "Кипър създава регистър за имоти, предлагани под наем в онлайн платформи "}
{"url": "http://www.cross.bg/ryblyov-pobedi-haris-1623042.html", "text": "/КРОСС/ Руснакът Андрей Рубльов спечели турнира по тенис на твърди кортове в Аделаида (Австралия) с награден фонд 610 хиляди долара.Поставеният под номер 3 в схемата Рубльов победи категорично на финала квалификанта Лойд Харис (Южна Африка) с 6:3, 6:0 за по-малко от час, след като взе 10 от последните 11 гейма в мача.Така 22-годишният руснак продължи впечатляващата си серия от началото на сезона на 12 поредни победи, като прибави втора титла за годината след триумфа си в Доха през миналата седмица.Рубльов вече има общо четири трофея, а от понеделник той ще прогресира до рекордното в кариерата си 16-о място в световната ранглиста.22-годишният Харис, който записа първо участие на финал в Тура, също ще отбележи рекорден прогрес в класацията на АТП от понеделник, когато ще бъде на 72-ото място в света. ", "date": "2020.01.18", "title": "Рубльов продължи впечатляващата серия с втора титла за сезона"}
{"url": "http://www.cross.bg/petro-venetzyela-madyro-1623043.html", "text": "/КРОСС/ Президентът на Венецуела Николас Мадуро съобщи, че в луксозен хотел в Каракас ще бъде открито казино, където залози ще се правят само в създадената от неговото правителство криптовалута петро, предаде Франс прес.\"Ще открием международно казино и който иска да залага, ще трябва да го прави в петро\", каза той вчера на среща с министри и кметове.В края на 2011 г. тогавашният президент Уго Чавес забрани казината във Венецуела, но тежките финансови проблеми на страната накараха неговия приемник Мадуро да отмени тази разпоредба.Мадуро заяви, че е разрешил \"легалното залагане\" в петро, за да финансира сектори като здравеопазването и образованието. ", "date": "2020.01.18", "title": "Казино във Венецуела ще работи само с местна криптовалута"}
{"url": "http://www.cross.bg/klybove-litzenz-dokymenti-1623045.html", "text": "/КРОСС/ Българският футболен съюз успя да се вмъкне в законовия срок и поиска безсрочен лиценз от Министерството на младежта и спорта, съобщи БГНЕС.На 16 януари изтече гратисният период според новия закон, в който трябваше федерации и клубове да поискат отново лиценз, като спазят изискванията, които са доста по-сложни от предишните. С тях държавата реши проблема с „фантомните\" клубове, които съществуват само на книга и от години мъчат родния спорт.Прелицензирането е важно, защото има опасност част от отборите, особено в по-долните групи, да не успеят с документите за пролетния полусезон, който стартира в средата на февруари, и трябва да бъдат спрени за първенството.Нелицензираните клубове нямат право да участват на конгреса на БФС на 7 юни. Повечето централи чакаха до последния момент, за да подадат документи и това предизвика опашки в министерството, за да бъдат подадени необходимите документи. ", "date": "2020.01.18", "title": "БФС поиска безсрочен лиценз "}
{"url": "http://www.cross.bg/haskovo-hepatit-bolnite-1623050.html", "text": "/КРОСС/ Сериозно повишение на случаите на заболели от хепатит в цялата страна. Министерството на здравеопазването обяви епидемични взривове в областите Стара Загора и Хасково.В инфекциозното отделение в Хасково са настанени повечето болни с хепатит А, повечето от тях - деца. Само за последните няколко дни броят на болните в областите Стара Загора и Хасково вече е над 30. Обявени са няколко епидемични взрива. Лекарите съветват при оплаквания да търсим помощ, вместо да се лекуваме сами, а предпазването е чрез добра хигиена.Повече от половината от болните от хепатит А в хасковска област са от село Конуш. Случаите тук през последните няколко дни са 5. Хората са притеснени, че заразата може да се разпространи.За да спрат заразата, епидемиолозите проучват контактите на болните. Голяма част от тях са ученици. \"Предписани са противоепидемиологични мерки. Там, където има организирани колективи, е извършена крайна дезинфекция от оторизирана фирма, която представя протоколи\", каза директорът на РЗИ-Хасково д-р Соня Димитрова.В хасковската болница в момента са настанени шестима пациенти с хепатит А. \"Да успокоя хората, че обичайно това е една относително лека инфекция и да ги притесня - няма хубава болест\", каза още старши ординатор Инфекциозно отделение на МБАЛ - Хасково д-р Васко Донев.В началото симтомите на заболяването са подобни на тези на грипа, а по-късно се появява и характерното пожълтяване, но невинаги. Затова медиците препоръчват при оплаквания задължително да търсим лекар. ", "date": "2020.01.18", "title": "Бум на хепатит в областите Стара Загора и Хасково, болните предимно деца"}
{"url": "http://www.cross.bg/sofiya-pernik-voda-1623026.html", "text": "/КРОСС/ Ако има опасност водата в столицата да намалее, щом се ползва водопроводната мрежа с цел да се помогне на Перник, то водата за миньорския град ще бъде спряна, се казва в позиция на столичния кмет Йорданка Фандъкова, изпратена до медиите.Ето и пълния текст на становището на Йорданка Фандъкова:\"На среща в Министерски съвет беше отправена молба за използване на водопреносната мрежа на София, по която да преминат допълнителни количества вода от водосбора на язовир „Белмекен\" за Перник. В момента такава техническа възможност не съществува, тъй като водоснабдителните системите на София и Перник не са свързани.Водоснабдяването на София се осъществя от язовир „Искър\" (75%) и язовир „Бели Искър\" (25%). Един от източниците на захранване на язовир „Бели Искър\" е яз. „Белмекен\". Предложението е за пренасочване на допълнителни 600 хил. кубика месечно от водосбора на яз. „Белмекен\", които да бъдат отведени през софийски магистрален водопровод до резервоар „Мало Бучино - нов\" и от там по 13-километрово ново трасе до водопроводната система на Перник.Това предложение може да стане факт единствено след решение на Столичния общински съвет (СОС). За тази цел поисках от правителството и кмета на Перник още в понеделник да представят цялата налична информация по предложението на разширено заседание на комисията по инженерна инфраструктура на СОС.Моята категорична позиция, която защитих пред правителството, кмета и областния управител на Перник е, че това предложение ще бъде внесено за обсъждане в Столичния общински съвет единствено при 100% гаранции за водоснабдяването на София.Към днешна дата водоснабдяването на София е осигурено напълно за години напред от съществуващите водни количества в яз. „Искър\" и яз. „Бели Искър\" към момента. За водоснабдяването на София годишно са необходими около 140 млн. кубика вода (12 млн. кубика на месец). В яз. „Искър\" са налични 465 млн. кубика вода, а в яз. „Бели Искър\" - 9 млн. кубика вода.Поискала съм в предложението на държавата, което официално ще бъде изпратено до мен и до общинския съвет, да бъдат включени гаранции за възмездно осигуряване на допълнителните количества от водосбора на яз. „Белмекен\" и монтиране на спирателен механизъм преди изхода на резервоар „Мало Бучино - нов\", така че и при най-малък дисбаланс във водоснабдяването на София подаването към Перник ще бъде спряно. Финансирането на всички допълнителни дейности може да бъде единствено от държавния бюджет.Без което и да е от тези условия аз лично няма да подкрепя разглеждане на предложението от Столичния общински съвет. Без пълни гаранции за водния баланс на София и осигуряване на водоснабдяването на софиянци такова предложение няма да бъде подкрепено.Допълнително съм възложила на дружеството „Софийска вода\" да предостави пълен анализ на техническите параметри на магистралния водопровод, по който се обсъжда да бъдат доставяни допълнителните количества вода от водосбора на яз. „Белмекен\" до Перник. Цялата информация за техническите възможности и актуалното състояние на водните запаси на София ще бъде предоставена публично и на Столичния общински съвет, който единствено може да одобри предложението в помощ на разрешаване на водната криза в Перник.Настоях пред правителството с това решение да поеме ангажименти и за още два важни обекта за София. Първият - ремонт на стената на яз. „Бели Искър\" да започне още тази година. Вторият - изграждане на ново трасе от яз. „Огняново\" до водопреносната система на София като резервен водоизточник за питейна вода за столицата в дългосрочен план с оглед на климатичните промени.\" ", "date": "2020.01.18", "title": "Фандъкова: Намалее ли водата в София, спираме крана за Перник"}
{"url": "http://www.cross.bg/zvezdata-sblusuk--1623052.html", "text": "/КРОСС/ Британски астрономи разкриха отдавнашна загадка, свързана с древен сблъсък на Млечния път с друга галактика, съобщи Сайънс алърт. Специалистите са установили приблизително кога е станала катастрофата и на каква възраст е била звездата, върху която мащабното събитие е оказало своето въздействие.Учените са изследвали звездата Nu Indi (HD 211998), която се намира на разстояние 94 светлинни години от Земята в съзвездието Индианец. Размерите й са 3 пъти по-големи от тези на Слънцето, но масата й е едва 85 процента от слънчевата. Макар че тази звезда се е родила в Млечния път, събрани от космическия телескоп \"Гая\" данни сочат, че движението й в галактиката е било променено вследствие на сблъсък с останките от галактика джудже с форма на наденица. Става въпрос за най-голямата галактика джудже, с която Млечният път някога се е сблъсквал, допълва изданието, цитирано от БТА.По този начин възрастта на звездата поставя ограничения колко отдавна е станало сливането на галактиките. Ключовата особеност, която допринася да се определи кога се е появило светилото, е неговата металичност - съдържанието на химични елементи, които са по-тежки от водорода и хелия. Те за пръв път са възникнали в най-древните звезди, които по-късно са експлодирали и са се превърнали в свръхнови. От останките им са се образували звезди от следващи поколения. Съдържанието на желязо в звездата Nu Indi (HD 211998) е 3 процента от това в Слънцето. Следователно тази звезда е древна.Астрономите са уточнили възрастта й благодарение на измерване честотата на промените в яркостта й. Според данни, събрани от спътника TESS на НАСА, Nu Indi (HD 211998) е възникнала преди 11 милиарда години. Междугалактичният сблъсък вероятно е започнал преди 11,6-13,2 милиарда години, за да може да окаже своето въздействие върху звездата. ", "date": "2020.01.18", "title": "Астрономи разкриха загадка, свързана с древен сблъсък в Млечния път"}
{"url": "http://www.cross.bg/svishtov-avariya-voda-1623049.html", "text": "/КРОСС/ Голяма авария, възникнала по магистралния водопровод към Свищов, ограничава водоподаването в село Вардим, Свищов и село Царевец, съобщи община Свищов на сайта си.Екипите на местното ВиК са на терен и съвместно с екипи на ВиК \"Йовковци\" - Велико Търново ще направят всичко възможно аварията да бъде отстранена, се казва още в съобщението.В него се уточнява, че общината периодично ще се помества информация на сайта си за развитието на проблема.Това се случва на фона на тежката авария, която остави Шумен за две денонощия без вода. Продължава и тежката криза с воден режим в Перник. Заради нея днес на извънредна среща в Министерския съвет, свикана от премиера Бойко Борисов, беше решено София да помага с вода.Националната електрическа компания (НЕК) е започнала още преди два месеца да отбива водите от водосбора на \"Белмекен\" към този на яз. \"Бели Искър\". В следствие тези в \"Бели Искър\" са увеличени с 4 млн. куб м. само за това кратко време. Това количество ще бъде пренесено към Перник по водопреносната мрежа на София, съобщи министърът на икономиката Емил Караниколов. ", "date": "2020.01.18", "title": "Тежка авария остави без вода и Свищов"}
{"url": "http://www.cross.bg/phenyan-ministur-severna-1623051.html", "text": "/КРОСС/ Севернокорейският външен министър И Йон-хо е бил сменен, съобщи днес сеулският сайт \"Ен Кей нюз\", цитиран от Ройтерс.Не се посочва кой ще замени И, но се очаква Пхенян да обяви името на приемника му около четвъртък, се твърди в материала, в който са цитирани неназовани източници.Южнокорейското министерство на обединението, което се занимава с въпросите, свързани със Северна Корея, е заявявало преди, че всякакви промени в статута на И трябва да се преценяват предпазливо.Роден през 1956 година, И е син на И Мьон-дже, бивш заместник-директор на Организационния отдел, сенчест орган към управляващата Корейска трудова партия, който се занимава с назначенията на управленски позиции в държавата, според южнокорейското министерство на обединението.Баща му е бил и редактор в Корейската централна телеграфна агенция, държавната медия, която публикува пропагандните изявления на Пхенян.Владеещ свободно английски и възпитаник на престижния Университет за чужди езици в Пхенян, през годините И заемаше редица високопоставени постове, свързани с отношенията със Запада, припомня Ройтерс, цитирана от БТА.От 2003 до 2007 година той беше посланик на Северна Корея в Лондон и беше и заместник-външен министър, представляващ Пхенян на шестстранните преговори за севернокорейската ядрена програма. ", "date": "2020.01.18", "title": "Ким Чен-ун смени външния министър на Северна Корея"}
{"url": "http://www.cross.bg/nablyudenie-kosmicheski-stantzii-1623054.html", "text": "/КРОСС/ Специалистите от държавната корпорация \"Роскосмос\" предлагат от Земята да бъдат заглушавани сигналите, отправяни от чуждестранните спътници-шпиони. Това е начин да се скрие конфиденциалната дейност на територията на Русия от оперативното наблюдение на \"орбиталните шпиони\", пише \"Российская газета\".\"В период от време, когато защитаваният район попадне в зрителното поле на бордовата апаратура на космически апарат за наблюдение, е необходимо да се подсигури блокирането на приемната бордова апаратура на тези космически апарати-ретранслатори, които се намират в зоната на пряка радиовидимост на този космически апарат за наблюдение\", гласят материалите на специалистите от компания \"Руски космически системи\".Става дума за създаването на множество наземни радиоелектронни станции, предназначени за потискане на сигналите при предаване на данни от спътниците от оптическото, инфрачервеното и радиолокационното наблюдение на спътниците-ретранслатори, подсигуряващи отдаването на данни към наземните приемни пунктове. Такъв начин за намеса, уточняват авторите на разработката, може да се използва само тогава, когато самите спътници-шпиони се намират извън зоната на видимост на наземните станции на своите страни и не могат да изпращат директно получените снимки. За гарантираното блокиране на каналите за спътникова връзка се предлага да се използват едновременно няколко станции.Авторите на проекта предлагат да се състави база на чуждестранните разузнавателни спътникови системи, да се определи съставът и мястото на разполагане на наземните заглушителни станции, да се състави ред на работата им, а също така и да се определят смущенията, които ще заглушават предаването на данни на чуждестранни спътници. ", "date": "2020.01.18", "title": "\"Роскосмос\" намери начин да заглушава чуждестранните спътници-шпиони"}
{"url": "http://www.cross.bg/radoslav-krepost-mlad-1623044.html", "text": "/КРОСС/ Млад мъж на име Радослав се е полял с туба бензин в колата си и се е самозапалил. Мъжът е издъхнал на място. Трагедията се е разиграла на Асеновата крепост, съобщава Трафикнюз.Причина да посегне на живата си били семейни проблеми със съпругата му, която е козметик в Асеновград. Двамата се задомили съвсем скоро. Младият мъж оставил предсмъртно съобщение, с което се сбогувал с близките си.Последната снимка на Радослав и жена му е от пловдивски ресторант. Той и жена му обичали моторите и редовно пътешествали. ", "date": "2020.01.18", "title": "Млад мъж се самозапали в колата си на Асенова крепост"}
{"url": "http://www.cross.bg/mikrograma-metur-kybichen-1623046.html", "text": "/КРОСС/ Днес в някои райони на китайската столица средната дневна концентрация на фини прахови частици (ФПЧ 2,5), които са основният източник на смога, е била над 350 микрограма на кубичен метър, съобщи Пекинският център за наблюдение на опазването на околната среда, цитиран от БТА.Това е 14 пъти над нормата на Световната здравна организация, която е 25 микрограма на кубичен метър, предаде ТАСС. В Китай пределно допустимата норма е 35 микрограма на кубичен метър.Най-силно към 12 часа местно време е било замърсяването в района Чаоян в източната част на столицата, в южния район Фънтай, в западния Ментоугоу и в някои северни квартали.Замърсяването се оценява като опасно за здравето. Центърът препоръча на възрастните, децата и страдащите от белодробни и сърдечно-съдови заболявания да не излизат на открито.По данни на местните власти на Пекин през 2019 г. средното съдържание на фини прахови частици е било 42 микрограма на кубик. ", "date": "2020.01.18", "title": "Силно замърсяване на въздуха в Пекин"}
{"url": "http://www.cross.bg/klimt-kartina-gystav-1623033.html", "text": "/КРОСС/ Почти невероятна история с картина на Густав Климт. Негова творба, открадната преди повече от две десетилетия, се оказа скрита в стена на галерия в Италия. Италианската прокуратура потвърди, че картина, открита в стените на галерия в Пиаченца, е произведение на Густав Климт.Орнела Чика, прокурор в Пиаченца: С огромно вълнение искам да съобщя, че намерената картина е оригинална.Става дума за творбата \"Портрет на дама\", открадната преди 23 години.Клаудиа Колина, експерт: Можем да потвърдим, че в стилистическо, естетическо и техническо отношение творбата е на Густав Климт от галерия \"Ричи Оди\". Тя е купена от Джузепе Ричи Оди през 1925 година и е съхранявана в галерията до 1997 година.Картината се е намирала през цялото време, скрита в стена на галерията - в чанта в малко вентилационно пространство.Намерена е случайно от градинари, които почиствали фасадата от бръшлян. Произведението на австрийския художник се оценява на стойност между 60 и 100 милиона евро.Рисувана е в периода 1916-1917 година. Изчезва през 97-ма, когато галерията за модерно изкуство в Пиаченца е затворена за ремонт.Според експертите въпреки условията, в които е била картината през всичките тези години, състоянието ѝ е много добро. ", "date": "2020.01.18", "title": "Намериха открадната картина на Густав Климт"}
{"url": "http://www.cross.bg/bolnitzata-otdelenieto-rabota-1623028.html", "text": "/КРОСС/ Отделението по \"Хематология\" в УМБАЛ-Бургас преустанови работа заради липса на специалисти, които да работят в него.Още през ноември миналата година цациенти с хематологични диагнози не се обслужват. Това съобщиха от болницата, а повод за съобщението е сигнал на омбудсмана на Бургаска област, който сигнализира медиите и институциите и апелира за спешно разрешаване на проблема.От болницата обясняват, че след кончината на единствения специалист-хематолог, са били провеждани разговори с няколко специалисти в тази област, но нито един от тях не се е съгласил да рапочне работа в болницата и така да се възстанови работата на отделението.Специалистите-хематолози в Бургаско са петима, защото специалността е рядко срещана. Нито един от тях не е съгласен да започне работа в отделението.С някои от тях разговор е провеждан повече от веднъж, посочиха от пресслужбата на УМБАЛ. От там отбелязаха, че за проблема са информирани с писма Министерството на здравеопазването /МЗ/, Здравната каса и Българското медицинско сдружение по хематология.За да бъде решен поне временно проблемът, от болницата са поискали разрешение от МЗ и НЗОК, процедурите по кръвопреливане в болницата да се провеждат без специалист-хематолог на щат, а под надзора на такъв специалист, но на граждански договор.Отделението разполага с необходимата апаратура и ако получим разрешение, имаме готовност да назничим специалист на граждански договор веднага, добавиха от болницата. ", "date": "2020.01.18", "title": "Затвориха отделението по хематология в УМБАЛ-Бургас, няма специалисти "}
{"url": "http://www.cross.bg/tyrizma-angelkova-bulgariya-1623029.html", "text": "/КРОСС/ Работим активно, за да продължим ползотворното сътрудничество на Министерството на туризма и посолството на САЩ в духа на отличните отношения между двете страни. Туризмът е сред приоритетните области, които могат да насърчат и разширят това партньорство. За България секторът е изключително важен, защото генерира приблизително 12% от БВП и 11% от общата заетост в страната. Това заяви министърът на туризма Николина Ангелкова на работна среща с посланика на САЩ у нас Н.Пр. Херо Мустафа.Министър Ангелкова даде примери от националната статистика, които доказват, че въпреки предизвикателствата пред туристическата индустрия през 2019 г. отрасълът продължава да показва устойчиви резултати. За първите 11 месеца на отминалата година са осъществени над 8,8 млн. чуждестранни туристически посещения в България, което е символично понижение от 0,02% в сравнение със същия период на рекордната в отрасъла 2018-а.От 2015 г. досега входящият туризъм в България отчита 31 на сто увеличение при визитите и 34% ръст при приходите, подчерта тя и изтъкна, че пазар САЩ е сред водещите 20 в класацията за чуждестранни посещения у нас. За периода януари-ноември 2019 г. посрещнахме над 101 хил. американски туристи, което е увеличение с 8,5% в сравнение със същия интервал на 2018 г. България е известна сред гостите от САЩ като дестинация за културен, природен и екотуризъм. Комбинираните туристически продукти имат голям потенциал, защото гражданите на САЩ предпочитат да съчетават максимален брой забележителности и услуги в едно пътуване. Входящият туризъм от САЩ към България от 2014 г. до ноември 2019 г. отчита общо увеличение над 30%, информира министърът.Страната ни има много още какво още да покаже като целогодишна дестинация на посетителите отвъд Океана освен морския и зимния си туризъм. Тя предлага изключително разнообразни възможности за пътешествия и активен отдих - културно-исторически турове, балнео- и СПА услуги с международно качество, отличен голф туризъм, кулинарно-винени дегустации и пр. Трети сме в Европа по брой разкрити артефакти и втори по богатство от минерални извори - над 1600, посочи министър Ангелкова.Тя изтъкна също, че полагаме последователни усилия да създадем оптимални условия за работа на туристическия бизнес и за привличане на повече инвеститори. Основната ни цел е намаляване на административната тежест и дигитализацията на сектора. Доказателство е въведената от туристическата администрация лицева идентификация при предоставяне на административни услуги, което може да се осъществи от всяка точка на света за броени минути.През май 2019 г. съвместно с посолството на САЩ Министерството на туризма организира първия у нас форум за туризъм България-САЩ. Бихме искали да надградим тези инициативи, като организираме инвестиционни турове. Страната ни предлага благоприятни условия за инвестиции в сектора. Световноизвестни марки в хотелиерството като Hyatt, Marriot и др. правят вече сериозни инвестиции у нас. Големи делови форуми, които министерството инициира, насърчават този интерес. През 2019 г. организирахме международна конференция за устойчиви инвестиции в туризма в курорта Слънчев бряг с над 300 участници. Предстои през месец май тази година да се проведе второто му издание и ще се радвам да присъствате на него, отправи покана министър Ангелкова към посланика на САЩ.Това ще е продължение на партньорските и маркетинговите стъпки, които реализираме за по-активното присъствие на България на американския пазар. През 2017 г. стартирахме маркетингова кампания в САЩ - на дигитални екрани, превозни средства и локации във Вашингтон, окръг Колумбия, Лос Анджелис, Калифорния, Филаделфия, Пенсилвания, Бостън, Масачузетс. Тази година Министерството на туризма ще стартира интегрирана рекламна и дигитална кампания, насочена отново към САЩ. Ще бъдат включени поне четири онлайн комуникационни канала - Facebook, YouTube, Twitter, Instagram и други социални мрежи, както и журналистически турове, посещения на блогъри, влогъри, инфлуенсъри.Н.Пр. Херо Мустафа изрази увереност, че двете държави ще могат да работят много добре заедно. Туризмът е връзката между нас, заяви тя и препоръча сред приоритетите в отрасъла да е сътрудничеството със световни издания за активно популяризиране на страната ни. Посланикът на САЩ поздрави министър Ангелкова за работата и впечатляващите резултати в туризма и сподели, че е готова за още по-тясно сътрудничество. ", "date": "2020.01.18", "title": "Ангелкова на работна среща при посланика на САЩ Н.Пр. Херо Мустафа"}
{"url": "http://www.cross.bg/tazi-dokato-instalatzii-1623032.html", "text": "/КРОСС/ Мощностите на ТЕЦ „Бобов дол\" няма да работят докато не си приведат всичките инсталации в ред и не ги лицензират. Проверки се извършват в цялата страна по разпореждане на главния прокурор Иван Гешев, но тъй като там имаше проблем, аз отидох на място. Това каза екоминистърът Емил Димитров след провелата се спешна среща при премиера по повод решаването на водната криза в Перник, предаде репортер на БГНЕС.„Трябваше да се окаже съдействие, тъй като имахме проблем с дадени разрешителни, с въведени мощности, с гаранционни срокове, с незавършени процедури, притеснения, че има опасни отпадъци, които се горят. Нямаше опасни отпадъци. Има незавършена процедура. Казах ми, че имат тримесечен срок да приведат в съответствие всичките си мощности, ако желаят да могат да упражняват тази си вид дейност\", обясни министърът на екологията и поясни, че в конкретния момент инсталацията, която е имала експериментална възможност да работи, има незавършена процедура.„Посъветвах ги да спрат, те са на друго мнение. По всяка вероятност ще има принудителна административна мярка. Тази мощност ще бъде спряна и докато не си приведат всичките инсталации в ред, не ги лицензират, не ги сертифицират и не получат съответното разрешително, няма да работят. Ще работи всичко друго, но не и това което са искали през тази мощност, тъй като контролните институции нямат сигурността, че там нещо не се случва\", каза още Димитров.Той увери, че при извършената проверка тази сутрин не е установено превишение на вредните емисии.„Към този момент има станции, които следят, има инсталации, които мерят вредните емисии. Казал съм им, вчера, тази мощност да бъде спряна, докато не получат разрешение. Ще го получат и официално. Те са на друго мнение, ще се видим в съда\", зарече се министърът./ ", "date": "2020.01.18", "title": "Емил Димитров: ТЕЦ „Бобов дол“ няма да работи, докато не си сертифицира всички инсталации"}
{"url": "http://www.cross.bg/firmata-vlasti-italianskite-1623030.html", "text": "/КРОСС/ Днес на пристанище Варна Запад ще продължи отварянето на контейнерите с боклук, разследван от варненската прокуратура.Поискано е съдействие от италианските власти да предоставят информация за фирмата - изпращач „Дентиче Пантелоне\" със седалище в Авелино, съобщи наблюдаващият прокурор. Установява се също дали собствениците на фирмата - получател - македонските граждани Блаже Христовски и Горан Ангелов, живеят на територията на нашата страна, или ще бъдат издирвани със съдействието на Северна Македония. Съдружниците им Ецио Боче и Винченцо Трассари ще бъдат търсени по линия на международното сътрудничество.Припомняме, че 25-те контейнера са пристигнали в страната на 9 октомври миналата година с разрешение да останат на пристанището 90 дни. След изтичането на този срок собственикът им не ги потърсил, прокуратурата започна досъдебно производство и проверка на съдържанието на товара. Така става ясно, че освен описаните пластмаса и каучук, в тях има дрехи, играчки и битови уреди. ", "date": "2020.01.18", "title": "България иска съдействие от италианските власти за разследването на боклука "}
{"url": "http://www.cross.bg/pytin-rysiya-vlastta-1623035.html", "text": "/КРОСС/ Дали руският президент Владимир Путин ще напусне властта през 2024 г., или ще остане? Това е въпросът, който руските наблюдатели задават от 2012 г., когато Путин се върна в Кремъл. Мнозина твърдят, че той без съмнение ще остане, докато малцинството твърди, че ще си тръгне. Парадоксално е, че, след като Путин най-накрая очертава своята визия за Русия след 2024 г., и двата лагера се чувстват прави - и правилно. Путин даде на света представа за плановете си, но типично, той държи много опции отворени. Но все пак, ето няколко неща, които научихме.Още от президентските избори през 2018 г. големият, макар и тихо  обсъждан, политически въпрос в Русия е свързан с плана на Путин за 2024  г. Дали той ще отгледа наследник, който да поеме задълженията му? Ще се  опита ли да остане в Кремъл и според това да промени конституцията? Или  ще прекрои политическата система, така че тя да му позволи да напусне?В крайна сметка, това представлява комбинация от трите - както  вероятно трябваше да бъде. Ако някой допуска, че Путин не възнамерява да  удължи президентството си след 2024 г., да направи отново временна  смяна на длъжностите или да започне нова имитация на прехвърляне на  власт, тогава този някой трябва да се запита дали Русия може да намери  \"нов Путин\". Такъв лидер би трябвало да функционира като арбитър сред  елитите и, което е важно, да има достатъчно истинска подкрепа сред  по-широкото население - нещо, което винаги е било в основата на  президентството на Путин, не на последно място в засилването на влияние  над елитите. Ако президентът и елитите не успеят да намерят или  постигнат съгласие за нов Путин, тогава повторното въвеждане на система  на контрол и баланс става очевидната възможност.Точно това обяви Путин на 15 януари: диверсификация на властта, която  прави президентството не толкова силно, колкото в последно време, която  прави Държавната дума по-важна, и която очертава нова влиятелна роля на  Съвета на федерацията. Путин все пак ще подготвя наследник - този,  който ще стъпи в отслабеното президентство, ще се нуждае от одобрението  му. Самият Путин няма да се потъне в неизвестност - без съмнение ще чуем  още от него след 2024 г. Тогава той ще действа в ново качество в един  променен пейзаж.И така, как ще изглежда новата роля на Путин? Трудно е да си  представим той да стане отново министър-председател (беше видимо отегчен  от работата последния път) или председател на Думата. Най-вероятно  Путин си запазва ролята на ръководител на Държавния Съвет - институция,  която той може да моделира в каквото си поиска. Всъщност, ако е  необходимо, Държавния съвет може просто да бъде продължение на  президентството, такова каквото го познаваме. По-вероятно е, обаче,  властта на Путин да се промени. Той ще стане по-избирателен: ще се  занимава с теми, които го интересуват, оставяйки ежедневните въпроси на  другите. Ще поеме ролята на неформален лидер, толкова колкото и на  формален: сравненията, които понякога правят руските експерти, включват  Дън Сяопин след неговото пенсиониране и аятолах Рухолах Хомейни.Това би било новост за руската политическа система. Ролята на  \"върховен лидер\" или влиятелен бивш лидер никога не е съществувала в  Русия. Точно обратното: властимащите са успявали да напуснат длъжността  си живи едва с пенсионирането на Никита Хрушчов в средата на 60-те - и  те никога не са задържали влиянието си след това. С Путин можем да си  представим това. Не толкова защото иска да се задържи на власт, а защото  системата все още има нужда от него. Политически пейзаж, напомнящ  пустиня - лишен от доверие или функционални договорености за споделяне  на властта - изисква такава фигура, поне за начало. За Путин този подход  би могъл да му осигури възможност да завърши стъпката си във властта  толкова постепенно, колкото пожелае.Може да изглежда, че 2024 г. е все още далеч и че Путин е започнал  озадачаващо рано прехода си. В действителност това не е така. Ако не  друго, анонсът му от 15 януари беше почти две години забавен. От  избирането му през 2018 г. руската политическа система чака яснота за  бъдещето. Липсата на яснота деморализира бюрокрацията, породи  разрушителна борба между елитите, породи недоволство в обществото и  създаде всеобхватно усещане на застой. Путин трябваше да сложи край на  това и то възможно най-скоро.Ако Путин наистина иска да проведе референдум, за да одобри  предложените от него изменения за конституция, това трябва да се случи  поне една година преди следващите избори за Думата, които са насрочени  за септември 2021 г. Наистина според последните новини гласуването на  измененията се планира за малко преди май 2020 г.Вероятно Путин иска следващата Дума да бъде избрана според новите  правила. По-важното е, че политическата дискусия просто трябваше да се  активизира отново - трябваше да се даде нещо, върху което да се  съсредоточи. Стагнация, продължаваща до края на 2021 г. би могла опасно  да ерозира основите на една уморена политическа система, която не е в  състояние да се реформира и която вече не се възползва от въздуха, даден  й от анексията на Крим. Руската политическа система е много  по-устойчива, отколкото нейните противници биха искали да признаят, но  въпреки това, да не се прави нищо до 2021 г. би било най-малкото  безразсъдно.Повечето наблюдатели изглежда са съгласни, че новият премиер Михаил  Мишустин е технократ без надежда да се издигне - или може би дори без  желание да се издигне - в Кремъл. Дмитрий Тренин, директор на Московския  център Карнеги, предположи, че Кремъл е запазен за Дмитрий Медведев.  Това е трудно да се повярва: издигането на Медведев би направило  наследяването да изглежда като комично повтаряне на президентството му  от 2008 до 2012 г., а не като реална, макар и постепенна промяна. И все  пак, Путин е напълно способен да взима изненадващи решения, които  предизвикват обратна реакция поради чистата им липса на въображение -  помислете само за 2012 година.Истината изглежда е, че засега просто не знаем имената на бъдещите  носители на властта - и Путин също не ги знае. Процесът на кастинг за  ролята на Кремъл все още не е започнал както трябва, но ще се случи. В  това отношение трябва да се следят, например, бъдещите вицепремиери на  Мишустин.Руско-естонският семиотик Юрий Лотман веднъж описа отношенията на  Русия с либерализма, използвайки приказка за котка, превърната в  принцеса. Тази принцеса беше изключително приятна, добра и  добронамерена, но имаше един недостатък: всеки път, когато видеше мишка,  тя не можеше да не скочи и да я гони. По същия начин, според Лотман,  руските държатели на власт не могат да не преследват либерални идеи.Нуждата от контрол е характеристика на политиката на Русия и лично на  Путин. Тази тенденция все още може да развали планираната му  диверсификация на властите, като я сведе до обикновена украса. Някои от  експертите по руска политика твърдят, че намесата на НАТО в Либия през  март 2011 г. (която Медведев като президент отказа да блокира) накара  Путин да промени решението си да остане извън Кремъл. Ако това е вярно -  или ако някоя чужда криза по принцип би могла да окаже толкова тежко  въздействие върху вътрешните договорености на Русия - тогава всяка  бъдеща диверсификация на властта също е в опасност да се срине при  извънредна ситуация и да вдъхнови Путин да поеме отново контрола над  руската политика. Може да знае, че не би било добре - но може ли да се  сдържи? Ако не, някой желае ли да му каже, че е време да си тръгне? Ще  видим.", "date": "2020.01.18", "title": "В Русия започва политически преход"}
{"url": "http://www.cross.bg/vigenin-ypravlenie-parlamenta-1623016.html", "text": "/КРОСС/ \"Отстраняването на Нено Димов беше резултат от подготвения вот на недоверие. Всички стъпки,  които се предприемат в момента са в резултат именно на нашето усилия да поставим фокуса върху този много сериозен проблем за държавата. \". Това заяви зам.-председателят на Народното събрание Кристиан Вигенин пред БТВ.По темата с новоизбраният министър на екологията и водите, Вигенин коментира, че дебатите в парламента са показали, че той няма  да бъде ефективен : „Тепърва  да се запознаваш със ситуацията, когато хората със седмици нямат вода, когато всеки ден се появява нова информация за незаконно внесен боклук, когато в редица градове въздухът не е годен за дишане  е меко казано подигравка\".„Това, което ние искаме е това управление да получи заслужения си финал, защото то не се справи с реформите в  нито един сектор, а екологичният сектор буквално застрашава живота ни. Когато става въпрос за въздуха, за земята, за водата-  какъв по-силен аргумент едно правителство да си отиде\", категоричен бе Вигенин. Той поясни, че всички, които се обявяват като опозиция на това управление вече имат повече от половината гласове в парламента : „Когато някой се заявява като опозиция при вот на недоверие, е логично да гласува против. Ако гласува за или не участва в гласуването, тогава има ново мнозинство в парламента.Заместник - председателят на Народното събрание даде пример, който сочи че това управление все повече намалява своята подкрепа : „Деница Сачева, която беше за избрана за социален министър в края на миналата година получи 114 гласа за. Новият министър на екологията Емил Димитров получи 111 гласа. Когато министрите ти се избират с такива гласове, видимо е, че си загубил  и мнозинството в парламента\".Според Вигенин упорството на управляващите  да настояват, че  сегашното управление е гарант за  стабилност и справяне  с проблемите е напразно. \"Когато говорим за екология, вече половин милион българи или са на воден режим, или нямат вода. Всеки ден софиянци, перничани, русенци не знаят какво дишат. Те  виждат, това, което дишат. Всеки вижда боклуците, които се складират в покрайнините на градовете.Този вот фокусира върху един гигантски проблем за държавата и показва, че това правителство не е способно да се справи с реформите в нито един сектор\", заяви той.„Тези тежки проблеми са наследството на ГЕРБ. Кризата дава възможност да посочим още веднъж тежките деформации на това управление и  не очаквайте от нас да си мълчим. Сега е криза в  този сектор, преди бяха други сектори. Всичко това показва, че това управление няма посока и програма, и естественият завършек на всичко това е да се даде нов шанс на ново правителство. България няма време да чака някой тепърва да се поправя. Време е за истинска промяна\", категоричен бе Вигенин.\"Управлението на държавата не може да продължава така. Поради многобройните калинки във властта, в твърде много случаи решенията се вземат  не в интерес на гражданите, а за  да се преразпределят едни средства в различни фирми и групи, които след това си връщат услугата по избори. Този модел предизвиква все повече гняв у хората. Мисля, че е нормално на третата година от  управлението да дадем един нов шанс на страната\", завърши Кристиан Вигенин.  ", "date": "2020.01.18", "title": "Кристиан Вигенин : Кризите в страната са наследството на ГЕРБ, време е за промяна"}
{"url": "http://www.cross.bg/dimitrov-zagybi-shlem-1623017.html", "text": "/КРОСС/ Победата над Федерер в Ню Йорк може да се окаже счупване на психологическа бариера не само в съперничеството с Маестрото, но и като цяло с голямата тройка. Не е маловажно, че Димитров вече е побеждавал и тримата.На Мастърса в Париж през октомври Григор загуби от Новак Джокович в друг голям дуел, но игра много силно. А и е излишно да казваме кой от двамата е в по-добра форма.На Australian Open Димитров е с актив от 23 победи и девет поражения - най-добрият му процент в Големия шлем. Тук е заработил общо 1,7 милиона долара, така че със сигурност се чувства добре на мястото.Лесно е и да намерим фактори, които биха довели до евентуален провал още в някой от първите три кръга на надпреварата. Такива имаше доста в Големия шлем през последните години, но не и в Австралия.Откакто загуби от Жулиен Бенето с 0:3 в откриващия кръг през 2013-а, Димитров традиционно прави прилични пробиви на турнира и не допуска изненадващи ранни загуби. Нещо, с което много от тенисистите от неговия ранг, не могат да се похвалят.Така че полуфиналистът от 2017-а определено има недовършена работа в Мелбърн. Очакванията към него не са големи и моментът е подходящ за нещо повече от достойно представяне - такова, каквото видяхме в Ню Йорк и Париж в края на миналата година.Българинът започва тазгодишното си участие в понеделник, когато излиза срещу Лондеро в трети мач на корт №3. Срещата би трябвало да започне около 5:30 наше време, а турнирът се излъчва в каналите на \"Евроспорт\". ", "date": "2020.01.18", "title": "Григор Димитров има недовършена работа в Мелбърн"}
{"url": "http://www.cross.bg/smetkite-ivan-ivanov-1623018.html", "text": "/КРОСС/ „За да се стигне до спиране на водоснабдителните услуги, трябва да има критично неплащане на сметките\". Това каза в интервю за предаването „Събуди се\" по Нова телевизия експертът по водите Иван Иванов. „Излиза по-скъпо да се прекъсне водоснабдяването, отколкото да се чака плащането. ВиК дружествата се издържат с приходите от цените на ВиК услугите и ако има такива, които живеят на гърба на редовните платци, трябва да се наказват\", допълни той. Той обясни, че ВиК-дружествата трябва да бъдат финансово стабилни, за да бъдат осъществявани целите, които са им поставяни. „ВиК-дружествата, които управляват сметките в етажната собственост, ги подвеждат под съдебна отговорност. В далечно бъдеще всички проектанти трябва да се задължат да изнесат водомерите в общи пространства, където ще има достъп до тях. Трябва да знаем колко плащаме за това, че ни се разпределят по индивидуални партиди сметките, защото има къщи, които покриват разхода, но не ползват услугата\", обясни още Иван Иванов.", "date": "2020.01.18", "title": "Спират водата, ако не платим сметката?"}
{"url": "http://www.cross.bg/zarkov-vodniya-krym-1623019.html", "text": "/КРОСС/ „Искаме да свалим правителството, да констатираме провала, който те консумират, да понесат политическа отговорност за случилото се. След което следваме процедурата по Конституция, а именно разглеждането на  възможностите за ново мнозинство в този парламент и избори\". Това каза Крум Зарков, зам.-председател на ПГ „БСП за България\", пред БНТ. „Десетки пъти сме поставяли въпроса и за водата, и за въздуха, а и за отпадъците в Народното събрание под различни форми. Липсата на чуваемост, отказът да се поставят правилните въпроси е това, което ни доведе дотук\", сподели още той.Според него кризата е последствие от проблем, който може да бъде констатиран в много сектори - работа без ясна цел и посока. „Дали е в социалното ведемство, дали е в здравеопазването, или във водния сектор- правителството няма ясна посока, поради което и не е възможно за него да обясни точно какво прави\", обясни социалистът.По думите му през 2009 г. в България се  губи 60% от водата си средно между водоисточниците и чешмите, а 10 години по-късно, при осигурени милиарди финансиране,  губим 61%. „Идеята с ВиК холдинга я няма в нито един от няколкото стратегически документи, които има във водния сектор, нито в законите, които са приемани през годините за водния сектор - това означава, че това е действие ad hoc, с което се иска да се осигури спокойствие\", посочи Зарков.Според него, за да се стигне до качествени решения, трябва качествена промяна в начина, по който се мисли, прави и говори в политиката. \" С търсене на вината назад, с наддумваници, с ad hoc решения, с хвърляне на бомби, които да отвлекат общественото внимание от един проблем докато не избухне другият, това няма да се случи\", каза още Крум Зарков. ", "date": "2020.01.18", "title": "Крум Зарков: Искаме да свалим правителството и то да понесе политическа отговорност"}
{"url": "http://www.cross.bg/zapali-se-ryski-samolet-do-novosibirsk-1623021.html", "text": "/КРОСС/ Руски туристи са били евакуирани от самолет в Новосибирск, след като един от двигателите му се запалил преди излитане, съобщиха местни медии, цитирани от ДПА.Пилотът задействал противопожарната система, а пътниците и екипажът напуснали летателната машина. Няма пострадали.Не се съобщава какъв е моделът на самолета и на коя авиокомпания принадлежи. Туристите е трябвало да пристигнат днес във Виетнам. ", "date": "2020.01.18", "title": "Запали се руски самолет до Новосибирск"}
{"url": "http://www.cross.bg/shymen-avarii-vodata-1623020.html", "text": "/КРОСС/ Приключи големият ремонт на водопровода към Шумен. За 2 дни екипи на ВиК отстраниха 25 аварии. Тази нощ екипи ще затварят шахтите и отоците след ремонтите. Очаква се водата да бъде пусната днес. Това ще става с бавни темпове, за да не се стигне до нова авария по близо 40-годишния водопровод, съобщава Нова тв.Аварията, която ускори ремонта, се оказа и най-трудоемка, тъй като трябваше да се свържат метална с полиетиленова тръба. Това наложи и участието на специалисти от София.\"Сложността е с точно тези заварки, които трябва да се направят. И там трябва да бъде укрепен скатът, който предизвиква тези аварии\", обясни Илиян Илиев, управител на ВиК-Шумен.Безводието в Шумен засегна и бизнеса. Масово часове при фризьори се отменят, а някои салони дори не са отваряли.Затруднения липсата на вода създава и в заведенията за бързо хранене. Въпреки че там клиентите не намаляват. Обезпечаването на работата става минимум с 40 литра вода в туби.Надеждата на представителите на бизнеса е водоподаването да бъде възстановено възможно най-бързо, за да влязат в нормален режим на работа. ", "date": "2020.01.18", "title": "Пуснаха водата в Шумен, за 2 дни отстраниха 25 аварии"}
{"url": "http://www.cross.bg/problemite-bozhankov-nyama-1623023.html", "text": "/КРОСС/ \"Прехвърлянето на отговорност няма да реши проблемите. Не е проблемът, че се горят отпадъци, а че се горят такива с неизвестен произход. И това не става от вчера и днес, а се случва от 5 години, като боклукът се проверява само по документи, но не и по морфология. ТЕЦ-овете, които ги горят, нямат необходимата технология. Тук говорим за крупни икономически интереси в сферата на енергетиката, които печелят от производството на ток, именно от този боклук. Затова и проблемът е толкова голям. България рециклира повече боклук от Дания и Нидерландия, а българите плащат два пъти повече разходи от Ръмуния и шест пъти повече от Словения. Изводът - имаме проблем в самото упраление.\", заяви депутатът от ПГ на \"БСП за България\" Явор Божанков пред НТВ.На въпрос от водещата дали кризата в Перник е основанието за внасяне на вот на недоверие, Божанков отговори, че тя не е единствената причина. Споредн него левицата е алармирала за всеки един от трите проблема в сектор \"околна среда\" превантивно - относно чистотата на атмосферния въздух, проблемите с водата и проблемите с отпадъците, но мерки не били взети.\"Стигнахме до извода, че реформи няма да бъдат проведени, това правителство отива към края на своя мандат и очевидно няма да вземе нужните мерки. Те се взимат постфактум, когато стане криза и някоя медия не каже, че боклук влиза от друга държава и се изгаря в България, тогава кризисно институциите се задействат. Обаче те трябва да действат превантивно, така че да не се стига дотук\", каза той на въпрос защо е нужно БСП да внася вот на недоверие, а не просто да повдигне тези теми и разговори в парлемента и пред обществото. \"Работата на опозицията е да посочва проблемите. Мерки не са взети, затова внасяме вот на недоверие, така че да фокусираме цялото обществено внимание в тази посока\", завърши Божанков. ", "date": "2020.01.18", "title": "Явор Божанков: Прехвърлянето на отговорност няма да реши проблемите, имаме проблем в самото управление"}
{"url": "http://www.cross.bg/chikago-petuk-poleta-1623022.html", "text": "/КРОСС/ Над 830 полета бяха отменени на летищата в Чикаго в петък заради снежна буря, съобщиха летищните власти в града, цитирани от БГНЕС.Около 470 полета са задържани на летищата \"О'Хара\" и \"Мидуей\". Пътниците са посъветвани да проверят ситуацията в компаниите.Силният сняг започна да вали в Чикаго през деня в петък. Очаква се през нощта в събота снежната покривка да стигне 12,5 сантиметра, съобщи национална метеослужба в Twitter. Тя също предупреждава за пориви на вятъра до 13,5 метра в секунда.", "date": "2020.01.18", "title": "Снежна буря отмени стотици полети в Чикаго "}
{"url": "http://www.cross.bg/byrgas-otpadutzi-italiya-1623027.html", "text": "/КРОСС/ Районната прокуратура в Бургас започна разследване за нерегламентиран внос на 20 контейнера с италиански отпадъци на пристанище, стопанисвано от \"БМФ Порт - Бургас\" ЕАД. Товарът е транспортиран с кораб на 5 септември 2019 г., като му е бил определен режим временно складиране за срок до 90 дни. По документи, стоката е била декларирана като пластмасови отпадъци и каучук, съобщи БНР.Изпращач на контейнерите е италианското дружество \"Дентиче панталеоне\" със седалище Авелино, Италия.Получател на товара е българското търговско дружество \"Блацион\" ООД, със седалище и адрес на управление в гр. София. Негов управител е Блаже Игнатовски - гражданин на Република Северна Македония.Получателят - \"Блацион\" ООД, е същият, заради който районната прокуратура във Варна образува досъдебно производство за 25 контейнера със съмнителни отпадъци от Италия, открити на пристанище \"Варна-запад\".В резултат на извършени понастоящем действия по разследването в Бургас е установено несъответствие на декларирания, с част от фактически наличния отпадък.Действията по разследването и процесуалните такива продължават. ", "date": "2020.01.18", "title": "Прокурори разследват внос на боклук от Италия през Бургас"}
{"url": "http://www.cross.bg/reki-kudeto-vida-1623031.html", "text": "/КРОСС/ Черноморската скумрия, която се срещаше в Черно море, вече я няма, защото популацията й се е изчерпала. Това каза в интервю за БГНЕС хидробиологът и ихтиолог Пенчо Пандъков, който е и част от Сдружение „Балканка\". Освен скумрията са изчезнали и два вида есетри, които са се срещали в р. Дунав, посочва хидробиологът и подчертава, че наред с тези видове има и такива, които са застрашени от изчезване.„От 6 вида есетри в р. Дунав - два са изчезнали вече, три са критично застрашени и един вид е само застрашен. Това са еволюционно най-старите и атрактивни риби. А от гледна точка на стопанския риболов и едни от най-ценните. От тях се добива скъпо струващият черен хайвер\", обяснява Пандъков.Пред сериозна заплаха е и оцеляването на змиорката.„Тя е проблематична, защото не може да достигне местата, където отрастват младите. Тя се размножава в Саргасово море, близо до бреговете на Латинска Америка. Водните течения докарват ларвите до Европа и от там те навлизат по нашите реки и крайречни езера, където трябва да отраснат. Такова беше Стралджанското блато, което вече е пресушено, то беше най-голямото вътрешно блато в страната. Основният вид, който е бил ловен при промишления риболов, е била змиорката. По р. Янтра тя е стигала до В. Търново като в крайречните влажни зони на Янтра са били основно доминиращи, вече е изчезнала от там\", допълва той.По думите му същите проблеми имаме с типичните обитатели на чистите реки, некоригираните реки и там където няма ВЕЦ-ове, такива са Балканската кротушка, двата вида гулеши, щипоците - балкански, български, голям и обикновени щипок.Главната причина за измирането на видовете е изчезването на местообитанията им вследствие на построяване на ВЕЦ, корекции на реки и замърсяване на водите.„Имаме особен проблем с опазването на рибите, особено с мигриращите групи риби. Блокирали сме голяма част от техните миграционни коридори и това възпрепятства тези видове да достигат до местата, където се размножават или хранят. Най-моного страдат миногите, които са почти изчезнали. Има само единични свидетлства от последните 30 г. от река Дунав, като става дума за индивиди, които са размножени в румънски или сръбски реки\", казва в заключение Пандъков.И добавя, че при обследването на яз. Пчелина са установили, че на 5 км. под малката водно-електрическа централа всички риби са изтровени от дейността на съоръжентието. Преди построяването на ВЕЦ-а там е имало струмския гулеш, който е типичен за р. Струма и Места. ", "date": "2020.01.18", "title": "Черноморската скумрия и два вида есетри изчезнаха от България"}
{"url": "http://www.cross.bg/robot-indiya-hymanoid-1623025.html", "text": "/КРОСС/ Антропоморфният робот, който Индийската организация за космически изследвания планира да изстреля в космоса със свой кораб, ще бъде създаден въз основа на използване на руския опит, предаде ТАСС. Това заяви посланикът на Русия в Индия Николай Кудашев.\"На борда на предшественика на кораба \"Гаганян\" ще има робот хуманоид, за да се прецени надеждността на системите за поддържане на живота за обитаемата версия на кораба. Предшественикът на \"Гаганян\" ще бъде изстрелян в безпилотен режим. За подготовката на обитаемия модул активно ще се използва руският опит. Затова опитът, натрупан при създаването на робота Фьодор, ще бъде ползван без директно копиране при създаването на индийския робот хуманоид\", каза той.Кудашев допълни, че тъй като Индия самостоятелно създава свой робот, но с използване на руски разработки, може да се каже, че той до известна степен ще бъде \"роднина\" на робота Фьодор.Миналата година Индийската организация за космически изследвания оповести, че не възнамерява да изпрати в космоса различни животни за тестване на системи на кораб, както това направиха други страни, а да изведе в орбита специално създаден робот хуманоид, с който ще бъдат изпробвани всички нужни системи. Роботът ще може да прави всичко, което извършва човекът, макар и \"в не толкова големи мащаби\". ", "date": "2020.01.18", "title": "Индия праща \"братовчеда на Фьодор\" в Космоса"}
{"url": "http://www.cross.bg/sankt-pylkovo-peterbyrg-1623005.html", "text": "/КРОСС/ В края на 2019 г. руските власти одобриха така наречената „седма авиационна свобода\" на летището Пулково в Санкт Петербург. Това означава, че правилата, произтичащи от двустранните споразумения за въздухоплавателни услуги, няма да се прилагат на това летище, но ще бъдат единственият режим на „отворено небе\" в Русия.Новата свобода обаче не дойде безусловно, т.е. са предвидени определени ограничения. Това позволява на авиокомпаниите да отварят нови маршрути от Пулково без ограничения за избрани страни: Белгия, Дания, Ирландия, Исландия, Естония, Литва, Латвия, Люксембург, Северна Македония, Малта, Холандия, Норвегия, Португалия, Румъния, Словакия, Словения, Финландия , Швейцария, Швеция и Сърбия. Възможно е да се установят директни линии към друга група държави под рестриктивния режим, т.е. само до определени летища.Унгарската лоукост авиокомпания Wizz Air е първата, която отговори на новите либерални условия и днес обяви създаването на четири директни линии от летище Пулково. От лятото компанията ще свързва Санкт Петербург със София (България), Букурещ (Румъния), Братислава (Словакия) Вилнюс (Литва).Руското министерство на транспорта съобщи още, че и други авиокомпании освен WizzAir  - Ryanair, EasyJet, Volotea, Air Baltic и Fly One са проявили интерес към полетите от летище Пулково в Санкт Петербург, четвъртото по големина в Русия, след трите основни летищни центъра в Москва. ", "date": "2020.01.18", "title": "Wizz Air пуска полет от София до Санкт Петербург"}
{"url": "http://www.cross.bg/lavina-zatrypa-sedem-dyshi-v-himalaite-1623007.html", "text": "/КРОСС/ Четирима южнокорейци и трима непалци са в неизвестност след лавина в масива Анапурна в Хималаите, съобщиха днес властите в Непал, предаде Франс прес.Лавината е паднала на височина от около 3200 метра над морското равнище, близо до базовия лагер за изкачване в Анапурна, след вчерашния обилен снеговалеж.\"Снощи бе изпратен спасителен екип\", съобщи говорител на непалското министерство на туризма.Началникът на местната полиция каза, че лошото време ще затрудни операциите. Той добави, че е на разположение хеликоптер, който ще излети, ако времето се подобри. ", "date": "2020.01.18", "title": "Лавина затрупа седем души в Хималаите "}
{"url": "http://www.cross.bg/tishinata-mozuka-mulchanieto-1623006.html", "text": "/КРОСС/ Шумът* има силно физическо въздействие върху мозъка ни, причинявайки повишени нива на хормоните на стреса, съобщава Enlighished Consciousnes.Идва един момент, в който всеки от нас започва да цени тишината. Тя е изключително ефективна. Тя ни дава вдъхновение и възпитава ума, тялото и душата. Междувременно лудостта на шумния свят се отразява на метаболизма, инхибира окислителните процеси и предизвиква дразнене и агресия.Науката твърди, че тишината и мълчанието са точно това, което ни е необходимо, за да възстановим изчерпаните си мозъци и тела. Проучванията показват, че шумът има силно физическо въздействие върху нашия мозък, повишавайки нивата на хормоните на стреса. Звукът пътува до мозъка като електрически сигнал през ушите. Дори когато спим, тези звукови вълни карат тялото да реагира и активира частта от мозъка, свързана с паметта и емоциите, което води до отделяне на хормони на стреса. Така животът в постоянно шумна среда винаги е с високо ниво на тези вредни хормони.Шумът е свързан с предизвикване на високо кръвно налягане, сърдечни заболявания, шум в ушите и загуба на сън. Прекомерният шум може да се превърне в сериозен дразнител на физическите сетива и днес все повече хора се определят като много чувствителни и неспособни да функционират в хаотична и шумна среда.Но сега науката има доказателства не само, че шумът „боли\", но и за това, че мълчанието лекува.През 2011 г. Световната здравна организация заключи, че 340 милиона души в Западна Европа годишно губят здравето си поради шум. СЗО каза още, че първопричината за 3000 смъртни случая от сърдечно-съдови заболявания се дължи на прекомерения шум. Проучване на професор Гари У. Евънс от университета Корнел, публикувано в Psychological Science, установява, че децата, чието училище се намира в близост до летището, излъчват стресова реакция, която всъщност ги кара да игнорират шума. Той открива, че децата пренебрегват както вредния шум от летището, така и други шумни звуци, като реч. Това проучване е убедително доказателство, че шумът - дори и на нива, които не произвеждат звук - е стресов и вреден за хората.Учените откриват ползите от тишината случайно. Тя за първи път се появява в научните изследвания като основна линия, с която учените сравняват ефектите на шума или музиката. През 2006 година, доктор Лучано Бернарди докато изучава физиологичните ефекти на музиката, прави изненадващо откритие. Когато субектите на неговото изследване потъват в тишината между отделните музикални теми, те са регистрирали мощен ефект.„Не сме мислили за ефекта на тишината\", казва той. „Нямахме предвид да изучаваме това конкретно.\"И изненадата дошла от тишината. Бернарди наблюдава физиологични показатели на две дузини тестувани, докато са слушат шест музикални теми. Той открива, че въздействието на музиката може да се чете директно в кръвния поток, чрез промени в кръвното налягане, въглеродния диоксид и циркулацията в мозъка. (Бернарди и синът му са любители музиканти и са имали споделен интерес към това проучване.) „По време на почти всички видове музика имаше физиологична промяна, съвместима със състояние на възбуда\", обяснява той.Този ефект има смисъл, като се има предвид, че активното слушане изисква бдителност и внимание. Но поразителната находка се появила между музикалните парчета. Бернарди и неговите колеги откриват, че случайно вмъкнатите участъци на тишина, също имат драстичен ефект върху физиологията, но в обратна посока. Всъщност двуминутните мълчаливи паузи се оказват много по-релаксиращи от „релаксиращата\" музика, която той пускал.Случайните празни паузи станали най-интересният обект на проучването. Мълчанието сякаш се засилвало от контрастите, може би защото давало на изпитваните лица освобождаване от бдителността и вниманието. „Може би възбудата е нещо, което концентрира ума в една посока, така че когато няма нищо по-възбуждащо, тогава има дълбока релаксация\", казва той.Много учители и гурута по медитация знаят това отдавна и те съветват да се правят чести медитативни паузи през деня. Въпреки че можем да мислим за мълчанието като за липса на информация, науката казва обратното. Мозъкът разпознава мълчанието и тишината и реагира на тях много мощно.Изследването на регенеративния биолог на университета Дюк, Имке Кирсте, открива, че два часа мълчание на ден позволяват развитието на клетки в хипокампуса - зона на мозъка, свързана с формирането на паметта, включваща сетивата. Когато сме в мълчание, мозъкът може да „възстанови\" някои от познавателните си способности.Ние непрекъснато обработваме огромно количество информация. Проучванията показват, че върху нашия префронтален кортекс пада голям товар - частта от мозъка, отговорна за вземането на решения, решаването на проблеми и много други. Когато прекарваме време сами в тишина, мозъкът ни е в състояние да се отпусне и да даде почивка на тази част от мозъка. ", "date": "2020.01.18", "title": "Науката: тишината е жизненоважна за мозъка ни"}
{"url": "http://www.cross.bg/problem-zdraveopazvaneto-nyama-1623008.html", "text": "/КРОСС/  Разликата в сумите, които НЗОК е заплащала за едно и също лекарство в частните, общинските и държавните болници, е само пример за дълбоките проблеми в здравеопазването. Това мнение изрази зам.-председателката на Народното събрание и депутат от ДПС в зд,авната комисия д-р Нигяр Джафер и интервю за DarikNews.bg.По думите й скандалът с лекарствата показва дефицитите в комуникацията между институциите. Честата смяна на управителите на Касата пък била симптоматична и показвала, че проблемът не е в конкретните личности, а в нереформираната система.Според нея, ако има секторни политики с абсолютен провал, то здравеопазването трябва да бъде поставено на челно място.Смущаващи данни изнесе преди дни в интервю шефът на НЗОК д-р Дечо Дечев за лекарства, които са заплащани на различни цени в държавни, общински и частни болници. Нарушение на закона привидно няма, но според вас редно ли е?Истински смут и фурор предизвика интервюто на управителят на НЗОК. Дебатът отиде в посока защо по този начин се комуникира между институциите, а не по същината на проблема. Това е основният проблем на здравната система. Замитайки нещата под черджето, завоалирайки ги, се игнорират здравните структурни проблеми на здравеопазването, които са в модела, в начина, по който функционира, във фундамента.Трябва да се направят важните реформи, колкото и непопулярни да са те, а не да се концентрираме в пожарогасене, когато някой е казал, че има проблем и то да бъде обвиняван, че го е казал чрез медиите. Излязоха наяве проблеми в комуникацията между институциите, което е абсолютно недопустимо. Оказва се, че чрез медиите много лесно може да се постави един проблем. Когато проф. Плочев почти по същия начин подходи, беше обвинен, че е нелоялен към министерството. Имаме вече един сериозен комуникационен проблем, който е отражение на същинските проблеми в здравната система. Ако има секторни политики с абсолютен провал, здравеопазването трябва да бъде поставено на челно място.Може ли да се говори за противопоставяне между институциите, отговорни за здравеопазването?За мен е симптоматично, че като управители на НЗОК се смениха близо 20 души през последните 20 години. Което показва, че проблемът не е в персоните. Няма значение как се казва настоящият или бъдещият управител на Касата. Няма значение как се казва и министърът на здравеопазването, ако няма ясна визия какво трябва да се случи в системата и няма ясни приоритети. Управителят на НЗОК е заявил, че има проблем. Но този проблем е само върхът на айсберга, това е есенцията на есенциите. Здравеопазването е в перманентна криза и то заради липсата на воля да се върви към промени, които да променят модела.Според д-р Дечо Дечев са заплатени високи цени за „Пеметрексед\" в частните болници, защото не провеждат обществени поръчки. Споделяте ли това мнение?В конкретния случай - да. Защото наистина няма формално нарушение на закона. Има регистрирана максимална пределна цена и тя не е нарушавана. Да, законно е, но дали е рационално и справедливо, това е въпрос с риторичен характер.Здравният министър обаче вече е готов с промени в закона, с които ще се задължат и частните болници да провеждат обществени поръчки. Закъсняла ли е тази мярка?В случая изглежда навременна. Но даде своите поражения до този момент това, което беше прието през 2016 г. В този смисъл е хубаво, когато се променя законодателството, да се види дали няма да има парадоксален ефект. С аргумента, че евродиректива иска равнопоставеност между субектите, които провеждат обществени поръчки, се стига до абсолютна неравнопоставеност, защото се освобождава една група лечебни заведения. Много добре трябва да се прецизира текстът, който ще бъде внесен. Не е логично да се задължават примерно болниците да правят обществени поръчки за строителни дейности, защото наистина частникът има интерес да харчи по-ефективно своите пари. Когато обаче се ползва публичен ресурс, например за лекарствени продукти и медицински изделия, може точно да бъде разписано, че тогава се провеждат търгове - когато се ползва публичен ресурс.От министерството обясняват, че промяната в законодателството през 2016 г. се е наложила заради тази евродиректива. В същото време става ясно, че Брюксел в момента настоява именно и частните болници да правят обществени поръчки. Не е ли парадоксално?Интересна беше реакцията на здравното министерство, то се оказа в една кръгова отбрана последните няколко дни. Първоначално беше в потрес, но се отърси от шока и започна да защитава свои действия и предлага вече решения, което е добре. А това показва, че е хубаво да се назовават проблемите и да се търси решение, а не да бъдат замитани и да се работи на принципа \"щом обществото и медиите не знаят, значи няма проблем\".А как е възможно едни и същи лекарства да се заплащат на толкова различни цени? Защо допустимите суми са с толкова големи граници?Възможно е, когато става дума за един лекарствен продукт да се получат такива вариации. Защо? Фирмата или притежателят на разрешителното фиксира една пределна цена, като тя трябва да бъде съобразена с цените в 10 европейски страни и тя участва в реферирането на всички други цени и за другите пазари. Но често има и парадоксален ефект - понякога самите фирми предпочитат вместо да намалят цената за България, да изтеглят продукта от нашия пазар, защото за тях той е малък. Един е пазарът в Германия, друг в България, например. Когато имаш търгове, се стига до конкуренция и отстъпки и самата фирма преценява, че може да си позволи да намали цената, дотолкова, че тя да падне драстично. Отдавна трябваше да е въведен електронният търг. Очакваният срок през 2019 г. не беше спазен, а сега сме се втренчили в декември 2020 г.В същото време българският пациент е най-доплащащият в ЕС, а е с нисък стандарт. Има много неща, които могат да се променят в лекарствената политика. Има една такава тенденция - най-евтините медикаменти, от които имат нужда голяма част от хората, например за хипертония, се оказва, че са с най-ниския процент реимбурсиране. Когато един пенсионер трябва да си купи тези лекарства за кръвно и трябва да доплати например 50%, това за него е огромен проблем. А държавата плаща милиони за лекарства, които са много скъпи, но другите, които са по 25-30 лева, се покриват едва на 50%.Реагирахте на промяна в наредбата за лекарствата, направена през август 2019 г. Кое ви притеснява по-конкретно?През август 2019 г. е променена наредбата и се заменя текст, който гласи, че всички лечебни заведения трябва да се съобразяват с пределните цени на лекарствата. Новият текст изключва частните лечебните заведения. Има постоянство в тази посока, това означава. Не е оправданието само с приетия през 2016 г. закон, август пак е приет такъв текст. Нашата позиция винаги е била принципна.Според Конституцията във всички лечебни заведения трябва да има равнопоставеност. Всички трябва да спазват едни и същи правила, всички трябва да приемат и спешно болните. Всички трябва да се отнасят по еднакъв начин към всички пациенти, да приемат и по-разходоемки пациенти. А не да се подбират пациенти, които са по по-скъпо платени клинични пътеки. Трябва да се проведе много сериозен дебат.Проблемът е в модела, в системата, дефицитите ще се задълбочават. Никой да не си прави илюзии, че с потушаване на пожари, ще може да оцелява дълго в тази среда, защото проблемите за перманентни.  ", "date": "2020.01.18", "title": "Джафер: Абсолютен провал в здравеопазването и комуникационен проблем между НЗОК и МЗ"}
{"url": "http://www.cross.bg/arzhentina-georgieva-novoto-1623009.html", "text": "/КРОСС/ Управляващият директор на Международния валутен фонд Кристалина Георгиева отбеляза, че институцията е имала много конструктивен разговор с новото правителство на Аржентина и че ще направи всичко необходимо да помогне на затъналата в дългове страна, предаде Ройтерс.Аржентина е в тежка дългова криза от миналата година, която я принуди да влезе в преговори с кредиторите си, включително МВФ, за преструктуриране на около 100 милиарда от дълга си.\"Имахме много конструктивни разговори до момента с новото ръководство в Аржентина\", каза Георгиева на проява във Вашингтон.\"Стремим се да направим всичко възможно да сме от помощ на Аржентина. Съгласни сме, че е необходимо да бъде възстановена икономиката и да се работи по проблема с нарастването на бедността, засегнал много аржентинци\", добави тя. ", "date": "2020.01.18", "title": "Кристалина Георгиева похвали конструктивните преговори между МВФ и Аржентина "}
{"url": "http://www.cross.bg/otpadutzi-opasni-dryzhestvoto-1623011.html", "text": "/КРОСС/ При нас няма наличие на опасни отпадъци. Това гласи позицията на ТЕЦ „Бобов дол\", изпратена до медиите, след като вчера прокурори, следователи и представители на РИОСВ-Перник влязоха на проверка в дружеството, свързвано с Христо Ковачки.Органите водят разследване за престъпление срещу народното здраве и срещу околната среда. Ситуацията възникна заради съмнения, че се горят опасни отпадъци.„ТЕЦ Бобов дол\" ЕАД има както действащо Комплексно разрешително, така и разрешение за изгаряне на отпадъци и включително подписана нотификация за внос на отпадъци. Всички тези документи са подписани от МОСВ, РИОСВ - Перник и Изпълнителна агенция по околна среда. Предоставили сме ги и на всички разследващи органи\", се казва още в позицията.От дружеството настояват, че са включени в „безумен сценарий\" на институциите и нормалната работа на ТЕЦ-а е спряна от няколко дни. ", "date": "2020.01.18", "title": "ТЕЦ „Бобов дол“ отрича наличието на опасни отпадъци"}
{"url": "http://www.cross.bg/temperatyra-vezenkov-priemame-1623014.html", "text": "/КРОСС/ „Една от грешките при грип е да се сваля веднага температурата\". Това посъветва в интервю за предаването „Тази събота\" по БТВ педиатърът д-р Венцислав Везенков. „Когато се повишава телесната температура, се мобилизират всички сили на организма\", допълни той и посъветва още, при температура да се приемат течности, като чай от лайка, липа или шипка, сокове и дори чиста вода. Лекарска помощ трябва да се потърси за деца до 5-годишна възраст, ако вдигнат над 39 градуса температура, защото има опасност от гърч, обясни лекарят. По думите му, антибиотиците не помагат при грип, даже вредят. Д-р Венцислав Везенков препоръча още за три дни да си останем вкъщи и да приемаме много течности, и за възрастни, и за деца, преди да отидем на лекар, вземаме витамин С, чрез портокали, мандарини и лимони, а също и да не приемаме твърда храна.", "date": "2020.01.18", "title": "Кои са най-често срещаните грешки при грипни състояния?"}
{"url": "http://www.cross.bg/rekolta-yvelichenie-tzena-1623012.html", "text": "/КРОСС/ Въвеждането на тол-таксите, поскъпването на тока и на горивата, на цената на труда и по-високите заплати заплатите вероятно ще се отразят на цените на хляба. Всичко това, в комбинация с евентуално лошата реколта на пшеницата, заради топлата зима ще се вдигне цената му. Колко точно ще струва той, от бранша не могат да прогнозират засега. Категорични са обаче, че увеличение ще има, най-вероятно още в края на февруари. По данни на Националния статистически институт, за килограм бял хляб през изминалата 2019 г. сме плащали 1, 63 лв., средна цена за територията на цялата страна. През 2018-a, неговата цена е била 1,43 лв., а за 2017-а - 1,31 лв. Очакванията са тази година увеличение да има отново, а причините да бъдат комплексни, от тол-таксите, през евентуалната лоша реколта, до поскъпването на тока и газа.", "date": "2020.01.18", "title": "Ще поскъпне ли хляба?"}
{"url": "http://www.cross.bg/glasyvane-mashinnoto-vsichki-1623015.html", "text": "/КРОСС/ Приетият от Народното събрание Изборен кодекс предвиждат въвеждане на пълно машинно гласуване във всички избирателни секции за всички видове избори. Машинно гласуване не се предвижда само в избирателни секции с под 300 избиратели, както в секциите на плавателни съдове под българско знаме и в секциите, разкрити в лечебни заведения, домове за стари хора и други специализирани институции за социални услуги. За да се спази върховенството на закона и за да се гарантира честността на вота Политическа партия МИР излезе с позиция, в която настоява Министерски съвет, Народното събрание и ЦИК незабавно да предприемат действия за подготовката за машинното гласуване за следващите парламентарни избори. ПП МИР изискват веднага да бъде стартирана процедурата по обществената поръчка чрез която ще бъдат закупени всички машини, необходими за пълното въвеждане на машинното гласуване във всички изборни секции, предвидени в Изборния кодекс, приет от Народното събрание. „Обществената поръчка за машините за гласуване трябва да бъде в ход достатъчно време преди изборите и ние от ПП МИР сме категорични, че този процес трябва да започне сега, за да могат да бъдат спазени всички законовите срокове\" категорични са от младата партия и подчертават, че машинното гласуване е единствения начин изборите в България да бъдат проведени честно и вота на българските граждани да не бъде подменен, „така както се случи на последните местни избори, а и на всички други избори преди това\".Според позицията на ПП МИР, машинното гласуване е и единствения  начин да се намали броя на невалидните бюлетини, чиито размер на последните местни избори е добил „катастрофални и рекордни размери\". По-надолу в позицията се казва, че ако в срок до 31 януари Министерски съвет и Народното събрание не стартират процедурата и подготовката за пълното въвеждане на машинното гласуване, ПП МИР ще организира постоянен граждански протест и палатков лагер не гарантират, че следващите парламентарни избори ще се проведат чрез машинно гласувано.„ПП МИР има принципна позиция за въвеждането на машинното гласуване не само защото чрез него ще се ограничи контролирания и купения вот и ще избегнем превръщането на огромен брой бюлетини в недействителни и грешни, но и ще се избегне подмяна на изборни протоколи. Изборния кодекс е приет от Народното събрание и в него ясно е разписано, че се въвежда машинно гласуване. За това, уважаеми г-н Министър-председател, спазвайте законите в България и незабавно започнете подготовка за машинното гласуване\", категорични са от ПП МИР.", "date": "2020.01.18", "title": "ПП МИР излизат на палатков лагер пред Министерски съвет"}
{"url": "http://www.cross.bg/kontzerti-betoven-sofiiiskata-1623024.html", "text": "/КРОСС/ Софийската филхармония се включва в големите празненства по повод 250-годишнината от рождението на един от най-влиятелните композитори в историята на музиката Лудвиг ван Бетовен.С осем симфонични и много камерни концерти Националният оркестър и неговите формации се присъединява към международните празненства \"Бетовен 2020\".От 26 януари до 18 юни в програмата на Филхармонията ще звучат любими на българската публика симфонии, концерти за пиано и шедьоври на камерната музика. Рядко изпълняваната у нас Миса Солемнис ще чуем под палката на маестро Емил Табаков на 12 март в София и на 14 март в Русе.Сред гостуващите музиканти са и Кери-Лин Уилсън, Юлиан Рахлин, Шарл Дютоа, Георги Димитров Щефан Владар, пианистите Георги Черкин, Виктория Василенко, Сергей Редкин, Милена Моллова и др. Главният гост-диригент Саша Гьотцел и маестро Найден Тодоров също ще дирижират концерти с музика на гения, променил свeта на музиката завинаги.Кулминацията на празненствата ще бъде 9-та симфония, която ще звучи на 9 май под палката на легендарния Шарл Дютоа.Билети за концертите са налични на касата на зала \"България\" и в eventim.bgНякои от концертите са обединени в абонаментни цикли \"Магията на Бетовен\" 1 и 2. ", "date": "2020.01.18", "title": "Софийската филхармония представя гения Бетовен с калейдоскоп от концерти"}
{"url": "http://www.cross.bg/snega-zimnite-detza-1623000.html", "text": "/КРОСС/ Този уикенд зимните курорти у нас ще отбележат Световния ден на снега с различни прояви. Безплатно оборудване, уроци по ски, състезания и още празнични изненади, очакват любителите на зимните забавления.В Боровец това ще е деветото издание на глобалния снежен празник, който с всяка изминала година събира все повече привърженици и участници по целия свят.По време на снежния празник всички напълно начинаещи ще могат да се включат в безплатните ски и сноуборд уроци на писта „Рила\". Уроците са подходящи за деца над 7 години и възрастни, които никога не са се докосвали до магията на зимните спортове.За малчуганите на възраст от 7 до 13 г. дневната лифт карта ще бъде на цена от 1 лв, а най-малките гости на курорта ще могат да играят в снежен парк „Борокидс\" за символична цена от 1 лв. през целия ден на 18 януари.Банско ще отбележи Деня на снега със спускане с туби по снега, детски слалом, и други забавни игри на 19 януари.Цената на еднодневна лифт карта за деца на възраст до 12 год. в неделя ще бъде на стойност 1 лв.За премръзналите любители на зимни забавления комплексът е подготвил и топли напитки и лакомства.Сайтът Ski.bg ще отбележи Деня на снега със спортни занимания на писта за ски бягане при хижа Сълзица, Витоша планина.Началото е в 13:00 ч. в неделя Програмата ще включва разнообразни спортни занимания и игри на снега - Безплатни уроци по ски бягане за деца и възрастни, водени от професионални инструктори.Световният ден на снега е глобална инициатива на Международната федерация по ски, а целта на събитието е да се популяризират зимните спортове сред подрастващото поколение.  ", "date": "2020.01.18", "title": "Отбелязваме Световния ден на снега с лудории по зимните курорти"}
{"url": "http://www.cross.bg/keri-maraya-slavata-1622997.html", "text": "/КРОСС/  Певицата Марая Кери ще бъде въведена тази година в Залата на славата на авторите на песни, тъй като тя е съавтор на повечето от хитовете, които я направиха световноизвестна, съобщи Контактмюзик.Четиридесет и девет годишната звезда ще бъде удостоена с тази чест заедно с \"Айсли брадърс\", \"Юритмикс\", Рик Ноуълс, \"Нептюнс\", Уилям \"Мики\" Стивънсън и Стив Милър.Узнавайки новината, Марая Кери написа в Туитър: \"Това е голяма чест за мен и е едно от най-големите признания в моята кариера! Да бъда в компанията на легендарните автори от Залата на славата е нещо наистина невероятно!\"Марая Кери има 19 хита, заели първо място в класациите, което е рекорд за солов изпълнител. ", "date": "2020.01.18", "title": "Марая Кери ще бъде въведена в Залата на славата на авторите на песни "}
{"url": "http://www.cross.bg/chastitzi-previsheniya-prahovi-1623001.html", "text": "/КРОСС/ В Русе са регистрирани 11 дни с превишения на средноденонощната норма на фини прахови частици само от началото на годината. Това съобщиха от Регионалната инспекция по околната среда и водите. Данните са от 1 до 15 януари и са отчетени от автоматична измервателна станция. Последните превишения са регистрирани в девет последователни дни след 7 януари.„В днешния ден, при наличие на слаб вятър и липсата на мъгла, фините прахови частици са в норми. Това е отчела автоматичната станция във „Възраждане\". От началото на годината станцията е измерила 11 денонощия с превишение на нормите за фини прахови частици 10 микрона. По данните, които се следят за другите замърсители анализирахме, че основната причина за тези превишения са изгарянето на твърди горива в битовия сектор\", каза инж. Христо Милков от екоинспекцията в Русе.„Мъглите се появяват най-често през месеците декември и януари, като най-продължителните периоди с мъгла, до десетина дни дори, се случват наистина през януари и то през първата половина на месеца\", коментира Анастасия Стойчева - синоптик от НИМХ.  ", "date": "2020.01.18", "title": "11 дни мръсен въздух в Русе"}
{"url": "http://www.cross.bg/hranite-prodykti-voda-1623002.html", "text": "/КРОСС/ Нови стандарти за месните продукти. Кюфтета, кебапчета и карначета ще трябва да съдържат по-малко количество мазнина за сметка на водата. От Българската агенция за безопасност на храните обясниха, че след промяната тези продукти ще станат по-качествени и по-здравословни.Кюфтето вече никога няма да е същото, защото според новите изисквания то вече ще съдържа повече вода и по-малко мазнина, което според експертите няма по никакъв начин да се отрази на вкусовите му качества.\"Хората не трябва да се притесняват. Потребителите трябва да са спокойни, тези храни ще бъдат със същия състав, със същия вкус, но ще бъдат по-качествени и по-здравословни\", каза главният експерт в Дирекция \"Контрол на храните\" Райна Иванова.Опитните майстори на скарата не искат да си помислят, че водата ще измести мазнината в кюфтетата.Мазнината в кюфтетата брани и знаковият скараджия на Кюстендил - Стоян Костадинов, когото всички в града познават като Стьопата.\"То ако има вода, няма да е кюфте. Няма да има нищо. Нали, за това е  кюфте? Да е блажно. Аз така мисля, но не знам\", заяви Костадинов.Експертите обясняват новия състав на кюфтето с това, че у нас животните са изменили породите си и за да се извлече по-добрата част от месото, им са нужни нови пропорции мазнини и вода.\"Има нови породи, с ново съотношение вода - мазнини при самите животни, също така ние изискваме да бъдат влагани по-качествени части от месото - това са от бут, от плешка, които са с по-високо водно съдържание, но пък имат по-ниска масленост, по-ниска мазнина\", каза Иванова.Щом се приемат новите наредби, кюфтето вече ще бъде значително по-здравословно, убедени са от Агенцията за безопасност на храните.\"Намалено е съдържанието на мазнини и увеличено съвсем малко водното съдържание в общата маса на продукта. Това не е допълнително влагане на вода при тези продукти  - при тези продукти не се влага вода - това е в зависимост от новия породен състав на животните, които вече се отглеждат и в България. От значение е да бъдат по-качествени и по-здравословни храните, което пък е повик на Световната здравна организация\", добави главният експерт в Дирекция \"Контрол на храните\".Все пак, от Агенцията за безопасност на храните уточняват, че новите стандарти не са задължителни и всеки производител може сам да преценява в каква степен да ги спазва.. ", "date": "2020.01.18", "title": "БАБХ въвежда нови стандарти за месните продукти"}
{"url": "http://www.cross.bg/avtomobili-tezhkotovarnite-yanyari-1622999.html", "text": "/КРОСС/  От 22 януари ще бъде възстановена възможността електронна винетка да се купи 30 дни преди датата на активирането й както за леките, така и за тежките автомобили. От 31 декември 2019 г. се наложи временна промяна в срока за отложената покупка от 30 дни на 7 дни заради внедряване на актуализация на електронната система за събиране на пътни такси във връзка с въвеждането на тол системата за тежкотоварните автомобили над 3,5 тона.До възстановяването на 30-дневния срок електронна винетка ще може да се купи до 7 преди датата на активирането й както за леките, така и за тежкотоварните автомобили. От 31 януари 2020 г. ще бъде преустановена продажбата на месечни винетки (30 дни) за тежкотоварните автомобили, тъй като от 1 март за тях се въвежда такса на база изминато разстояние - тол.След старта на тол системата за тежкотоварните автомобили също ще може да се предплаща пътна такса - чрез маршрутна карта. Тя ще може да се купи до 7 дни предварително от регистрирани потребители (регистрацията е чрез електронна поща през платформата за купуване на маршрутна карта) или два дни предварително - от нерегистрирани потребители (за днешния или до 23:59 часа на утрешния ден).  ", "date": "2020.01.18", "title": " От 22 януари се възстановява възможността за покупка на е-винетки до 30 дни предварително"}
{"url": "http://www.cross.bg/varitzela-vaksinata-detza-1623003.html", "text": "/КРОСС/ Над 2 000 регистрирани случаи на болни от варицела от началото на годината. Това казват здравните власти. В голяма част от детските заведения в страната поставиха групи под карантина.От няколко дни, 4 групи в 7-мо ОДЗ „Детелина\" са под карантина. Болните деца са няколко, но вероятността и останалите в групата да се разболеят от варицела е над 90 процента. Защитени са само тези, които вече са я изкарали. \"От септември досега имаме 40 деца, които са преболедували\", каза директорът на 7-мо ОДЗ \"Детелина\" Ксения Семизорова.Лекарите все пак успокояват, тъй като при деца, заболяването се преболедува много по-лесно. Заради огромния брой на болните, от тази година ваксината срещу варицела влиза в препоръчителния имунизационен календар.\"Втората причина е, че включвайки я в календара, ние даваме сигурност на производителите и вносителите, че може да се ползва, узаконено е\", каза още главният държавен инспектор д-р Ангел Кунчев.До този момент ваксината не се предлагаше на българския пазар, но разрешителните вече са дадени.\"Към момента не е ясно каква ще бъде цената й, нито колко от българите ще отидат до аптеката, за да си я купят. Независимо от интереса обаче, следващата стъпка е ваксината да влезе в задължителния имунизационен календар\", добави председателят на Асоциацията на собствениците на аптеки Николай Костов. ", "date": "2020.01.18", "title": "Бум на варицела в цялата страна"}
{"url": "http://www.cross.bg/pernik-voda-emil-1623010.html", "text": "/КРОСС/ София ще захранва с вода Перник. Това предложение ще отправи Министерски съвет към столична община още в понеделник.Решението на водната криза в Перник бе обявено след извънредна среща в събота между премиера Бойко Борисов и министърa на околната реда и водите Емил Димитров, на икономиката Емил Караниколов и на енергетиката Теменужка Петкова.Идеята е Перник да получава вода от язовир „Белмекен\". За целта ще бъде построен нов тръбопровод от София през Мало Бучино до Перник. Той ще превежда по 300 л в секунда, стана ясно още от думите на  Емил Карниколов по време на брифинг след срещата.Министърът увери, че това няма да ощети софиянци.Строително-монтажните дейности може да стартират идната сряда. Караниколов уточни, че към момента има 12 подготвени екипа, като може и да се увеличат. А работата ще е 24-часова и „дори ще имаме нощен труд\".Между 35 и 45 дни е срокът за изпълнение на плана за пренасочване на вода от яз. „Белмекен\" към Перник. А със сегашния дебит на яз. „Студена\" може да се покрият нуждите на перничани за два месеца.  ", "date": "2020.01.18", "title": "София ще захранва с вода Перник от язовир „Белмекен\""}
{"url": "http://www.cross.bg/zaginal-zlopolyka-trydova-1623004.html", "text": "/КРОСС/56-годишен мъж e загинал в петък вечерта след трудова злополука гр.Сандански, съобщава БГНЕС.Към 22 ч. в арматурен цех се е срутило желязо. 56-годишият работник е бил отдолу, вследствие на удара е загинал на място.След извършения оглед от РУП-Сандански, към 3 ч. след полунощ загиналият е транспортиран за аутопсия от съдебен лекар в МБАЛ-Благоевград. ", "date": "2020.01.18", "title": "Мъж загина при трудова злополука в Сандански"}
{"url": "http://www.cross.bg/atanasovden-atanasiii-idva-1623013.html", "text": "/КРОСС/ На 18 януари православната църква почита паметта на Атанасий Велики. Той е роден през 295 година след Христа в египетската столица Александрия. На 23 години участва във Вселенския събор в Никея, а по-късно става александрийски архиепископ.Прозвището \"велик\" Атанасий получава заради борбата си срещу учението на свещеника Арий, отричащ същността на Бог Отец и Бог Син. Затова александрийският епископ е наречен \"баща на православието\".В народните представи Свети Атанасий господства над зимните студове, над снеговете и ледовете. \"Дойде ли Атанасовден, идва и пролетта\" - казват българите. Легендата разказва как Атанасий, облечен с копринена риза, отишъл в планината на бял кон и се провикнал: \"Иди си, зимо, идвай пролет\".Според българската народна традиция на Атанасовден се коли черна кокошка. Приготвя се с ориз и се раздава на роднини и съседи против лоши болести. Перата на птицата задължително се запазват, защото се вярва, че притежават лечебна сила. На някои места в България на този ден се палят огньове, които всички прескачат за здраве.На Атанасовден жените не бива да шият и плетат, защото се смята, че ако се убодат, няма да зарасне лесно. Не се вари боб и леща, за да не се разболеят децата.Стопаните гадаели по времето на Атанасовден дали ще е плодородна годината. Ако има много сняг, голям берекет се очаква.Името Атанас идва от гръцки език и означава „безсмъртен\".Имен ден празнуват: Атанас, Атанаскa, Tанас, Hасo, Hася ", "date": "2020.01.18", "title": "На Атанасовден зимата си съблича кожуха"}
{"url": "http://www.cross.bg/sofiya-trakiya-avtomagistrala-1622996.html", "text": "/КРОСС/  От 10.30 ч. до 12.00 ч., ще бъде ограничено движението в посока София по автомагистрала „Тракия\" от км 25 до км 0, поради монтирането на портални рамки за тол системата при км 0 и км 5 на автомагистралата. Това съобщиха от пресцентъра на Агенция „Пътна инфраструктура\" (АПИ).Всички автомобили до 12 т, пътуващи към София, ще се пренасочват от пътен възел „Вакарел\" на автомагистрала „Тракия\" по обходен маршрут по път I-8 (Вакарел- София), след което по път III-105 (Елешница - Нови хан) и път I-6 (Елин Пелин - София).За тежкотоварните автомобили над 12 т се осигурява паркинг при км 53 (след тунел „Траянови врата\"), както и в участъка от км 34 до км 37. При необходимост ще бъде осигурен и паркинг при км 55 (преди тунел „Траянови врата\").В посока София ще бъде ограничено движението и при връзката на път I-8 с път III-105 (Елешница - Нови хан). Ще бъде затворена за преминаване и връзката на ул. „Верила\" от село Равно поле с автомагистрала „Тракия\".Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2020.01.18", "title": "От 10.30 ч. до 12.00 ч. се ограничава движениeто по АМ „Тракия“ в посока София"}
{"url": "http://www.cross.bg/monitor-chasa-tryd-1622994.html", "text": "/КРОСС/ в. 24 часа – Бензиностанции заключват по тъмно - пробиват гише за паритев. Труд – „Студена\" източена с подпис на Димовв. Телеграф – Експерти нумизмати и историци: Четирима майстори леят медальона на Омуртагв. Монитор –  Над 10 000 българи написаха книги за петилеткав. 24 часа – Марешки вдигна цената на „Атака“ за вота срещу кабинетав. 24 часа – Фирма без дейност е получател на 25-те тона боклук от Италияв. Труд – Финансовият министър Владислав Горанов: Комисията по хазарта става едноличен органв. Труд – Орязват наполовина болничнитев. Телеграф – Разследване на Агенция Блиц разкри: Съдии помагат на Гебрев да отрадане Дунаритв. Телеграф – Архитект затвори входа на Патриархав. Монитор – Изчезнал водомерът на язовир „Студена\"в. Монитор – Камери и аудиодиктовка на изпита в четвърти класв. 24 часа – Емил Кошлуков, генерален директор на БНТ: За първи път съм на държавна работа и реагирам остро, тъй като телевизията е банкрутиралав. Труд – Надежда Захариева: Най-точната ни „половинка\" е нежеланата от насв. Телеграф – Актьорът от хитовия сериал на НВО „Глутница\" Лешек Лихота: Ролята на Капитан Ребров е правена специално за менв. Монитор – Ники Илиев, режисьор и актьор:Искам да правя филми, които разсмиват и разплакватв. 24 часа – Русия в 2024-а: Back to USSRв. Монитор –  Ходене по мъките или смяна на документите", "date": "2020.01.18", "title": "Преглед на вестниците в събота"}
{"url": "http://www.cross.bg/atanasiii-aleksandriya-subor-1622894.html", "text": "/КРОСС/ Православната църква почита днес паметта на Атанасий Велики, участвал в прочутия вселенски събор в Никея, който му донесъл световна слава на богослов.Според народните вярвания свети Атанас господства над зимните студове, ледове и снегове, покровител е и на домашните животни. Облечен с копринена риза, той отива в планината на бял кон и се провиква: \"Иди си, зимо, идвай, лято!\". Затова празникът е известен още и като Среди зима.Атанасовден, както и Антоновден, се почита като патронен празник на ковачи, железари, ножари и налбанти, а заедно с това и като празник за умилостивяване на чумата , шарката и синята пъпка (антракс). За умилостивяване на шарките се пекат питки, които се надупчват с вилица, за да не се \"надупчат\" децата от шарка.Жените спазват същите забрани, които характеризират Антоновден. На Атанасовден в Тракия се заколва черно пиле или кокошка, което се приготвя с ориз и се раздава на съседи и близки против болести. Перата се запазват, защото се вярва, че притежават лечебна сила.Св. Атанасий е велик изповедник и учител на Църквата, велик защитник на християнското учение за Боговъплъщението. Роден е през 295 г. в столицата на Египет Александрия. Син на бедни родители християни, той получил прекрасно образование но изучавал усърдно Свещеното писание. Богу било угодно още преди да завърши обучението си, една случка да предопредели неговата съдба.Веднаж Александрийският архиепископ св. Александър гледал през прозореца и вниманието му привлякла интересна гледка: група момчета-християни играели на морския бряг, кръщавайки своите връстници-езичници. Децата избрали Атанасий за \"епископ\", други деца били свещеници и дякони, а езически деца били водени към \"епископа\", за да ги кръсти. Архиепископ Александър заповядал да доведат децата при него и ги разпитал за подробностите на играта. След като ги изслушал, убеден че кръщението било извършено изцяло в съгласие с Църковния устав, архиепископът признал кръщението за действително, допълнил го с Миропомазване на новопокръстените и посъветвал родителите на Атанасий да подготвят сина си за църковно служение. След като момчето завършило образованието си, Александър го взел в своя дом и го направил свой духовен син и секретар. Така започнал духовния път на бъдещия св. Атанасий Велики, когото още приживе нарекли \"баща на православието\".В 319 г. Атанасий станал дякон. Между това в Александрия се появила ереста на местния свещеник Арий. Той учил, че Христос - не само като човек, но и като Бог - не бил равночестен на Отца, а бил по-нисш Бог, Който е само подобен на Отца, а в действителност е сътворен, имащ начало във времето. Това учение се разпространявало бързо. Много пъти Александър го уговарял и разобличавал, като в този труд Атанасий винаги му помагал. Арий обаче бил упорит, ереста се ширела и се наложило да се свикат епископски събори за нейното изкореняване. Такива били поместните събори в Александрия, в Антиохия и най-сетне Първият вселенски събор в Никея през 325 година, на който присъствал и самият император Константин Велики. Атанасий присъствал на Никейския събор заедно с архиепископа си Александър, и решително помогнал за осъждането на Арий. Неговият забележителен принос в работата на Първия вселенски събор толкова го прославил, че той се завърнал у дома си като известен богослов.На следващата година св. Атанасий бил поставен за Александрийски архиепископ. Заради повдигнати обвинения в користолюбие и в груби насилия над клириците от враговете-ариани на св. Атанасий, бил свикан събор в Трир, който независимо от изложените доказателства в защита на невинността на архиепископа на Александрия, все пак го осъдил. Като видял, че по този начин няма да се добере до правдата, св. Атанасий се срещнал лично в Цариград с император Константин Велики и му представил истината.Императорът извикал участниците в Трирския събор за преразглеждане на делото, но враговете на св. Атанасий успели да подведат императора с нова клевета. Като видял, че не е възможно да примири Атанасий с неговите противници и като се опасявал от бунт в Александрия, импраторът решил да пожертва нейния архиепископ и да го изпрати на заточение в Галия, където той прекарал две години. След смъртта на Константин Велики, неговите наследници с указ върнали св. Атанасий за епископ на Александрия. Това дало нов повод на Атанасиевите врагове да го обявят за незаконен епископ вече на основанието, че бил върнат на катедрата от светската власт.През този печален период от църковната история враговете на св. Атанасий Велики на няколко пъти успявали да извоюват неговото осъждане и изгнание. От всичките 47 години на своето епископско служение той прекарал 15 години в изгнание.Още в първите си съчинения, Слово към езичниците и Слово за въплъщението на Бог Слово и за явяването Му в плът пред нас, била набелязана главната тема на неговото богословие. Основни негови догматически съчинения са Четири слова против арианите (ок. 356-359), посветени на утвърждаването на божествеността на Спасителя. На него приписват и Житието на св. Антоний, както и множество трактати коментари към Св. Писание, книги с нравоучителен характер и проповеди. В тези негови съчинения са пръснати най-дълбоки и преливащи от истинска мъдрост богословски и нравствени истини. Нему св. Църква дължи разгромяването на опасната арианска ерес и създаването на Никео-Цариградския Символ на Вярата.В 373 г. св. Атанасий починал в Александрия на 76 годишна възраст. Църквата чества паметта му на 2 май и на 18 Януари (съвместно със св. Кирил Александрийски).", "date": "2020.01.18", "title": "Св. Атанасий и Кирил Александрийски. Св. Йоаким, патр. Търновски (Атанасовден) "}
{"url": "http://www.cross.bg/pernik-emil-vodata-1622986.html", "text": "/КРОСС/ На работна среща при премиера Бойко Борисов ще бъдат обсъдени всички варианти за преодоляване на водната криза в Перник и региона.Работната среща ще се проведе от 09.00 часа, в Министерски съвет. В нея ще участват министрите на околната среда и водите Емил Димитров, на икономиката Емил Караниколов и на енергетиката Теменужка Петкова. Там ще бъдат още кметовете на София и на Перник - Йорданка Фандъкова и Станислав Владимиров, областният управител на Перник Емил Костадинов, както и представители на държавната и общинската администрация.Според кметът на Перник Станислав Владимиров кризата с водата може да отшуми за няколко месеца, но може и да продължи с години. Въпреки това градоначалникът обяви, че на този режим водата в язовир „Студена\" може да стигне до месец април. ", "date": "2020.01.18", "title": "Обсъждат при премиера варианти за справяне с водната криза в Перник "}
{"url": "http://www.cross.bg/svetovna-voiina-vtorata-1622987.html", "text": "/КРОСС/  1535 г. - Испански конкистадори основават на тихоокеанското крайбрежие днешната столица на Перу - Лима.1701 г. - Коронован е първият пруски крал Фридрих I.1825 г. - Открита е сегашната сграда на Болшой театър в Москва.1871 г. - Във Версайския дворец е провъзгласено обединяването на Прусия, Елзас и Лотарингия в Германска империя (Вторият райх), за император е коронован Вилхелм I, a за канцлер Ото фон Бисмарк.1911 г. - Осъществено е първото кацане на самолет върху палубата на кораб.1919 г. - Започва работа Парижката мирна конференция за изработване на мирните договори след Първата световна война.1943 г. - Втората световна война: Съветската войска пробива блокадата на Ленинград.1945 г. - Втората световна война: Британският премиер Уинстън Чърчил призовава Нацистка Германия да обяви капитулация.1956 г. - Влиза в действие първата българска радиорелейна линия между София и Пловдив.1960 г. - Във Варна е основано държавното издателство Георги Бакалов.1964 г. - Започва строителството на Световен търговски център в Ню Йорк. († 2001 г.)1985 г. - На среща на Политбюро на ЦК на БКП с първите секретари на окръжните партийни комитети е отчетено, че дотогава са сменени имената на 310 000 български турци, и за първи път са говори за „възродителен процес\".1990 г. - Издадена е заповед за арестуване на Тодор Живков, като главен виновник за икономическата криза в България.1991 г. - В отговор на американските бомбардировки, Ирак започва ракетен обстрел на Израелски градове.1997 г. - Норвежецът Бьорг Ослунд става първият човек, прекосил сам Антарктида.2000 г. - Мюсюлмански фанатици разрушават 11 християнски храмове в град Матарам (Индонезия).2012 г. - Достъпът до англоезичната Уикипедия е спрян в цял свят като форма на протест срещу законопроектите SOPA и PIPA в САЩ. ", "date": "2020.01.18", "title": "18 януари в историята"}
{"url": "http://www.cross.bg/chasa-zapochne-povod-1622990.html", "text": "/КРОСС/София.От 9.00 ч. в сградата на Министерския съвет министър-председателят Бойко Борисов ще проведе среща с министрите на околната среда и водите Емил Димитров, на икономиката Емил Караниколов и на енергетиката Теменужка Петкова във връзка с представяне на проекти за решаване на водната криза в Перник.***София.От 12.00 часа в началото на пешеходната зона на бул. „Витоша\" до изхода на метростанция „НДК\" ще започне протест в защита на правата на жените и телесната автономия.***София.От 10.00 часа пред хижа „Алеко\" на Витоша ще започнат всички активности, посветени на Световния ден на снега. Предвидени са надпревари по спускане с велосипеди по сняг за време, ски-алпинизъм, паралелен слалом за деца и спринтово ски-бягане около хижата. В 13.00 часа ще се състои награждаване на победителите.***София.От 11.00 часа в „София хотел Балкан\" ще започне най-голямото сватбено изложение в страната Sofia wedding expo.***Асеновград.От 12.00 часа ще започне поклонение пред паметника на генерал Дандевил по повод 142 години от Освобождението на града.***Боровец.От 10.00 часа в курорта ще започнат безплатни ски/сноуборд уроци за начинаещи. От 11.00 часа на специално обособено трасе до влек „Иглика\" ще започне състезание по ски слалом за деца. Събитията са по повод Световния ден на снега.***Бургас.От 10.30 часа от Културен център „Морско казино\" ще тръгне традиционният полумаратон „Атанасовско езеро\".***БургасОт 11.30 часа в Регионалния исторически музей на ул „Славянска\" 69 ще се проведе музейна лекция на тема „Какви са славните бойни успехи на 24-ти пехотен Черноморски полк?\".***Варна.От 09.00 часа в храм „Св. Атанасий\" Варненският и Великопреславски митрополит Йоан ще отслужи празнична архиерейска св. Литургия по повод Атанасовден.***Враца.От 10.30 часа в куклена зала на ДКТ ще бъде представена постановката „Безтегловната принцеса\" по Джордж Макдоналд.***Горна Оряховица.От 17.00 часа в Младежкия дом ще бъде представен „Първите 2\" - документален филм на Димитър Андонов, посветен на 40 години Младежки дом - Горна Оряховица.***Радомир.От 12.00 часа на площад „Свобода\" ще се проведе общинският сурвакарски празник „Тайнството на Сурва\".***Смолян.От 9.00 часа в Художествената галерия ще започне Ден на отворените врати. От 11.00 часа в Планетариума ще започнат програмите „Пътуване към Слънцето\" и „Пътешествие в Космоса\". Събитията са част от инициативата на Министерството на туризма „Денят за вас\".***Стара Загора.От 11.00 часа в хотел „Сити\" ще започне шестото издание на Международния шахматен турнир „Купа Траяна\".***Стара Загора.От 14.00 часа в Регионална библиотека „З. Княжески\" ще се състои прожекция на филма „Домино\". От 16.00 часа ще се състои прожекция на филма „Сазът: Ключ към сърцето\".***Сухиндол.От 13.00 часа в Ритуалната зала на Общината ще се състои церемония, на която пет двойки, които празнуват своите златни сватби, ще преподпишат брачните си свидетелства.***Чепеларе.От 9.00 часа в църквата „Св. Атанасий Велики\" ще бъде отслужена света Литургия по повод Атанасовден.***Ямбол.От 10.30 часа в района на ОСО ще започне акция по почистване на небетонираното корито на река Тунджа от битови и пластмасови отпадъци. ", "date": "2020.01.18", "title": "Предстоящи събития на 18 януари"}
{"url": "http://www.cross.bg/temi-i-gosti-v-sytreshnite-blokove-na-televiziite-1622988.html", "text": "/КРОСС/  С колко ще поскъпне хлябът докато месото гони рекордни цени.Мисията на един анестезиолог. Или как д-р Бързаков помогна на революцията в Румъния преди 30 години.От Денвър до село Чавдар - да инвестираш всичко, което си изкарал зад граница в пекарна в родното си място. История на Галя Щърбева. В полза на обществото - д-р Милен Врабевски Трибют на Адриано Челентано - представяме ви Валентин Асенов Как да се изчисти въздухът? Идеите на Йонко Мермерски Политиката - какво става? Анализ на Румяна Коларова и Татяна Буруджиева Въпросите с отговори - Владимир Каролев Държавата и решенията - Красимир Велчев от ГЕРБ Да създаваш хитове - гостува Владимир Ампов - Графа Музикални реалности с Искрата \"Събота вечер с Дони\" - музикантът за новото си предаване по БНТ  ", "date": "2020.01.18", "title": "Теми и гости в сутрешните блокове на телевизиите"}
{"url": "http://www.cross.bg/tyrizum-mesetz-evro-1622991.html", "text": "/КРОСС/  3,6 млрд. евро са приходите от международен туризъм за периода януари-ноември 2019 г. у нас, сочат данните на Българската народна банка, обявени днес. Резултатите показват ръст от 0,02% спрямо същия период на рекордната за българския туризъм 2018 г. Само за месец ноември 2019 г. постъпленията от чуждестранни туристи надхвърлят 153 млн. евро., като увеличението в сравнение със същия месец на предходната година е 6,7 на сто. За ноември бе отчетено увеличение и на туристическите посещения от чужденци със 7,5%, като броят на чуждестранните визити в страната ни за предпоследния месец на 2019 г. достигна 442 178. Общо от януари до ноември 2019 г. у нас са регистрирани 8 832 405 туристически посещения от чужденци.  \"Данните на БНБ за приходите от международен туризъм са изключително добри, те доказват, че е преодолян спадът през 2019 г., която бе изпълнена с трудности и международни предизвикателства за туризма. Резултатите сочат, че българският туризъм запазва високите си постижения от последните 4 години и се развива устойчиво\", коментира министър Николина Ангелкова. \"Това ни дава стимул да продължим с мобилизацията и заедно - държава, туристически бранш и местни власти да продължим да работим усилено и през тази година за успешно приключване на настоящия зимен сезон и за подготовката на Лято 2020\".", "date": "2020.01.18", "title": "3,6 млрд. евро са приходите от международен туризъм в България "}
{"url": "http://www.cross.bg/oblasti-mugla-zhult-1622998.html", "text": "/КРОСС/   Жълт код за мъгла е в сила за 9 области на страната на 18 януари. Това сочи справка на сайта на Националния институт по метеорология и хидрология (НИМХ).Видин, Монтана, Враца, Плевен, Ловеч, София област, София - град, Перник и Кюстендил. При отрицателни температури рано сутринта и до обяд ще бъде с отлагане на скреж.Жълтият код означава, че времето е потенциално опасно. Синоптиците съветват гражданите да бъдат внимателни за големи области с мъгла, на места гъста. Може да се затруднят дейностите на открито. Може да се очаква затваряне на летища или забавяне на полетите, трудни условия за шофиране и удължаване на времето за пътуване. ", "date": "2020.01.18", "title": "Жълт код за мъгла в 9 области"}
{"url": "http://www.cross.bg/avstraliya-duzhd-pozhari-1623034.html", "text": "/КРОСС/ Силен дъжд успя да угаси повечето пожари в източната част на Австралия.Въпреки това остават десетки активни огнища в щатите Нов Южен Уелс и Виктория. Прогнозата за времето е обнадеждаваща, тъй като валежи се очакват и през следващите дни.Жадна коала беше заснета да пие вода на път край град в Нов Южен Уелс, където валя най-обилният дъжд от три години насам.През последните месеци Австралия се бори с безпрецедентни пожари, при които загинаха 29 души. ", "date": "2020.01.18", "title": "Силен дъжд угаси част от пожарите в Източна Австралия "}
{"url": "http://www.cross.bg/potok-severen-natisk-1622992.html", "text": "/КРОСС/  Строителството на газопровода „Северен поток 2\" ще бъде завършено, въпреки външния натиск и американските санкции против проекта, предава ТАСС, като се позовава на информация на съобщение на уебсайта на Министерството на външните работи на Русия.„Въпреки продължаващия натиск „Северен поток 2\" ще бъде завършен.Европейците осъзнават изгодата от създаването на допълнителен маршрут\", подчертаха от министерството.Във външното министерство нарекоха санкциите на САЩ срещу газопровода неприкрито вмешателство във вътрешните работи на ЕС. Целта на тези ограничителни мерки, според мнението на руски дипломати, е не загрижеността за енергийната сигурност, а „американският природен газ\" да бъде на европейските пазари.„Знаем, че не всички от ЕС приветстват този проект\", подчертаха от руското външнополитическо ведомство. „Има противници както сред страните членки, така и в евроинституциите\". ", "date": "2020.01.18", "title": "ТАСС: МВнР на Русия потвърди, че газопроводът „Северен поток 2“ ще бъде достроен"}
{"url": "http://www.cross.bg/rabotodatelite-proychvane-agentziyata-1622993.html", "text": "/КРОСС/  Учителите и специалистите по информационни технологии ще са сред най-търсените кадри с висше образование през следващите 12 месеца. Това показват резултатите от второто за 2019 г. проучване на потребностите от работна сила, което Агенцията по заетостта организира съвместно с Комисиите по заетост към Областните съвети за развитие в 28-те области в страната съобщиха от пресцентъра на Агенцията.Изследването е национално представително и е направено чрез анкети сред 396 000 активни предприятия в страната.Данните показват, че през следващите 12 месеца българският бизнес ще се нуждае от 90 500 специалисти с правоспособност или висше образование. Сред тях са медицински сестри, лекари, шофьори, машинни и строителни инженери и др. В различните сектори на икономиката ще са необходими и 64 400 работници без специалност. Най-много от тях ще се търсят в секторите с по-ниска производителност като растениевъдство, строителство и хранително-вкусова промишленост. Запазва се съотношението 8 от 10 работодатели да осигуряват заетост на постоянен трудов договор и пълен работен ден, както и при пролетното проучване.Анализът на данните показва, че през следващите 12 месеца българската икономика ще се нуждае от близо 321 000 работници и специалисти. Според изискванията на работодателите половината от тях 166 000 трябва да имат квалификация. В сравнение с пролетното проучване, се отчита лек спад в търсенето с около 6 хиляди позиции, което по-скоро се дължи на сезонността в търсенето и предлагането на труд. Тази констатация се потвърждава и от структурата на най-търсените работници и специалисти, допълват от Агенцията по заетостта.Лидерите от проучването в този сегмент през февруари - март 2019 г. - работници в хранително-вкусовата промишленост, са изместени на 14-то място. Есенното проучване сочи, че работодателите ще наемат най-много строители, заварчици, работници в растениевъдството и др.Аналогично на предходните вече три проучвания, които Агенцията по заетостта проведе през 2018 г. и 2019 г., работодателите най-често очакват техните служители да притежават умения за самоконтрол и дисциплина и да могат да работят под напрежение. На трето място и този път работодателите поставят потребността от знания и умения за въвеждане на нови технологии в 51% от случаите. Общуване на роден език, инициативност и предприемачество, както и дигитална компетентност, остават трите най-желани компетентности от работодателите с представителство от над 60 на сто, допълват от Агенцията.Нагласите на бизнеса относно наемането на нов персонал през следващите 6 месеца показват, че от 396 183 предприятия, обхванати в настоящото проучване, 76 463 (19,3 на сто) възнамеряват да търсят нов персонал. В сравнение с пролетното проучване се отчита лек ръст (с 3 450) на фирми, които ще търсят нов персонал. А с 1 588 нараства броят на тези работодатели, които възнамеряват да съкращават персонал през следващите 6 месеца (от 11 882 при проучването февруари - март на 13 470 през август - септември 2019 г.).Затруднения при осигуряване на кадри срещат повече от 78 на сто от работодателите в страната, като най-сериозни са трудностите при намиране на машинни оператори, продавачи, програмисти и строители.В средносрочен план, след 3 до 5 години, на българския бизнес ще са необходими повече от 20 хиляди информатици и малко повече от 17 хиляди учители и преподаватели. Секторът, който ще търси най-много специалисти с висше образование през следващите 3 до 5 години, остава \"Държавно управление, образование, хуманитарно здравеопазване\" с 38 на сто от всички заявени потребности или общо 34 081. В индустрията приблизително еднакво е търсенето на специалисти по информационни технологии и програмиране и инженери.Областите, в които работодателите заявяват най-много потребности от работна сила са София-град с дял от 27 на сто от всички заявени потребности, следват Пловдив - 9,3 на сто, Варна - 7,7 на сто, Бургас - 7,3 на сто, Благоевград - 5,2 на сто. Най-слабо е търсенето в област Видин - 0,8 на сто от всички заявени потребности, както и в Силистра, Търговище и Разград - с 1.1 на сто, показва проучването.В проучването на потребностите на работодателите са обхванати пропорционално предприятия с различна численост - от микропредприятия, с по-малко от 10 души персонал, до големи предприятия с над 250 души. Според икономическата дейност най-голям е делът на анкетираните предприятия от сектор \"Търговия, транспорт, хотелиерство и ресторантьорство\" (34,5 на сто ), следват предприятията в сектор \"Държавно управление, образование, хуманитарно здравеопазване\" с 15,1 на сто представителност, а на трето място е сектор \"Индустрия\" с 14 на сто.Проучването на потребностите от работна сила се прави два пъти в годината, за да се набира и анализира актуална информация относно професиите, компетенциите, знанията и уменията на търсените от работодателите кадри и да се планират мерки за организиране на тяхната професионална подготовка, припомнят от Агенцията по заетостта. ", "date": "2020.01.18", "title": "Учители и ИТ специалисти ще са най-търсените кадри тази година"}
{"url": "http://www.cross.bg/rozhdenitzite-na--yanyari-1622989.html", "text": "/КРОСС/  анна Янева - политикВалентин Михов - футболен деятелМирослав Севлиевски - политик, бивш министър на енергетикатаНедялко Йорданов - поет, драматургСпас Гърневски - политик, депутат, бивш кмет на Пловдив ", "date": "2020.01.18", "title": "Рождениците на 18  януари"}
{"url": "http://www.cross.bg/kriza-kraya-kraishtata-1622984.html", "text": "/КРОСС/ В края на краищата всеки един от нас се намира или в криза, или излиза от криза, или се е отправил към поредната криза в живота си. Криза ли? Ами това е част от съществуването ни на тази земя.Анди Андрюс", "date": "2020.01.18", "title": "В края на краищата"}
