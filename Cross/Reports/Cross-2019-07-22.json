{"url": "http://www.cross.bg/pernik-provede-zasedanie-1609558.html", "text": "/КРОСС/ Продължават поредицата изнесени заседания на Изпълнителното бюро на НС на БСП в страната.  На 23.07.2019 (вторник) ИБ на НС на БСП ще проведе  заседание в гр. Перник.Ще бъдат обсъдени местни проблеми и подготовката за предстоящите местни избори.  В 16.00 часа, в залата  на ОбС и ОблС на БСП - Перник на ул. Радомир №1,ще се проведе пресконференция за представителите на медиите.  ", "date": "2019.07.22", "title": "ИБ на БСП с изнесено заседание в Перник"}
{"url": "http://www.cross.bg/akvariyma-vida-morskoto-1609562.html", "text": "/КРОСС/ Първият в света аквариум, разположен на височина над 2,2 хиляди метра над морското равнище, е открит в град Синин, административен център на северозападната китайска провинция Цинхай, съобщава вестник „Чайна дейли\", цитиран от БГНЕС.Площта на аквариума е около 28 хил. кв.м. Той е разделен на няколко зони, сред които има за сладководни риби, медузи, белуги, делфини и други обитатели на морското царство.В аквариума ще бъдат представени общо над 400 вида водни и над 100 вида сухоземни представители на фауната. „Звездите\" ще бъдат делфините афала от Япония. Очаква се те да радват многобройната публика със своите спектакли.Всички жители на аквариума вече са свикнали с новата си среда на живот. В момента той работи в тестов режим. Официалното откриване ще се състои на 18 август. Максималният капацитет на комплекса е 2000 посетители.Снимка: Инстаграм ", "date": "2019.07.22", "title": "В Китай откриха огромен аквариум на над 2200 м надморска височина"}
{"url": "http://www.cross.bg/borisova-strazhitza-bozhankov-1609581.html", "text": "/КРОСС/ Данни за имотното състояние на бившия кмет на община Стражица и настоящ заместник областен управител на област Велико Търново Детелина Борисова изнесе народният представител от ПГ на \"БСП за България\" Явор Божанков.Граждани са поставили пред депутата от левицата въпроси, свързани с имотното състояние на Детелина Борисова като фигура от местния политически живот. „След справка в публичните регистри, прави впечатление, че имотното състояние на цялото семейство на г-жа Борисова се увеличава след като тя заема кметския пост\", обясни Божанков и допълни, че документите за имотното състояние са публично достъпни.При встъпване в длъжност през 2011г. Борисова декларира имотното си състояние. След встъпване в длъжност нейното имотно състояние и на свързаните с нея лица - съпруг, майка, баща, син, дъщеря, брат, се повишава, става ясно от декларация по Закона за противодействие на корупцията от 2018 г. През 2016 г. бившата кметица е придобила имот от 2625 кв.м. с 450 кв.м. сгради на цена 13,33 лв. за кв.м. Справка за пазара на подобни имоти показва, че пазарните цени са значително по-високи.През 2014 г., по време на мандата на майка си, дъщеря й, която тогава е 22-годишна, закупува имот от Трудово производствена кооперация. Синът й също закупува помещение от кооперацията.Отново по време на мандата съпругът Стилян Зарков Борисов купува кафе аперитив, помещения и други поземлени имоти. Майката на Борисова, която е пенсионер, през 2017 г. купува парцел в Стражица.Братът на Детелина Борисова участва и печели обществени поръчки на стойност 1 387 000 лева със своята строителна фирма „Еврострой-ВТ\", като в нея участие има и бившата кметица. Фирмата е печелила обществени поръчки за над 1,3 млн.лв. \"Ще поставим въпрос дали фирмата е участвала и в поръчки на територията на община Стражица като подизпълнител\", коментира Явор Божанков.Народният представител припомни, че за периода на мандата й като кмет на Стражица срещу Детелина Борисова има подадени два сигнала в прокуратурата. Първият е за изпълнение на СМР без изискуемите строителни книжа при изграждането на подпорна стена като част от ремонта на път VTR/III-407/ Мирово-ж.п. гара Асеново-Асеново. „Форсирано е изпълнението няколко дни преди изборите през 2015 г за над 200 000лв. Образувана е прокурорска преписка във ВТОП. \"Поставяме въпроса - защо до момента няма резултат от падения сигнал, който е от 15 февруари 2016г.\", каза Божанков. Той съобщи, че вторият сигнал е за купени над 200 СИМ карти за нуждите на община Стражица. „Разбирате, че общината няма толкова служители, съответно закупуването на толкова много карти е притеснително. И по този случай има сигнал в прокуратурата, който също стои без отговор\", каза депутатът.Явор Божанков постави редица въпроси пред компетентните органи - КПКОНПИ и Прокуратурата. Техният отговор ще бъде и своеобразен тест за Етичната комисия на партия ГЕРБ.Депутатът настоява да се провери произходът на средствата, с които семейството прави споменатите покупки на имоти, автомобили и пр. „Има ли конфликт на интереси във връзка с обществените поръчки?\", пита още Божанков. \"Защо втора година няма движение по двата сигнала, подадени от новото ръководство на община Стражица и дали г-жа Борисова е превишила правомощията си като е започнала строителството без решение на Общинския съвет\", попита още народният представител.  ", "date": "2019.07.22", "title": "Явор Божанков изнесе информация за увеличено имотно състояние на бившия кмет на община Стражица "}
{"url": "http://www.cross.bg/yasno-motorist-stava-1609584.html", "text": "/КРОСС/ Катастрофа между автомобил и мотор е станала в столичния квартал \"Люлин\", става ясно от публикация във Фейсбук страницата Софийски мотористи.Към момента не е ясно какво е състоянието на пострадалия моторист и какви са причините, довели до катастрофата.От снимките качени в социалната мрежа става ясно, че свидетели на инцидента са оказали незабавно помощ на пострадалия. ", "date": "2019.07.22", "title": "Тежка катастрофа с моторист в столичния \"Люлин\""}
{"url": "http://www.cross.bg/vaptzarov-nikola-sofiya-1609588.html", "text": "/КРОСС/ На 23 юли се навършват 77 години от разстрела на поета Никола Вапцаров и неговите другари.От 10.00 часа ще се проведе възпоменателен митинг-поклонение на Мемориала „Гарнизонно стрелбище\" в София. Организатори са Съюзът на българските писатели, Българският антифашистки съюз и Градският съвет на БСП - София.В събитието ще вземат участие вицепрезидентът на Република България Илияна Йотова, председателят на НС на БСП Корнелия Нинова и председателят на Градския съвет на БСП - София Калоян Паргов.По-късно през деня, в 18.00 часа, пред паметника на Никола Вапцаров, дело на Никола Шмиргела, в градината зад Националната художествена галерия, поети ще рецитират авторски и стихове на Вапцаров. В събитието ще вземе участие председателят на Съюза на българските писатели Боян Ангелов. ", "date": "2019.07.22", "title": "БСП-София ще отбележи 77-ата годишнина от разстрела на Никола Вапцаров"}
{"url": "http://www.cross.bg/premeriha-sili-pulzene-1609551.html", "text": "/КРОСС/ Бебета премериха сили в традиционното състезание по пълзене в Ню Йорк.Участниците, общо 31 на брой, трябваше да са навършили шест месеца, но да не са проходили. Имаше и произшествия.Едно от пеленачетата се разплака, но въпреки това остана в надпреварата. Други пък предпочетоха да поемат в избрана от тях посока, без да се съобразяват с определеното трасе.Победител стана 14-месечно бебе от Стейтън Айлънд. ", "date": "2019.07.22", "title": "31 бебета премериха сили по пълзене"}
{"url": "http://www.cross.bg/gurtziya-litzenz-proekta-1609583.html", "text": "/КРОСС/ С решение на гръцкия регулаторен орган за енергетика (РАЕ) „Ай Си Джи Би\" АД получава лиценз за независим оператор на газопреносна мрежа (INGS).Лицензът, издаден на 27 юни 2019 г. и официално получен на 18 юли 2019 г. касае гръцката отсечка на газовия интерконектор с Гърция (проект IGB). Лицензът се издава за срок от петдесет (50) години и изтича на 27 юни 2069 г., предава БГНЕС.Той дава право на „Ай Си Джи Би\" АД да започне изграждането на проекта, включително на газопровода и спомагателните съоръжения и оборудване на територията на Гърция.Получаването на този лиценз представлява огромен напредък, тъй като е последната стъпка към осигуряването на регулаторния режим на проекта IGB и гарантирането на успешен старт на строителството на газопровода на територията на Гърция. ", "date": "2019.07.22", "title": "Гърция даде лиценз за газопреносна мрежа на интерконектора с България"}
{"url": "http://www.cross.bg/masiv-bgnes-pozharnata-1609582.html", "text": "/КРОСС/ Пожар гори край София в района на Северната скоростна тангента, предаде репортер на БГНЕС.От пожарната съобщиха за БГНЕС, че гори житен масив близо до с. Бенковски. Сигналът е подаден около 15.10 ч. Пет екипа на пожарната гасят житния масив. Няма данни за пострадали.  ", "date": "2019.07.22", "title": "Гори житен масив край София"}
{"url": "http://www.cross.bg/nikolova-byrgas-proektite-1609587.html", "text": "/КРОСС/ С близо 9 млн. лв. от управляваната от МРРБ Оперативна програма „Региони в растеж\" 2014-2020 г. Бургас обновява шест от професионалните си гимназии. Това съобщи заместник-министърът на регионалното развитие и благоустройството Деница Николова, която заедно със заместник-кметовете на общината Руска Бояджиева и Йорданка Ананиева инспектира ремонтните дейности в професионалните гимназии по туризъм „Проф. д-р Асен Златаров\" и по транспорт в града. Двете учебни заведения не са ремонтирани основно от 45-50 години.В Професионалната гимназия по туризъм, където се обучават 950 ученици, зам.-министър Николова разгледа учебната база, която разполага с обновена учебна кухня със съвременни електроуреди и с демонстрационна зала с нов интериор. По този начин учениците ще се обучават в съвременни условия от най-високо ниво в сферата на туристическите услуги. В учебното заведение се инвестират над 1,5 млн. лв., като 1 млн. лв. е безвъзмездното европейско финансиране, а останалите средства са съфинансиране от община Бургас и собствени средства на училището.Близо 2 млн. лв. е инвестицията в Професионалната гимназия по транспорт, която е с изцяло подновена учебно-материална база и прилежащо пространство. В нея се обучават около 250 ученици, които ще имат достъп до най-съвременните методи в автомобилостроенето. Училището предлага обучение и в специалността „електромобили\", което ще отговори на потребности от кадри за обществения транспорт в Бургас и за поддръжка на съвременните леки автомобили, задвижвани с електричество. Зам.-министър Николова даде висока оценка за проектите на общината и подчерта, че гимназиите се превръщат в съвременни иновативни учебни заведения, в които учениците ще усвояват материала в модерна и приветлива среда. Особено ценни са предлаганите професии за бизнеса в региона.По-рано в Бургас зам.-министър Николова участва в стратегическа консултация във връзка с изпълнение на политиката за регионално развитие и програмиране на новата европейска оперативна програма за подкрепа на регионите в периода 2021-2027 г. с представители на общините от Югоизточен район.Заместник-регионалният министър увери, че Бургас ще запази финансирането си по линия на оперативната програма през следващия период като основен център за развитие в региона. Така европейските средства ще продължат да допринасят за развитие на градските пространства, като при изпълнението на новите регионални проекти ще се търси привличането на икономическия сектор. Освен това, на местно ниво ще има възможност да се посочват проектите, които ще доведат до повишаване на стандарта на живот на хората. Зам.-министър Николова напомни, че страната ни ще получи с 8% повече финансов ресурс от ЕС по линия на кохезионната политика. Бюджетът на програмата за развитие на регионите също ще бъде по-висок от настоящия. „С проектите, които ще финансираме, търсим надграждащ ефект на постигнатото до момента, както и възможността да бъдат финансирани малките населени места, които бяха изключени от достъп до еврофинансиране. Целта ни е да осигурим по-добра свързаност между малките населени места и центровете за растеж и секторните направления, които могат да допринесат за стимулиране на икономическите показатели, каза още тя.Деница Николова коментира също, че ще се запази и европейското финансиране за рехабилитация на пътната инфраструктура. Нов момент в тази област ще бъде възможността за финансиране на проекти за транспортна свързаност към икономически оператори с инвестиции в конкретни територии и населени места. Предвижда се и компонент за квалификация на човешките ресурси за осигуряване на кадри и стимулиране на работодатели за привличане на работна ръка.„Ще се опитаме  всеки един от проектите да получи финансиране от различните оперативни програми, за да постигнем по-добри резултати за хората, каза още Николова. Тя съобщи, че се разширява кръгът на потенциалните бенефициенти на програмата, като освен общини ще могат да кандидатстват и областни администрации, всички публични институции, университети, научния сектор, икономически оператори, неправителствени организации, граждански общности. Те ще участват и при структуриране на проектите с най-голям принос за региона. „Амбицията ни е с комплексно финансиране и интегрирани проекти да подобрим социално-икономическите показатели на всички региони в страната и да намалим негативните процеси, заяви Николова.Заместник-министърът увери, че няма да има промяна в броя на районите от ниво NUTS 2. „Запазваме броя, размера и състава на съществуващите шест статистически региона. След проведени преговори с Евростат имаме възможност за гъвкав подход за изпълнение на регламента по отношение на броя население в статистическите райони и за следващия програмен период\", каза тя.  ", "date": "2019.07.22", "title": "С близо 9 млн. лв. Бургас обновява шест професионални гимназии"}
{"url": "http://www.cross.bg/stoyanov-godini-mesetza-1609586.html", "text": "/КРОСС/ Осем от участниците в наркогрупата, приготвяла и покушения над прокурори, се признаха за виновни и получиха ефективни присъди.Единият от организаторите и ръководител на групата - Петко Стоянов, получи четири години „лишаване от свобода\".Останалите, признали участието си в престъпната структура получиха съответно: 3 години и 6 месеца затвор за един от тях, двама - по 3 години, а останалите - 2 г. и 10 месеца, 2 г. и 6 месеца, 2 години, 1 г. и 6 месеца. Наложените наказания са окончателни и вече са приведени в изпълнение.Петко Стоянов остава подсъдим по делото в Специализирания наказателен съд по едно обвинение - отказва да признае участието си в подготовката на убийствата на двама прокурори от Специализираната прокуратура и служител на МВР. За същото пред Темида отговаря и другият ръководител на групата Иван Йосифов  и неговата „дясна ръка\" Стефан Гевгелийски.Освен срещу Стоянов, делото в Специализирания наказателен съд ще продължи срещу останалите 10 души, обвинени за участие в бандата и за различни вторични престъпления.Групата на Стоянов и Йосифов бе разбита през юни миналата година. Събраните доказателства показаха, че тя произвеждала, преработвала и разпространявала дрога и прекурсори. Предлагала марихуана, амфетамини, кокаин, хероин и екстази, като част от тях е произвеждала сама.За целта били привлечени хора, които работят като „дилъри\" на групата и такива, които да извършват силови и наказателни действия над конкуренти и нелоялни партньори. ", "date": "2019.07.22", "title": "Осъдиха членове на наркогрупа, подготвяла покушения срещу прокурори"}
{"url": "http://www.cross.bg/komisiyata-danni-napraven-1609577.html", "text": "/КРОСС/ Опит за хакерска атака е направен в Комисията за защита на личните данни, потвърди за БНР председателят ѝ Венцислав Караджов.Опитът е направен през безжичната Wi-Fi мрежа на комисията, което означава, че извършителят физически е бил в района на сградата ѝ, за да се опита да извърши хакерска атака в системата.Караджов подчерта, че атаката е спряна и затова не може да каже дали целта е бил сайтът на комисията или базата данни. Според него това е целенасочен опит за саботаж на работата на комисията. ", "date": "2019.07.22", "title": "Опитали да хакнат и Комисията за защита на личните данни"}
{"url": "http://www.cross.bg/geshev-prokyror-prokyratyra-1609576.html", "text": "/КРОСС/ Първа кандидатура за нов главен прокурор. Досегашният заместник главен прокурор Иван Гешев влиза в битката за поста.Предложението беше направено преди минути на започналия пленум на ВСС. Зад кандидатурата на Иван Гешев застава цялата прокурорска колегия.До този момент Гешев отказваше да коментира евентуалната му номинация. До 29 юли трябва да са ясни имената на кандидатите за поста. Предложения могат да се правят от най малко трима членове на прокурорската колегия.Кандидатите трябва да представят своите концепции и мотивацията им в Съвета до 12 август. На 9 октомври прокурорската колегия трябва да се произнесе по допустимостта им.Името на наследника на Сотир Цацаров  трябва да стане ясно на 24 октомври.Гешев е на 49 години. Завършил е право в Академията на МВР. Започва кариерата си като оперативен работник през 1994 г. От 1995 г. до 2006 г. е следовател в Столичната следствена служба.Става прокурор през 2006 г., когато започва работа в Софийската районна прокуратура, където остава до 2012 г. След това е повишен в Софийската градска прокуратура. А през 2016 г. оглави Специализираната прокуратура. Гешев стана заместник на Сотир Цацаров преди година.  ", "date": "2019.07.22", "title": "Иван Гешев влиза в битката за главен прокурор"}
{"url": "http://www.cross.bg/vycheva-f-pravitelstvoto-1609574.html", "text": "/КРОСС/ Икономистът Христина Вучева определи като \"икономическа неграмотност\" заявеното от правителството, че за държавата няма да има проблеми с увеличения дефицит при покупката на осемте изтребителя Ф-16.2 млрд. лева, гласувани за сделката със САЩ за новите изтребители Ф-16, са \"загубени пари\", смята проф. Вучева, цитирана от news.bg.\"Когато искате да имате икономически растеж, е добре да имате повече разходи, дори с цената на дефицита. Това е положително, не е толкова страшно, но е важно за какво се прави дефицит\", каза Вучева пред БНР.Според нея в политически смисъл управляващите може би си знаят защо го казват. Да се направят разходи в социалната сфера, би било икономически много по-полезно, защото това ще доведе до растеж, смята тя.\"Всякакви бюджетни разходи вътре в страната ще фиксират растеж. Когато обаче се прави разход за нещо навън, това вече има друг смисъл. Особено когато се купуват неща за въоръжението. Обикновено това носи след себе си нови разходи\", коментира финансистът.Според проф. Вучева у нас има подчертано невежество по отношение на ролята и на значението на т.нар. \"общи потребности\" за държавата.\"Пълна безпътица\". Това бяха думите на проф. Христина Вучева за икономическата стратегия на правителството. \"Това е липса на всякаква координация. От време на време се появяват идеи, които аз приветствам и заради които си мисля, че е настъпил някакъв прелом\", допълни тя.Междувременно стана ясно, че се планира нов държавен дълг от нови 200 млн. лв. за покупката на изтребителитеДългът може да бъде поет под формата на държавни ценни книжа.На аукциона ще бъдат предложени 20-годишни облигации. Това е второто предлагане на дългови книжа през годината, като при първото беше поет дълг от над 300 млн. лева. Очаква се парите от новите заеми да се насочи за купуването на изтребителите F-16.Припомняме, на 16 януари 2019 г. депутатите гласуваха мандат на правителството да преговаря със САЩ за договаряне за изтребители Ф-16.На 24 април 2019 г. бе открит завода, където биха били построени военните самолети за България.След като българска делегация замина за САЩ министър Каракачанов обясни, че България може да каже \"не\" на сделката. По-късно той заяви, че 1.8 млрд. лв. е само рамката на споразумението.След това от военното министерство съобщиха, че Американският конгрес е одобрил сделката.На 17 юни от посолството на САЩ в България съобщиха, че са внесли предложението за осем изтребителя Ф-16 в Министерството на отбраната.По-късно президентът Румен Радев поиска правителството да даде гаранции за бойните възможности на офертата за този тип изтребител. ", "date": "2019.07.22", "title": "Икономист: 2 млрд. лв. за новите изтребители Ф-16 са \"загубени пари\""}
{"url": "http://www.cross.bg/turgovishte-detza-zhena-1609578.html", "text": "/КРОСС/ Три деца са и една жена откарани в болница след катастрофата между автобус и товарен автомобил в село Пробуда, съобщиха от ОД на МВР - Търговище.Сигналът за катастрофата е подаден около 13.11 часа на тел. 112. В оперативната дежурна част на ОД МВР - Търговище е получено съобщение за пътнотранспортно произшествие на път I-4 София - Варна в с. Пробуда. Веднага към мястото на инцидента са изпратени екипи на сектор \"Пътна полиция\" и на РУ - Търговище, както и линейки на Центъра за спешна медицинска помощ към МБАЛ - Търговище.По първоначални данни автобус, превозващ деца, се е блъснал с предна дясна част в намиращ се в същата лента за движение аварирал товарен автомобил с полуремарке.По предварителна информация в инцидента няма тежко пострадали хора. За преглед в МБАЛ - Търговище са откарани три деца и една жена.Движението по път I-4 Търговище - Белокопитово в района на с. Пробуда се осъществява временно в една лента поради ПТП, съобщиха от Агенция \"Пътна инфраструктура\".Временно движението на МПС в участъка е преустановено, като на пътуващите в посока София МПС се предлага обходен маршрут с. Буховци - с. Мировец - гр. Лозница - гр. Търговище, а на пътуващите в посока Варна - през същите места в обратен ред. В момента се извършва оглед на местопроизшествието. ", "date": "2019.07.22", "title": "Автобус удари камион край Търговище, три деца и жена са ранени"}
{"url": "http://www.cross.bg/intzidentut-momiche-napadna-1609579.html", "text": "/КРОСС/ Питбул се нахвърли върху 11- годишно момиче в хасковското село Малево, пише Haskovo.info. Инцидентът е станал снощи около 19 часа. Детето има наранявания по гърба. Родителите му обаче не извикали линейка. Хората призовават да се вземат мерки, защото ги е страх да излязат на улицата. Инцидентът е станал снощи в махалата до църквата, когато кучето било изпуснато от двора, излязло на улицата и нападнало момичето. Кметът на селото е разговарял със собствениците на питбула и е поискал от тях да го махнат от селото. Преди няколко месеца питбул нападна минувачи на улица в Хасково. Животното още е в кучешкия приют и предстои да бъде решена съдбата му.", "date": "2019.07.22", "title": "Питбул нападна 11-годишно момиче в Хасковско"}
{"url": "http://www.cross.bg/zhelyazkov-suobshteniyata-indystriyata-1609580.html", "text": "/КРОСС/ Технологията 5G е революция за икономиката, индустрията, обществото и за хората. Това заяви министърът на транспорта, информационните технологии и съобщенията Росен Желязков по време на първия разговор през 5G мобилна мрежа у нас. Демонстрацията беше част от серия практически тестове на 5G, които провежда телекомуникационната компания Теленор.Министър Желязков подчерта, че технологията от пето поколение ще бъде този ускорител, който наистина ще промени нашите общества. „Държавата, за да изпълнява целенасочената си политика, има три неща, които трябва да направи - разпределението на радиочестотния спектър, насърчения, свързани с редукция на тарифите, за да може цената все пак да не бъде понесена от крайния потребител и намаляване на административната тежест\", каза министърът. По думите му, разгръщането на новата мрежа за 5G е свързано с изключително голяма инвестиционна, териториално-устройствена и административна работа. „Тази триада на държавната политика и политиката на регулатора, трябва да бъде изключително хармонично реализирана в най-скоро време\", бе категоричен Росен Желязков. Той заяви, че Министерството на транспорта, информационните технологии и съобщенията и Комисията за регулиране на съобщенията разбират значимостта на този подход. „Имаме изключително ползотворен диалог с телеком операторите, за което благодаря - не само за демонстрациите, а за смелостта да инвестират заедно с големите европейски телекоми в този момент, в това начинание и в това приключение\", добави той.От името на телекомуникационния бизнес, главният изпълнителен директор на Теленор Джейсън Кинг, изказа специална благодарност на министър Желязков за ползотворния диалог на тема ефективно разпределение на спектъра и ревизия на цените за предоставяне на честоти. Наличността на спектъра, приемливите цени и съществената либерализация на регулациите за изграждане, са това, от което индустрията има нужда, добави  Джейсън Кинг.В рамките на събитието днес, бе извършен медицински преглед от разстояние на пациент в Хасково от лекари в София. ", "date": "2019.07.22", "title": "Министър Желязков: Технологията 5G е революция за икономиката, индустрията и обществото"}
{"url": "http://www.cross.bg/nyakoi-osudeni-smurt-1609560.html", "text": "/КРОСС/ Иран залови 17 шпиони, работещи за американското Централно разузнавателно управление (ЦРУ), и някои от тях бяха осъдени на смърт, съобщиха ирански медии, цитирани от Ройтерс и БТА.Министерството на разузнаването заяви, че е разбило шпионска група на ЦРУ и е заловило 17 шпиони. Според министерски служител някои от арестуваните са осъдени на смърт. ", "date": "2019.07.22", "title": "Иран обяви, че е заловил шпиони на ЦРУ, някои от тях са осъдени на смърт"}
{"url": "http://www.cross.bg/miliona-dolara-amerika-1609561.html", "text": "/КРОСС/ Филмът \"Цар Лъв\" на \"Дисни\" дебютира на екрана на 4 725 киносалона в Северна Америка, като събра поразителните 185 милиона долара от продажба на билети, предават Асошиейтед прес и БТА. С това си постижение лентата постави рекорд за месец юли. Въпреки че критиката изказа известни резерви към продукцията на Джон Фавро, която е римейк на анимацията от 1994 година, публиката масово се стече да чуе озвучаването на героите с гласовете на Бионсе и Доналд Глоувър и да види иновативните технологии, които направиха възможна реализацията на проекта.Британският музикант Елтън Джон може да спечели до 13 милиона долара от авторски права, продажби на билети и албуми. В Китай „Цар Лъв\" стартира на 12 юли и вече събра в боксофиса над 50 милиона долара.През 1994 г. британският музикант написа за анимационния филм прочутите си песни „Сircle of Life\", „I Just Can't Wait To Be King\", „Can You Feel the Love Tonight\", „Never Too Late\" и други. За песента „Can You Feel the Love Tonight\" той получи „Оскар\" за филмова музика през 1995 г.На втора позиция тази седмица се класира \"Спайдърмен: Далече от дома\" с приходи от 21 милиона долара. Миналата седмица лентата заемаше първа позиция в боксофиса \"Играта на играчките: Пътешествието\" зае трето място в боксофис класацията на Северна Америка с приходи от 14,6 милиона долара.Филмът \"Плячка\" на режисьора Александър Ажа е на четвърто място с 6 милиона долара. Актьорите Бари Пепър и Кая Скоделария са в ролите на баща и дъщеря, останали в капан у дома си по време на ураган заради няколко настървени алигатори, които са го обкръжили.Пето място в боксофис класацията на Северна Америка зае филмът на Дани Бойл \"Вчера си е за вчера\" с приходи от 5,1 милиона долара. В него се разказва какво би станало, ако само един човек в света си спомня за песните \"Бийтълс\". ", "date": "2019.07.22", "title": "\"Цар Лъв\" оглави боксофис класацията на Северна Америка"}
{"url": "http://www.cross.bg/maritza-iztok-andonov-andon-1609563.html", "text": "/КРОСС/ Изпълнителният директор на \"Мини Марица-изток\" ЕАД Андон Андонов е новият председател на Съвета на директорите на \"Български енергиен холдинг\" ЕАД, съобщават от най-голямото държавно въгледобивно дружество.\"Приемам позицията като нова отговорност и като нова възможност за въглищната енергетика. \"Устойчива енергетика и работещ комплекс \"Марица-изток\" ще бъде мотото на моята работа в холдинга. Да се надяваме, че ще успея да защитя комплекса \"Марица-изток\", защото нашата работа е зависима от работата на централите\", е коментирал тази сутрин Андон Андонов.Министърът на енергетиката Теменужка Петкова е извършила промяна в ръководството на \"Български енергиен холдинг\" ЕАД с протоколно решение, с което за членове на Съвета на директорите са назначени Жаклен Коен, Живко Динчев - изпълнителен директор на ТЕЦ \"Марица-изток 2\" ЕАД и Андон Андонов за срок от три години. Решението ще влезе в сила след вписване в търговския регистър, посочват от пресцентъра на радневските мини. ", "date": "2019.07.22", "title": "Шефът на \"Мини Марица-изток\" е новият председател на Съвета на директорите на БЕХ"}
{"url": "http://www.cross.bg/otletya-gizmo-chaiika-1609564.html", "text": "/КРОСС/ Чайка в британския град Пейтън отвлече чихуахуа от двора на собственичката му и отлетя с кученцето в неизвестна посока, съобщават местни медии. Инцидентът стана в графство Девън в Югозападна Англия. Чайката, която пикира над кученцето Гизмо и го похити, е видяна от приятеля на собственичката. \"Приятелят ми беше на двора, простираше пране, когато изведнъж видя, че тя с бръснещ полет се спуска надолу. Тя отлетя с Гизмо без никаква трудност доста надалеч, ние я изгубихме от поглед. Не знам дали го е изхвърлила и къде е той в момента\", сподели 24-годишната Бека Хил. Кафяво-бялото кученце все още не е открито. Разтревожената млада дама се надява, че с помощта на социалните мрежи и пресата ще открие своя домашен любимец.Превод: Канал 3", "date": "2019.07.22", "title": "Чайка отвлече чихуахуа от двор"}
{"url": "http://www.cross.bg/momicheto-putya-bila-1609566.html", "text": "/КРОСС/ 22-годишна българска студентка от Университета в Павия била намерена обесена, след като 24 часа преди това била обявена за изчезнала, пише 24 часа.Според местното издание \"Ла провинча павезе\" момичето изчезнало от общежитието си в университетския кампус в събота. В неделя местен земеделец я намерил съвсем случайно обесена на дърво на пътя \"Кампеджи\".Все още не се знае по какви причини момичето е сложило край на живота си. Полицията разпитала съквартиранта на българката в двустайното жилище в общежитието, но засега няма яснота. Сред хипотезите за трагедията е любовно разочарование, но се разследва и какви са резултатите от следването на момичето.То не е оставило никакво писмо.За последен път момичето било видяно живо в събота сутринта. След това българката излязла от общежитието, минавайки през рецепцията. Предполага се, че е изминала няколкостотин метра по пътя, успореден на кампуса, след което е пристигнала до горичката в дъното на пътя \"Кампеджи\", близо до автобусния гараж. Българската студентка носела със себе си въже, което според властите означава, че вече била решила да сложи край на живота си.Тревога за изчезването надали приятелки на студентката и съквартирантът й, след като не могли да я открият вечерта в събота. На следващата сутрин тялото, увиснало на едно дърво, било открито от земеделеца, след което на мястото дошли и пожарникарите. Властите вече са започнали да разпитват познати на момичето, за да стигнат до мотивите за самоубийството. Тялото на студентката се намира в Съдебна медицина, където ще бъде направена аутопсия. ", "date": "2019.07.22", "title": "Българска студентка се самоуби в Италия, разследват любовно разочарование"}
{"url": "http://www.cross.bg/pazardzhik-kanal-napoitelen-1609565.html", "text": "/КРОСС/ Труп на мъж е открит в напоителен канал близо до пазарджишкото село Лозен. Сигналът е получен тази сутрин, съобщава \"Фокус\".На място е изпратена дежурна група при полицейското управление в Пазарджик. Изяснява се самоличността на мъжа и причината за настъпване на смъртта.По всяка вероятност се касае за удавяне, но това е само предположение на този етап\", обясни говорителят на ОД на МВР-Пазарджик Мирослав Стоянов. ", "date": "2019.07.22", "title": "Откриха труп на мъж в напоителен канал край Пазарджик"}
{"url": "http://www.cross.bg/bulgariya-sofiya-mladi-1609567.html", "text": "/КРОСС/ Ръководството на Градската организация на БСП в София и общинските съветници от групата на социалистите сме разтревожени от новия, зловещ опит да се възроди чудовището фашизъм. До този момент приемахме натиска да бъде опорочена историята на България в периода 1944-1989 година като реваншизъм на неолиберализма. Бяхме обезпокоени, че българският неолиберализъм - чрез промяна на факти и истини от втората половина на ХХ век - прикрива събитията около Втората световна война, оправдавайки престъпленията на фашизма в България. Не случайно неолиберализмът организира шествието Луковмарш със задача да героизира един от кръволозите в българската история. Постепенно се възстановяват символи на българския фашизъм и се заличава паметта за антифашистката борба в България. Обричат се на забрава истините за \"белия терор\", за Гео Милев, за Христо Ясенов, за Тодор Страшимиров, за Йосиф Хербст, за световния поет Никола Вапцаров, за стотиците хиляди невинно убити деца, млади ремсисти и интелектуалци.През пролетта на тази година неолибералите се опитаха да превърнат София в сборище на неофашисти. До този момент техните опити за реабилитация на фашизма срещаха отпор. Сега обаче разбираме, че неолибералите не само посягат на историята в учебниците на нашите деца, но организират и поход, който отново цели да раздели обществото ни, да всее омраза и ненавист към другомислещите. Разбираме, че се подготвя акция \"Памет за утре\", по време на която ще бъдат поставяни пречупени петолъчки на 9 места в София, свързани с „комунистическото минало\" на България. И изразяваме нашата тревога от опасността България да бъде заразена от \"кафявата чума\"! На 1 септември - денят, в който човечеството ще отбележи 80-годишнината от началото на най-кървавата война в неговата история - Втората световна - неолибералите организират поставяне на пречупени звезди на знакови места в София, свързани с антифашизма. Чудовищен е замисълът им да бъдат въвлечени в тази акция и млади момичета и момчета, родени след 1990 година.Ние, социалистите от София, призоваваме кмета Йорданка Фандъкова, както и всички оторизирани органи в държавата, да използват законовите си правомощия и да се противопоставят на това престъпно деяние. Правителството на Република България и столичният градоначалник не трябва да допускат страната ни да се нареди сред държавите, в които се създават условия за възраждането на фашизма. Това е крайно опасна тенденция! Длъжни сме да предупредим, че това ще отклони България от демократичния й европейски път на развитие. Ние отправяме предупреждение и заедно с това ще уведомим световните антифашистки организации, Световния еврейски конгрес и прогресивните сили за случващото се в България.Настояваме министърът на образованието и науката Красимир Вълчев да се дистанцира от неолибералите, които са изготвили учебните програми в българското училище. Настояваме също директорът на Държавна агенция \"Архиви\" доц. Михаил Груев незабавно да подаде оставка заради персоналната подкрепа за това шествие.Използването на млади хора като оръдие за осъществяване на профашистки идеи е престъпление, което не можем да отметнем с лека ръка. През 30-те години на миналия век Адолф Хитлер използва млади германци, които пречупват кръстове, поставят жълти звезди по къщи, квартали и ревери на костюми и изпращат в газовите камери на смъртта милиони хора.Въпреки историческите превратности, България е оцеляла през вековете. България помни светлите мигове на величие и моментите на позор. Мълчаливото съгласие, преклоняването на главите, пречупването на звездите - символ на хаоса и разделението между хората - днес може да отвори новите врати адови, зад които човешкият живот няма никаква стойност.Настояваме да бъде приложена цялата строгост на закона към тези неофашистки прояви и виновните лица да поемат тяхната отговорност.Надяваме се, че президентът на България Румен Радев, председателят на Народното събрание Цвета Караянчева, премиерът Бойко Борисов и кметът на София Йорданка Фандъкова няма да позволят неофашизмът да шества в България! ", "date": "2019.07.22", "title": "Позиция на БСП-София: Неолиберали организират поставяне на пречупени звезди на знакови места в София"}
{"url": "http://www.cross.bg/diskysiya-byzlydzha-sotzialisti-1609569.html", "text": "/КРОСС/ „Оставам в България! Променям своята община!\" е темата на младежката дискусия, която се организира от младите социалисти в деня на Националния събор на Левицата- Бузлуджа 2019 година.Специален гост на събитието ще бъде председателят на Националния съвет на БСП Корнелия Нинова, както и членовете на Изпълнителното бюро на БСП.Целта на младежката дискусия е да бъдат обсъдени и разисквани конкретни политики, които кандидатите за кметове на населени места и кандидатите за общински съветници на БСП трябва да отстояват по време на местните избори тази есен. ", "date": "2019.07.22", "title": "MO в БСП организира на връх Бузлуджа дискусия на тема „Оставам в България! Променям своята община!“ "}
{"url": "http://www.cross.bg/totev-plovdiv-kmetut-1609570.html", "text": "/КРОСС/ Няма да се кандидатирам за трети мандат на предстоящите местни избори. След 8 години управление на града имам нужда от почивка. Това обяви кметът на Пловдив Иван Тотев, цитиран от „24 часа\". Той беше категоричен, че решението му е лично.„Въпреки че няма да се кандидатирам за кмет, ще продължа да работя за града\", увери Тотев. По думите му двата му мандата са били успешни и Пловдив е преобразен.„Имало е много тежки решения, водил съм редица битки. Това отнема от личната енергия на човек. Чувствам, че вече има едно прегряване у мен\",каза още кметът на Пловдив.Тази вечер стартира първото събрание на една от районните организации под тепетата. Тотев призна, че има фаворити, но се въздържа да обяви какви са те. ", "date": "2019.07.22", "title": "Тотев няма да се кандидатира отново за кмет"}
{"url": "http://www.cross.bg/tiana-metra-byala-1609568.html", "text": "/КРОСС/ Трима Спортни таланти на „Еврофутбол\" в плуването могат да се похвалят с титли и медали от две състезания през уикенда - VII плувен маратон „Археология\", гр. Бяла и от Държавно лично-отборно първенство младша възраст 13-14 г. юноши и девойки.В неделя Василики Кадоглу и Георги Цурев триумфираха с купите от маратона на Бяла в категория „Оупън\", като преодоляха най-бързо 1700-метровото трасе съответно при жените и мъжете.13-годишната ни надежда Тиана Темелкова подобри личното си време на 200 метра гръб, което й осигури бронз от Държавното лично-отборно първенство младша възраст 13-14 г. за юноши и девойки, което се проведе на столичния басейн „Спартак\". Състезателката на „Младост-91\" постигна 2:35.04 мин. На 100 метра гръб Тиана записа 1:11.36 мин. и отново се нареди трета, а на 50 метра е 4-та с 33.23 сек. В коронната си дисциплина гръб тя е първа при момичетата, родени 2006 г. Тиана участва и на 50 м свободен стил, където също направи лично постижение и с 29.51 сек е 9-а.В следващите дни предстои участие на друг Спортен талант в плуването - Светлозар Николов на Световното за жени и мъже в Южна Корея.„Еврофутбол\" пожелава още бъдещи успехи на Спортните ни таланти! ", "date": "2019.07.22", "title": "Василики Кадоглу и Георги Цурев победиха на плувния маратон \"Археология\" в Бяла"}
{"url": "http://www.cross.bg/sporazymenie-dzhonsun-taka-1609548.html", "text": "/КОСС/ Фаворитът за следващ британски премиер Борис Джонсън вижда изход от задънената улица около брекзит чрез търговско споразумение между Великобритания и Европейския съюз.Според Джонсън страната му може да напусне общността като договори споразумение за свободна търговия, а то от своя страна да премахне част от попроблематичните елементи на предишното споразумение между Лондон и съюза.В седмичната си рубрика за вестник „Дейли телеграф\" Джонсън посочва, че може да бъде направено така, че да отпадне необходимостта от така наречения предпазен механизъм за Северна Ирландия.На този фон британският „Тайм\" разкри, че Европейската комисия подготвя многомилиарден пакет за подпомагане на Ирландия, за да компенсира икономическите щети при брекзит без споразумение. ", "date": "2019.07.22", "title": "Борис Джонсън предлага търговско споразумение между Великобритания и ЕС"}
{"url": "http://www.cross.bg/boryat-ognebortzi-stotitzi-1609549.html", "text": "/КРОСС/ Стотици пожарникари се борят с горските пожари в централната част на Португалия.Осем огнеборци и 12 цивилни са ранени в района на Кастело Бранко. Един човек с тежки обгаряния е транспортиран с хеликоптер в столицата Лисабон.Вертолети и самолети се включиха в гасенето на три големи пожара в региона. Два от тях вече са под контрол, съобщава Би Би Си.800 огнеборци и над 200 машини се борят с пламъците в района на Вила де Рей.Вътрешното министерство съобщи, че е започнали разследване дали пожарите не са запалени умишлено. ", "date": "2019.07.22", "title": "Стотици пожарникари се борят с горските пожари в Португалия"}
{"url": "http://www.cross.bg/iqos-kamuk-tzigarite-1609550.html", "text": "/КРОСС/ От 6 до 9 месеца след спиране на цигарите и преминаване на IQOS се образува по-малко зъбен камък, а почистването му е лесно и безболезнено. Тези резултати от свое проучване представи на Световния форум по никотин във Варшава в средата на юни румънският стоматолог проф. д-р Михаела Раеску.Тя е проведела изследване с две групи пациенти - пушачи на обикновени цигари и такива, които са спрели да пушат и са преминали на устройството с нагряване на тютюн. Докторката е установила, че при хората от втората група се образува по-малко зъбен камък, намалява рискът от гингивит и изчезва лошият дъх от цигарите.В продължение на 9 месеца д-р Михай изследва 15 доброволци, които спират цигарите за 6 месеца и преминават на устройството IQOS, и петима, които продължават да пушат. Всички наблюдавани пациенти са били сериозни пушачи от поне 5 години.Почистването на зъбния камък обикновено е болезнена процедура за пушачите, тъй като те често страдат от възпаление на венците, гингивит, парадонтит, изсушаване на лигавицата на устата. Причината е по-голямото образуване на зъбна плака и съответно зъбен камък, което води до увреждане на венците и дори разклащане на зъбите.При преминалите на IQOS от 6 до 9 месеца след първоначалното почистване на зъбния камък се наблюдава подобрение на оралното здраве и почистването на зъбния камък става много по-лесно и безболезнено, посочва д-р Михай. Причина за това е, че както при спирането на цигарите напълно, така и при преминаването на IQOS, се подобрява почистващата функция на слюнката - естественият защитник на оралната лигавица, което намалява и риска от появата на кариеси.След пълно спиране на цигарите или преминаване на IQOS се подобрява и оросяването в лигавицата, което пък често води до кървене на венците, ако не е извършено първоначално почистване или лечение на причинените от пушенето предишни здравни заболявания. Съветът към такива пациенти е да посетят своя зъболекар, за да се направи почистване на зъбния камък или евентуално лечение.9 месеца след проведеното проучване пациентите, преминали на IQOS, споделят, че са доволни и усещат подобрение на оралното здраве, допълва румънският зъболекар.  ", "date": "2019.07.22", "title": "След преминаване на IQOS се образува по-малко зъбен камък"}
{"url": "http://www.cross.bg/partiite-mnenie-po-zavisimi-1609552.html", "text": "/КРОСС/ Резултатите от изборите за Европейски парламент продължават да оказват ефект върху обществените нагласи и през месец юли.Оптимистично настроените достигат до 55%, а песимистите спадат до 35%. Тук трябва да се има предвид и отпускарският сезон, който също дава определена позитивна нагласа.Победата на ГЕРБ на отминалите европейски избори е основната причина за видима тенденция на ръст на дела на хора, които са на мнение, че правителството ще изкара пълен мандат - 57% от всички български граждани през юли. На обратното мнение са една пета от запитаните.Бойко Борисов продължава да е най-одобряваният партиен лидер с 36% положително отношение. Освен него в първата петица по положително отношение са Красимир Каракачанов (29%), Корнелия Нинова (24%), Веселин Марешки (24%) и Татяна Дончева (19%). Най-ниско положително отношение срещат Христо Иванов (10%), Мустафа Карадайъ (10%), Румен Христов (9%), Румен Петков (9%), Костадин Костадинов (8%) и Атанас Атанасов (7%). С най-висока неразпознаваемост остават Костадин Костадинов (45%) и Румен Христов (42%).Инициативата на ГЕРБ за намаляването на държавната субсидия за партии на 1 лев на получен глас на избори среща одобрението на 69% от всички български граждани, а 14% не го подкрепят.На въпрос с предварително зададени опции затова колко трябва да получават партиите като субсидия от държавата, най-висок процент събира опцията 1 лев (42%), а 25% смятат, че партиите не трябва да получават пари от държавата. Само 2% са на мнение, че партиите трябва да получават повече от 7 лева на получен глас на избори.Въпреки внушителното мнозинство, което подкрепя намаляването на държавните субсидии за партиите, 47% от интервюираните са на мнение, че с това решение партиите ще станат по-зависими от бизнеса, а 26% смятат, че няма да станат по-зависими.В изследването на „Тренд\" през юли не се наблюдава съществена динамика в електоралните данни и за оценката на работата на основните институции спрямо проучването ни през миналия месец.", "date": "2019.07.22", "title": "\"Тренд\": Половината българи смятат, че намаляването на субсидиите ще направи партиите по-зависими"}
{"url": "http://www.cross.bg/posoka-katastrofa-byrgas-1609553.html", "text": "/КРОСС/ Сигнал за верижна катастрофа е получен около 9 часа. По първоначални данни 6 леки автомобила са се ударили при 159-ти км на магистралата в посока Бургас.В района се извършва ремонт и при рязко спиране от първата кола в нея се нанизали следващите.     4 от катастрофиралите коли се намират в изпреварващата лента, другите 2 в аварийната. Движението в участъка временно е ограничено.Вследствие на инцидента на магистралата в посока морето се е образувала колона от около 10 км. Пострадали са две деца. Веднага към мястото на катастрофата са изпратени екипи на полицията и Спешна помощ.Пътни полицаи отбиваха движението в посока Бургас при 133 км  на пътен възел Стряма - Раковски. Преминаването в участъка вече е възстановено.", "date": "2019.07.22", "title": "Верижна катастрофа край Стара Загора затапи \"Тракия\" (обновена)"}
{"url": "http://www.cross.bg/dyshi-goreshtinite-naii-malko-1609556.html", "text": "/КРОСС/ Горещата вълна в САЩ отне живота на най-малко шест души, информира CBS.200 милиона души са засегнати от горещините в централната и източната част на Съединените щати. Четирима души починаха в Мериленд и по един в Аризона и Арканзас в резултат на горещините.Няколко събития бяха отложени в Ню Йорк.На места температурата достигна над 40 градуса по Целзий.Хиляди домакинства останаха без електричество в района на столицата Вашингтон в резултат на буря.В неделя следобед пък мълния е ранила най-малко 8 души на плаж в щата Флорида. Единият от ранените е с опасност за живота. ", "date": "2019.07.22", "title": "Шест жертви на горещините в САЩ"}
{"url": "http://www.cross.bg/pylev-kaliforniya-ravalo-1609554.html", "text": "/КРОСС/ Кубрат Пулев ще се изправи пред спортната комисия на щата Калифорния за втори път тази година. Днес (22 юли) ще стане ясно дали лицензът на българския боксьор ще бъде възстановен. От това зависи и кога и къде ще бъде следващият му мач.Комисията се събира в луксозен хотел в Сан Диего, където ще проведе заседанието си. Влизането на участниците започва в 10:00 ч. местно време, което е 20:00 ч.българско.Случаят на Кубрат Пулев ще бъде първият, който те ще разгледат на днешната среща.През май 2019 г. спортната комисия на щата Калифорния отне лиценза на българския боксьор заради целувката по устните на репортерката Дженифър Равало, станала известна като Кралицата на голото суши. По този начин Пулев завърши нейното интервю след победата над румънеца Богдан Дину.Самата Равало се оплака от тормоз и нае известната адвокатка Глория Олред, за да защитава правата ѝ. От своя страна от щаба на Пулев публикуваха видео, в което се вижда, че репортерката се забавлява по време на партито след победата и въпросното интервю.Комисията в Калифорния обаче реши да спре правата на боксьора за срок от 6 месеца от целувката (до 23 септември). Пулев трябваше да плати и глоба в размер на 2500 долара, както и да посещава специален курс за превенция на насилието над жени в медийната сфера.Именно след края на тези лекции той ще бъде изслушан повторно. Надеждите на българина са наказанието му да бъде намалено или напълно отменено. След приключването на курса Пулев многократно заяви, че съжалява за постъпката си и се извини на Равало.По време на наказанието той не можеше да се боксира само на територията на САЩ.За Пулев обаче именно лицензът отвъд Океана е важен, тъй като плановете са да се боксира там за втори път през есента. Последните няколко седмици Кобрата прекара в Палма де Майорка, за да тренира за такъв мач заедно с легендарния Ули Вегнер. ", "date": "2019.07.22", "title": "Кобрата пред спортната комисия в Калифорния - рунд втори"}
{"url": "http://www.cross.bg/vinetki-leva-skupi-1609557.html", "text": "/КРОСС/ Севлиево остава без междуградски транспорт. Причината е продажбата само на скъпи едноседмични винетки, информира Нова телевизия.Пламен Боевски от 20 години е в транспортния бранш. Имам 12 автобуса, обясни той. На 17 юли разбрал, че трябва само скъпи винетки да купува. 800 лева е годишната винетка. Месечната е 80 лева, а седмичната е към 40 лева. Сега му се наложило да купува 200% над обичайното.Когато разбрах за забраната на винетките, леко се ядосах, подчерта Боевски. Трябва да имаме вариант тол система или винетки, смята той. Наредил на шофьорите да не купуват винетки.Олег Асенов от национално тол управление не приема, че незнанието на закона може да оправдава някого. Всеки има усещане за вътрешна справедливост, каза той. Най-голямата справедливост идвала от закона.Законът беше логичен, подчерта Асенов. Той очаква още тази седмица да започне продажбата на месечни винетки. Проблемът идва от отлагането на въвеждането на тол системата. Дебат имаше в парламента по темата. Левите дори привикаха строителния министър Петя Аврамова. ", "date": "2019.07.22", "title": "Превозвач пред фалит заради отлагането на тол системата"}
{"url": "http://www.cross.bg/amano-agentziyata-maae-1609555.html", "text": "/КРОСС/ Генералният директор на Международната агенция за атомна енергия (МААЕ) Юкия Амано е починал, съобщава \"Ройтерс\", позовавайки се на съобщение на организацията, което е разпратено до страните членки.Преди дни се появи информация, че Амано може да напусне поста до март 2020 г. Съобщава се, че през последната година здравето на Амано се е влошило заради заболяване. През 2017 г. 72-годишният беше преизбран за шеф на агенцията за трети четиригодишен мандат до 30 ноември 2021 г.Според \"Ройтерс\" двамата най-вероятни кандидати за поста са аржентинският посланик в МААЕ Рафаел Гроси и румънецът Корнел Ферау, главният координатор на агенцията. Ферау де факто е началник на кабинета на Амано.Юкия Амано често подчертаваше, че работата на агенцията е повече техническа, отколкото политическа. Японецът пое управлението на МААЕ в края на 2009 г. ", "date": "2019.07.22", "title": "Почина шефът на МААЕ Юкия Амано"}
{"url": "http://www.cross.bg/polovin-pernik-i-dve-sela-ostanaha-bez-voda-1609559.html", "text": "/КРОСС/ Заради теч на главен водопровод е спряно водоподаванетов три от най-големите квартали в града „Изток\", „Мошино\" и „Тева\", предаде БНР.Без вода са и селата Люлин и Големо Бучино, съобщиха от ВиК. Екипите на дружеството работят по отстраняването на аварията. ", "date": "2019.07.22", "title": "Половин Перник и две села останаха без вода"}
{"url": "http://www.cross.bg/oslo-geolog-choveka-1609535.html", "text": "/КРОСС/ На 22 юли 1877 г. по време на Руско-турската война Девети Кавказки драгунски полк влиза в Стара Загора. Опозицията изпраща писмо до премиера Васил Радославов, с предложение за свикване на извънредна сесия на Седемнадесетото Обикновено Народно събрание, през 1917 г. През 1959 г. България отправя предложение към Гърция за сключване на пакт за ненападение между двете страни за 20-годишен срок.По света: Унгарският воевода Янош Хуняди нанася поражение на обсадилите Белград турци през 1456 г. Томас Джеферсън е избран за първи министър на външните работи на САЩ през 1789 г. През 1793 г. английският изследовател Маккензи става първият европеец, прекосил Канада от изток към Тихия океан. Между Париж и Руан се провежда първото автомобилно състезание през 1894 г. Алфред Драйфус, обвинен през 1894 г. в държавна измяна и осъден на доживотен затвор във Френска Гвиана, напълно реабилитиран през 1906 г. Американският авиатор Уили Поуст първи в историята на въздухоплаването обикаля сам света за седем дни, 18 часа и 49 минути през 1933 г. Банковият обирджия Джон Дилинджър е застрелян от федерални агенти в Чикаго година по-късно. Американски бомбардировачи осъществяват първата си атака срещу демилитаризираната зона между Северен и Южен Виетнам през 1966 г. Мехмед Али Агджа е осъден в Рим на доживотен затвор за атентата срещу папа Йоан-Павел Втори през 1981 г. През 1992 г. организират бягството от затвора на колумбийския наркобарон Пабло Емилио Ескобар Гавирия.На 22 юли са родени: Филип ІV Хубави, крал на Кастилия (1784), генерал-майор Георги Киров, участник в Руско-Турската, Балканските войни и Първата световна война (1859), руският конструктор на самолети Павел Осипович Сухой (1895), оперната певица Мими Балканска (1902)...2014 г.С Указ на президента на Русия се фиксират 11 часови зони за страната и се издава забрана за сезонен преход.2013 г.В северозападната провинция на Китай - Гансу загиват 95 човека. Ранени са още 1000 в резултат от земетресение с магнитуд 6.6 по скалата на Рихтер.2012 г.За президент на Индия е избран Пранаб Кумар Мукерджи, който преди това заема длъжността министър на отбраната.2011 г.При взрив до 17 етажното здание на норвежкото правителство в Осло загинват осем човека, а още десетки други са ранени. Получена е заплаха от страна на Молла Крекар, основател на кюрдската ислямистка група Ансар ал Ислам, за бомбена атака в случай на неговото депортиране от страната. По повод карикатурите на пророка Мохамед през 2006 г. той заявява, че това означава „обявяване на война на нашата религия и цивилизация\". Тогава шейх Юсеф ел Кардауи, шеф на Международния съюз на мюсюлманските улеми, заявява: „Нека петък да бъде международен ден на гнева за Бог и неговия пророк\". Норвежки прокурори повдигат обвинения в тероризъм срещу Молла Крекар, поради което той заплашва, че „Норвегия ще плати тежка цена за неговата смърт\". Малко след взрива 32-годишният норвежец Андерс Беринг Брайвик, облечен в полицейска униформа, открива безразборна стрелба на младежко събиране на Норвежката работническа партия на премиера Йенс Столтенберг недалеч от Осло. При инцидента жертва стават повече от деветдесет човека, сред които бройката на децата на възраст между 15 и 16 години е най-голяма. Групировката Ансар ал Джихад ал Алами („Привържениците на глобалния джихад\") поема отговорност за атентатите. Според самия Андерс Брайвик мотивите му са свързани с желание за радикални промени в норвежкото общество. Няколко часа преди да извърши двойния атентат той публикува в интернет 1518 странична „Декларация за независимостта на Европа\", в която твърди, че културният марксизъм на франкфуртската школа е много по-страшен от икономическия марксизъм, погубил Русия. Брайвик е член на масонската ложа в Осло, както и на младежката либерална партия на прогреса, според която е недопустимо правителствата да злоупотребяват с властта си, намесвайки се в икономическия живот на обществото с най-употребявания слоган „моята свобода свършва там, откъдето започва твоята\".2010 г.На 76-годишна възраст умира писателят Дончо Цончев (1933 - 2010). Дончо Цончев е роден на 27 юли 1933 г. в град Левски. Завършва геология в Софийски университет \"Климент Охридски\" през 1959 г. От 1951 г. до 1953 г. работи като зидар. В периода между 1959 г. и 1963 г. е геолог в Родопите и Странджа. Учител е в София (1963 - 1966), геолог в Министерството на горите (1966 - 1968), завеждащ редакция в издателство \"Народна младеж\", заместник-главен редактор е на \"Профиздат\", завеждащ отдел \"Българска литература\" (1973 - 1989) в сп. \"Съвременник\", директор на списание \"Лов и риболов\", основател и директор на вестник \"Наслука\". Публикува в периодиката от 1956 г. Пише за природата и света на животните, както и детско-юношеска проза. Автор е на разкази, новели, повести, драми - \"Мъже без вратовръзки\" (1966), \"Роман на колелета\" (1970; 1974), \"Червени слонове\" (1970), \"Опасни типове\" (1971), \"Почти любовна история\" (1972), \"Принцовете\" (1976; 1991), \"Ако можехме да ги чуем\" (1977), \"Звезден прах\" (1981), \"Къщата на песните\" (1985), романовата трилогия \"Жълтата къща\" (1982 - 1986), \"Дневникът на един геолог\" (1989), \"Циганинът\" (1991), \"Ние, децата на голямата лъжа\" (1992 г.). Бил е народен представител в 40-ото Народно събрание 2005 - 2009 г. Носител на орден \"Стара планина\" първа степен за заслуги към българската литература и по случай неговата 7-годишнина. Умира на 22 юли 2010 г. в София.  ", "date": "2019.07.22", "title": "22 юли в историята"}
{"url": "http://www.cross.bg/tema-bulgariya-nikolovo-1609539.html", "text": "/КРОСС/ Тема: Европейският диалог - между компромиса, различията и обещанията. Гост евродепутатът Радан Кънев.Тема: Военни стратегии и геополитически противоречия: САЩ срещу Турция заради покупката на руските ракети. Коментар на експертите.Тема: На живо: Продължава засиленият контрол след откритото ново огнище в свинеферма в Николово. Има ли нелегален превоз на животни?Тема: Лични данни и избори. Коментар на политолога Димитър Димитров..Тема: Климатиците през лятото, какви рискове крият за здравето, ако не се използват правилно?Тема: Ексклузивно: Кристиян Бойков, обивеният за хакерската атака срещу НАП, пред Антон Хекимян.Тема: След изборната битка, какви ще са каузите на Елена Йончева в Брюксел?Тема: За кабинета „Борисов\" и новия посланически пост в Израел. В студиото: Румяна Бъчварова.Тема: Настъпва ли афраканската чума по свинете и ще бъдат ли засегнати големите животновъдни комплекси? Дирекно, от село Николово, Русенско.Тема: На живо: Как баща на дете с рядко заболяване събира пари за купуването на медицинска апаратура?Тема: Внимание, подвеждащи обяви в интернет. Купувачи остават излъгани, след като плащат на мъж, който се представя за производител на пелети за отопление през зимата, но никога не получават нищо.Тема: След арестите и оставките във фонд „Земеделие\", ексклузивно говория новият изпълнителен директор Васил Грудев.Тема: „Пълен абсурд\" с Румен Бахов: Защо тротоар в София се оказа в зелената зона за паркиране?Тема: Екшън и преследване с хеликоптер. Как италианската полиция залови крадци от България?Тема: Превозвач твърди, че ще фалира и заплашва да остави селата около Севлиево без транспорт, тъй като от агенция „Пътна инфраструктура\" му продават само седмични и дневни винетки.Тема: „На твоя страна\" :Гърция или България, къде са родните туристи това лято и как изглежда сметката на едно българско семейство на плажа, у нас и при съседите?Тема: Родители от Казанлък на протест, в защита на съкратена учителка.Тема: Какво ще видим в най-новото предаване по НОВА  „Игри на волята\"?Тема: Как доброволци извършват домашна и земеделска работа, за да помагат на възрастни хора на село? ", "date": "2019.07.22", "title": "В сутрешните блокове днес"}
{"url": "http://www.cross.bg/chasa-provede-deloto-1609540.html", "text": "/КРОСС/ Варна/к. к. „Златни пясъци\" От 14.00 ч. в хотел РИУ „Астория\", к. к. „Златни пясъци\" министър Николина Ангелкова ще открие заседание на Националния съвет по туризъм. За представителите на медиите е предвиден брифинг около 15.30 ч.***Бургас. От 11.00 часа в Областна администрация Бургас заместник-министър Деница Николова ще участва в стратегическа консултация във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г.  От 13.30 часа заместник-министърът ще инспектира сградата на учебно-производствен комплекс „Младост\" към Професионална гимназия по туризъм „Проф. Д-р Асен Златаров\" и Професионалната гимназия по транспорт.***Поморие. От 10.00 ч. заместник-министър Лозана Василева ще открие информационни дни по Програма за морско дело и рибарство 2014-2020 г. в залата на Гранд Хотел Поморие.***София. От 09.00 часа 3 състав на Специализирания наказателен съд ще гледа делото срещу Богдан К., Александър Щ. и др., обвинение в организиране и ръководене на организирана престъпна група.***София. От 09.00 часа 9 състав на Специализирания наказателен съд ще гледа делото срещу Деян М., Мирослав М. и др., обвинение в организиране и ръководене на организирана престъпна група.***София. От 09.30 часа Белоградчишки епископ Поликарп, викарий на Софийския митрополит, ще оглави архиерейска света литургия в Буховския манастир \"Св. Мария Магдалина\".***София. От 09.30 часа 5 състав на Специализирания наказателен съд ще гледа делото срещу Стефан Г., Георги Г. и др., обвинение в организиране и ръководене на организирана престъпна група.***София. От 10.00 часа 13 състав на Специализирания наказателен съд ще гледа делото срещу Борис А., Данаил П. и др., обвинение в организиране и ръководене на организирана престъпна група.***София. От 10.00 часа 12 състав на Специализирания наказателен съд ще гледа делото срещу Славчо С. и Детелин Г., Квалифицирани състави на изнудване.***София. От 11.00 ч. в Столична библиотека ще бъде открита изложбата „Страници от историята на България в Държавен вестник 1879-2019\".***София. От 13.30 часа 12 състав на Специализирания наказателен съд ще гледа делото срещу Камен Б., Ивайло Б. и др., обвинение в организиране и ръководене на организирана престъпна група.***София. От 14.00 часа 19 състав на Специализирания наказателен съд ще гледа делото срещу Красимир З., Производство по чл. 65 НПК - задържане под стража в досъдебното производство и в производството по ЗЕЕЗА.***София. От 15.00 часа 1 състав на Специализирания наказателен съд ще гледа делото срещу Евгени М., Производство по чл. 65 НПК - задържане под стража в досъдебното производство и в производството по ЗЕЕЗА.***София. От 21.00 часа на Лятна сцена НДК ще бъде прожектиран филмът „Презрението\".***Благоевград. От 13.00 часа в зала №5 на Община Благоевград ще се проведе заключителна пресконференция по проект „Благоустрояване на градската среда\".***Благоевград. От 14.00 часа на улица „Ветрен\" №8 ще се проведе официална церемония по откриването на обект „Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на улица „Ветрен\" до ЮЗУ „Неофит Рилски\".***Варна.От 11.00 часа в сградата на Областна управа във Варна ще се проведе заседание на Консултативния съвет по туризъм с участието на лидера на НФСБ Валери Симеонов. След срещата е предвиден брифинг за представителите на медиите от 12. 30 часа.***Велико Търново. От 11.00 часа в Пресклуб на БТА - Велико Търново КНСБ ще проведе пресконференция за борбата със сивата икономика.***Велико Търново. От 11.00 часа в Пресклуб на БТА - Велико Търново ще се състои пресконференция на народния представител от БСП за България Явор Божанков.***Враца. От 10.00 ч. в Регионална библиотека „Христо Ботев\" Негово високопреосвещенство Врачанският митрополит Григорий ще участва в будителска работилница, посветена на св. Софроний Врачански.***Видин. От 20.00 часа на крепостта „Баба Вида\" ще се проведе официално откриване на Фестивала на изкуствата „Дунавски вълни\".***Видин. От 20.10 часа на крепостта „Баба Вида\" ще се проведе „В света на канцонетите\" - концерт на Симфониета - Видин.***Добрич. От 08.00 часа в НЧ „Добрич - 2017\" ще се проведе Фортнайт ден - Изработка на фортнайт аксесоари. Уроци по фортнайт. Live stream - гледане игра на живо. Тематични парти игри.***Добрич. От 09.00 часа в Младежки център - Добрич ще се проведе Еко лято 2019 - спортни и занимателни игри, прожекции на филми, посещение на културни и природни забележителности, басейн.***Добрич. От 10.00 часа в Регионална библиотека „Дора Габе\", Интерактивна зала Летен детски клуб, ще се проведе „Играй и учи\" - забавни игри за харесвани професии.***Добрич. От 10.30 часа в Художествена галерия ще се проведе Лятна работилница за въображение: занятия с деца. Посещения без предварително записване.***Добрич. От 10.30 часа в Народно читалище „Йордан Йовков - 1870 г.\" ще се проведе Летен детски център „Млади възрожденци\".***Добрич. От 19.00 часа от Стара къща до сцената на пл. „Свобода\" ще се проведе 18-ият Международен фолклорен фестивал „Фолклор без граници\". От 19.30 часа предстоят концерти на ансамблите.***Добрич. От 19.00 часа в Младежки център - Концертна зала ще се проведе Мюзикъл „Алиса в страната на чудесата\" - подготвителна група на Детски музикален театър „Дея\".***Добрич. В РИМ - Добрич ще се проведе Лято в музея 2019 - занимания с деца с цел опознаване на културното наследство на родния край.***Каварна. От 17.30 часа в ХГ \"Христо Градечлиев\" ще бъде представена изложба на София Лесетская.***Карлово. От 09.00 часа в залата на община Карлово ще се състои официалното откриване на Летния университет на ЮНЕСКО.***Монтана. От 17.30 часа в експозиционна зала \"Кутловица\" на бул. \"Трети март\" 64 ще се състои откриването на изложба (живопис) на Георги Паунов - младши.***Пловдив.В 09.30 часа в зала 1 на Апелативния съд ще се проведе заседание по делото, с което Атанас Червенков - Райфъла и съучастниците му обжалват присъдите си, постановени от Пловдивския окръжен съд. Окръжен съд - Пловдив призна подсъдимите за виновни за опит за убийство с користна цел, както и за извършване на поредица от палежи и унищожаване на вещи, за което им е наложил общи най-тежки наказания.***Пловдив.В 09.30 часа в Районния съд ще се проведе заседание по делото срещу Виолета Т. и Васил Г. срещу които са повдигнати обвинения, че са набрали, транспортирали от гр.Пловдив до гр.Истанбул, и превели през границата на страната през ГКПП\"Капитан Андреево\" отделно лице, с цел да бъде използван за отнемане на телесен орган - бъбрек, независимо от съгласието му.***Пловдив.В 15.00 часа в зала 11 на Районния съд ще се проведе заседание по делото срещу Свилен Г., обвинен, че при управление на МПС, под въздействието на алкохол, е нарушил правилата за движение, с което по непредпазливост е причинил на турски гражданин средна телесна повреда.***Стара Загора. От 10.00 часа в Детски отдел на библиотека „Родина\", ул. „Българско опълчение\" 69, гостуват доброволци на ЦЕИ Стара Загора.***Стара Загора. От 10.00 часа в къща музей „Гео Милев\" ще се проведе Лято в музея.***Стара Загора. От 18.00 часа на площада пред сградата на Община Стара Загора легендата на българския футбол Христо Стоичков ще представи биографичната си книга „Историята\".***Шумен. От 10.00 часа в зала 203 на общината ще се проведе заседание на ПК „Икономическа политика, общинска собственост и контрол по сделките с общинско имущество\".***Шумен. От 13.30 в зала 203 на общината ще се проведе заседание на ПК „Европейски проекти, международно сътрудничество и взаимодействие с НПО\". ", "date": "2019.07.22", "title": "Събитията днес"}
{"url": "http://www.cross.bg/bulgariya-iioncheva-vsichki-1609541.html", "text": "/КРОСС/ Надявам се новият европейски главен прокурор (най-вероятно румънката Лаура Кьовеши) да обърне внимание на случващото се в България. Досега ЕНП прикриваше всички безобразия на ГЕРБ\". Това обяви в интервю за предаването „Тази сутрин\" на bTV евродепутатът Елена Йончева (БСП/ПЕС).Тя е категорична, че няма да спре битката с безобразията в България, след като вече е евродепутат, а ще я продължи вече на европейско ниво.Ние не искаме да бъдат спирани еврофондовете в България, а механизмите за европейски контрол да работят, уточни Йончева.„От АПИ ни размотават и не дават да се направи европейска проверка на пътищата ни. Правителството също ги защитава, защото всички са наясно, че при една проверка ще излязат страшни неща. 40% от средствата от всяка поръчка се връщат обратно във властта\", каза още евродепутатът от левицата.По думите ѝ пробивът в системата с лични данни на НАП е част от всички безобразия, които се случват в България и резултат от нагласените обществени поръчки.Елена Йончева определи като удар по демокрацията орязването на субсидията за партиите до 1 лев на глас. „Сега ситуацията е много по различна от годините, когато не е имало субсидии. Сега ГЕРБ контролира всичко. Коя фирма ще даде пари на опозицията, след като знае, че ще бъде ликвидирана\", коментира евродепутатът от левицата.  ", "date": "2019.07.22", "title": "Йончева: Досега ЕНП прикриваше всички безобразия на ГЕРБ"}
{"url": "http://www.cross.bg/kristiyan-nego-boiikov-1609542.html", "text": "/КРОСС/ Не съм аз човекът, който проби системата на НАП, заяви в ексклузивно интервю за bTV Кристиян Бойков, обвинен за кибератаката срещу агенцията. След задържанеторазказа, че получил нещо като нервен срив.„Има за какво да съм притеснен, защото цяла България се е обърнала срещу мен. Конкретно за случая не се притеснявам толкова\", каза в \"Тази сутрин\" той. Кристиян прекара 72 часа в ареста. Сподели, че е имало „неудобни въпроси и леки заплахи\" по време на задържането. „Не мога да говоря в конкретика, но имаше заплахи. Всичко това е описано и когато му дойде времето, съдията ще го прочете\", поясни той, допълвайки, че е настоявано да си признае всичко.Кристиян Бойков разказа още, че когато от ГДБОП му сложили белезниците, се притеснил изключително много. Акцията в офиса на фирмата, където работи, продължила около седем часа. Иззет е един служебен компютър и два лични. По думите на Кристиян Бойков ГДБОП стига до него след получен сигнал, но заяви, че няма право да казва повече информация. Според него атаката не е конкретносрещу него, а срещу фирмата, в която работи. „Резултатите върху фирмата са точно такива. От една седмица сме като под обсада\", коментира работодателят му Георги Янков.\"На този етап не бих отключил компютрите си, защото там е целият ми личен живот. Имам правото на това\", каза още Кристиян. \"Не можем да отключим компютрите. Това е част от политиката за сигурност, която гарантира защитата на данни на нашите клиенти\", допълни Георги Янков.\"Не бих се нарекъл вълшебник, както каза премиерът. Аз съм просто един 20-годишен ученик\", коментира Кристиян.„Все още не мога да осмисля това, което ми се случва. Страхувам се\", призна Кристиян, допълвайки, че неговата майка го подкрепя много. Работодателят му също заяви, че стои плътна зад него. „Притесняват ме медиите, защото не съм искал по никакъв начин да ставам известен. \"Бяха изписани неща, свързани с личния ми живот. Подразни ме това, че се ровят в него, без да знаят. По-удобно е за някои хора да пишат неща, за които нямат представа, вместо да питат. Опитаха се да ме изкарат богат, а не съм такъв\", каза още той.През 2017 г., още като ученик, той пробива защитата на сайта на МОН. Случаят тогава придоби и медийна публичност, като от ведомството дори го поканиха да участва в процедурите по опазване и съхранение на информацията. „Опитах да предупредя МОН, че сайтът им не е защитен\", обясни Кристиян Бойков.  ", "date": "2019.07.22", "title": "Кристиян Бойков: Имаше неудобни въпроси и леки заплахи"}
{"url": "http://www.cross.bg/yaponiya-shindzo-mnozinstvo-1609544.html", "text": "/КРОСС/ Либерално-демократическата партия на премиера Шиндзо Абе спечели мнозинство на парламентарните избори в Япония, предаде БГНЕС.Либерал-демократите, както и техните коалиционни партньори от партията „Комейто\", получиха 77 места в горната камара на парламента.Коалицията, водена от Абе, не успя да запази 2/3 от местата в горната камара, което беше необходимо за съхраняването на конституционното мнозинство. Въпреки че в долната камара Абе и неговите привърженици имат достатъчно мандати, провеждането на референдума, за който те настояват, е възможно само в случай, че това бъде подкрепено от конституционното мнозинство в двете камари.В Япония Либерално-демократическата партия все по-често е критикувана, но тя лесно успя за победи на изборите заради разпокъсаността в редиците на опозицията.Шиндзо Абе стана премиер на Япония през 2012 г. Той се обявява за преразглеждането на член 9 от Конституцията, който провъзгласява отказа от създаване на собствена армия и участие във войни. Според Абе Япония трябва да има армия заради нестабилната ситуацията в региона. В същото време той иска да сключи мирен договор с Русия до края на своя мандат, който трябва да приключи през 2021 г. ", "date": "2019.07.22", "title": "Шиндзо Абе спечели изборите в Япония"}
{"url": "http://www.cross.bg/zelenski-ykraiina-izbori-1609543.html", "text": "/КРОСС/ Убедителна победа на партията на президента Владимир Зеленски на предсрочните парламентарни избори в Украйна. „Слуга на народа\" получава близо 41 процента, според неокончателните резултати.На този етап 5-процентната бариера минават пет партии, като президентската партия има 30 % преднина. Въпреки мнозинството си, президентът Зеленски ще трябва да търси коалиционен партньор за съставяне на правителство. Предсрочните избори бяха свикани именно от новия президент Владимир Зеленски. Той не скри, че вече се водят разговори с друг новак в политиката - лидерът на партия \"Глас\" - певецът Святослав Вакарчук.\"Победата не е само доверие, а и голяма отговорност. За мен и за моя екип. Няма да изоставим украинците. Нашите основни приоритети са същите като на всеки украинец: със сигурност - край на войната, освобождаване на нашите пленници и победа над корупцията в Украйна. Нашето предложение към г-н Вакарчук беше направено още в началото на президентската ми кампания и да, той е добре дошъл. Не можем да настояваме повече. Поканихме го на разговори, той е ново лице\", каза Зеленски. ", "date": "2019.07.22", "title": "Партията на Зеленски спечели изборите в Украйна"}
{"url": "http://www.cross.bg/selo-produlzhava-zhivotni-1609545.html", "text": "/КРОСС/ Продължава умъртвяването на хилядите животни от свинекомплекса в село Николово, в който преди дни беше потвърдено наличието на болестта африканска чума по свинете. Става дума за около 17 000 животни на различна възраст, съобщава Нова тв. Принудителното умъртвяване се извършва по хуманен начин, казват от Българската агенция по безопасност на храните. Свинекомплексът в село Николово се намира много близо до границата с Румъния - на 9 километра.", "date": "2019.07.22", "title": "Продължава умъртвяването на хилядите свине в Русенско"}
{"url": "http://www.cross.bg/byrgas-moreto-gradina-1609546.html", "text": "/КРОСС/ 63-годишен английски турист се е удавил в морето в района на \"Мостика\" в Морската градина. Това съобщиха от ОДМВР - Бургас, цитирани от „Фокус\".Според  информацията на полицията  мъжът е скочил от плочата, намираща се до моста с цел да плува до брега, но се удавил в морето. Той бил под въздействие на алкохол. Тялото му е извадено от водата и откарано за аутопсия.Работата по случая продължава от Първо Районно управление - Бургас. ", "date": "2019.07.22", "title": "Английски турист се удави в Морската градина в Бургас"}
{"url": "http://www.cross.bg/grydev-gosti-fonda-1609547.html", "text": "/КРОСС/ Наистина само трима от директорите в ДФЗ са на работа. Ситуацията е наистина шокираща. Имаме кардинален проблем, който надявам се, още днес да бъде решен. Това каза новият изпълнителен директор на Държавен фонд „Земеделие\" Васил Грудев в ефира на „Здравей, България\".Той заяви, че заради специализираната акция и обвиненията във фонда служителите били в стрес. „Не забравяйте, че се намираме и в летен сезон, но аз се надявам, че и тази ситуация, която доведе до едно голямо стресиране на служителите в ДФЗ, ще бъде преодоляна. От работата на всички тези хора зависи разпределянето на целия бюджет\", добави той.Грудев обясни, че ДФЗ получава най-големия бюджет на европейски пари в България. „Не само е най-големият, но той и кумулативно, сравнен с всички други европейски фондове, представлява около 45% от целия бюджет\", каза още той.„Това, което е открито в дома на служителя на фонда, е било абсолютно шокиращо и аз не знам какво прави той в ДФЗ. Каква е идеята му за работа и какво кариерно развитие очаква. Говорейки си за този служител, ние не бива да обобщаваме с работата на всички служители във фонда, който има над 1500 служители\", обясни Грудев.Той отрече да познава служителя, който е работил в оторизацията на плащанията. По думите му той е бил на ниско експертно ниво.Грудев коментира и повдигнатото обвинение на действащия заместник-изпълнителен директор Калоян Костадинов. „Аз го познавам като един изключително добър професионалист и съвестен и честен експерт. Аз не разполагам с данни и не знам какво е конкретното обвинение\", заяви той.Грудев отрече да има връзка между разследванията на къщите за гости и обвиненията във фонда.600 000 лева са върнати към момента от собственици на къщи за гости, финансирани по европроекти, които обаче не ги използвали по предназначение. След многобройните проверки и констатираните нарушения, стана ясно, че общата сума, която трябва да се върне е в размер на 10 милииона лева.Новият изпълнителен директор на ДФЗ обясни и схемите с къщите за гости. „Става дума за създаване на изкуствени условия, за да се надхвърли лимитът за даден бенефициент. Представете си, че един бенефициент е допустим да получи подпомагане по една мярка в рамките на 1,3 млн. или 3 млн., но когато имаме огромни стопанства, а тук очевидно става дума за опит за изкуствено разделяне на тези стопанства на 5 или 10 бенефициенти и всеки един от тях да кандидатства за този лимит. Така се нахвърля единичният лимит на стопанство и се заобикалят правилата на различни програми. Накрая получаваш в пъти по-голяма сума\", обясни той. ", "date": "2019.07.22", "title": "Едва 600 хил. лева са върнати от схемата с къщите за гости"}
{"url": "http://www.cross.bg/greshi-vsichko-po-burza-1609537.html", "text": "/КРОСС/Светлината мисли, че е по-бърза от всичко, но греши. Без значение колко бързо пътува тя, тъмнината винаги е там първа и я чака.Тери Пратчет (Терънс Дейвид Джон Пратчет) Жътварят ", "date": "2019.07.22", "title": "Светлината мисли, че е по-бърза от всичко, но греши..."}
{"url": "http://www.cross.bg/depytat-bivsh-subranie-1609536.html", "text": "/КРОСС/ Бойко Боев, бивш зам.-министър на земеделието и горите, бивш депутатДилян Димитров, депутат в 44-ото Народно събраниеИрена Кръстева, издателПламен Шукюрлиев, дипломатПоля Станчева, журналист, бивш генерален директор на БНРРадостин Танев, депутат в 44-ото Народно събрание ", "date": "2019.07.22", "title": "Родени на 22 юли"}
{"url": "http://www.cross.bg/mariya-magdalina-zheni-1609534.html", "text": "/КРОСС/ На 22 юли Православната църква чества Света мироносица и равноапостолна Мария Магдалина.Личността на св. Мария Магдалина неправилно се обърква с други жени, за които повествуват Евангелията.Тя не е Мария от Витания (градче на юг от Йерусалим) - сестрата на Марта и Лазар, която помазала главата на Иисус. Тя не е и опростената грешница, която помазала нозете на Иисус и ги изтрила с косите си, за което разказва Св. евангелист Лука.Непосредствено след разказа за тази неназована по име грешница, Лука споменава поименно св. Мария Магдалина с думите \"Мария, наричана Магдалина, от която бяха излезли седем бяса\". От текста ясно се разбира, че Мария Магдалина била една от многото други жени, които Исус \"излекувал от зли духове и болести... и които Му услужваха с имотите си\".Когато Господ Исус Христос ходел по Галилея и чрез Своята Божествена сила извършвал личби и чудеса, към него пристъпила жена на има Мария Магдалина (от гр. Магдала). Тя го молила за помощ. Господ изгонил из нея седем бесове и напълно я изцерил от болестта, от която тя страдала.От тогава благодарната Мария служила непрестанно на Господа, слушала неговото учение и вървяла след него до самата Негова кръстна смърт. Заедно с други свети жени, тя гледала страданията на Христа и плачела за Него. Заедно с майката на Спасителя тя стояла при кръста и видяла, как положили Господа в гроба.Светите жени, които ревностно служели на Господа по време на земния Му живот, се удостоили да бъдат първи благовестници на Неговото славно възкресение.Мария Магдалина, която първа видяла възкръсналия Господ, утешила скърбящите ученици с радостните думи: \"Христос възкресе!\" Като първа благовестница на възкресението, тя е призната от църквата за равноапостолна. Народът тачи първата вестителка на Възкресението като сестра на св. Илия. На нея се приписва първият възглас \"Христос възкресе!\". ", "date": "2019.07.22", "title": "Света мироносица и равноапостолна Мария Магдалина"}
{"url": "http://www.cross.bg/chasa-sega-monitor-1609538.html", "text": "/КРОСС/ в. 24 часа - Вече сме държава на картофите и черешитев. Монитор - Туристи се жалват от хотели менте и дублирани резервациив. Монитор - Лекуват ни по същия пакет дори при свален монопол на НЗОКв. Монитор - Унищожават 17 000 прасета заради африканска чумав. Сега - Над 100 поръчки за IT услуги са пуснали през 2019 г. държавните Ведомствав. Телеграф - Хакери менте завличат с пари кибератакив. Телеграф - 736 670 българи с добавки към пенсиятав. Труд - МАХАТ ОТ КАТ първата регистрация на автомобилив. Труд - Ремонтират обсерваторията в Борисовата градина в. 24 часа - Земеделец и ВМРО искат села от 200 души да избират кмет, БСП - 150, от ГЕРБ скептичнив. 24 часа - При 1 лев субсидия БСП няма откъде да вземе 3 млн., а патриотите 1,2 млн., за да върнат надвзетите пари от бюджетав. 24 часа - 10 000 осъдени за катастрофи и алкохол зад волана през 2018 гв. 24 часа - Слагат още две ленти на ГКПП Калотинав. Монитор - 93 мощни лампи осветяват нощем плажав. Сега - Данъчните ще понесат „немалка\" глоба заради НАПлийксв. Сега - Ремонтът на спецсъда поскъпна до 19 млн. лв.в. Сега - АПИ задръсти пътя между Варна и Златни пясъцив. Сега - стр. 6 - Шест ТЕЦ-а ще си разделят 20 млн. лв. заради грешка на КЕВРв. Сега - И отново се търсят учители. Много учителив. Телеграф - Летовници във влак до морето натъпкани като сарделив. Телеграф - Съдът на ЕС реши: Първият превозвач ни връща парите и за втория полетв. Труд - Концесионери лъжат с чадърите на плажа в. 24 часа - Елка Зарева, главен еколог на централата:  В ТЕЦ „Бобов дол\" ще се горят отпадъци по примера на редица държави от ЕСв. 24 часа - Проф. Михаил Константинов: 1 милион няма да могат да гласуват при 100% машинен вотв. 24 часа - Валентина Градинарска, главен изпълнителен директор на „Животозастрахователен институт\" АД: Министър Ананиев отново предлага само промяна във финансирането, а не решаване на проблемитев. Монитор - Д-р Иван Маджаров, председател на Българския лекарски съюз: Новият модел ограничава избора на пациента за болница и лекарв. Сега - Стига да поиска, БСП може да излъчи силен кандидат в Софияв. Телеграф - Председателят на комисията по отбрана и генерал от резерва, бивш началник на отбраната и командващ на ВВС Константин Попов: Избрахме сигурност, Ф-16 Е най-доброто, което купувамев. Труд - Ясен Тодоров, бивш шеф на етичната комисия във ВСС, пред \"Труд\": Изборът на главен прокурор няма как да бъде манипулиран в. 24 часа - Проучване на Изследователски център „Тренд\" по поръчка на „24 часа\": Борисов с 36% рейтинг, Каракачанов - с 29%, Нинова - с 24%в. Монитор - Руска рулетка с резервация в нетав. Сега - Пердета, но на държавна служба (хранилка)в. Телеграф - Да би мирно седяло, не би чудо видяло ", "date": "2019.07.22", "title": "Пресата в понеделник"}
{"url": "http://www.cross.bg/potok-gazprom-proekta-1609573.html", "text": "/КРОСС/ \"Газпром\" размрази проекта за разширяване на газовата инфраструктура на юг. Това включва област на отменения проект \"Южен поток\", с което решение \"Газпром\" реално го размразява.\"Взгляд\" посочва, че решението е било взето още в края на миналата година, но става известно едва сега с публикация на \"Комерсант\", който посочва като мотив не нуждите на регионите, а възможното допълнително увеличаване на капацитета на \"Турски поток\" и експортна дейност.Според документите, с резолюция на директора на \"Газпром\" Алексей Милер от 26 декември 2018 година се обявява търг за реализация в пълен обем на линейната част на газопровода Починки - Анапа (източен коридор).Според \"Газпром\" изграждането на линейната част \"ще увеличи производителността на газопреносната система в посока към Краснодарския край, за да се гарантира нарастващото търсене на газ в региона и да се осигури надеждно количество налягане в хранилището на Северен Кавказ.Въпреки това, публикацията отбелязва, че капацитетът на новата тръба очевидно надхвърля задачата за газификация на съседни региони, а и увеличение на търсенето на газ в тези региони определено намалява в последните години.Според източници единствената разумна причина за възобновяването на този проект е да се подготви за увеличаване капацитетът на \"Турския поток\", за който и първоначално бе проектиран участъкът Починика - Анапа и по този начин да се компенсира замразяването на \"Южен поток\".\"Комерсант\" обаче допълва и че изграждането както на \"Северен поток\" 2, така и на \"Турски поток\", дори и заедно няма да могат да компенсират напълно \"Газпром\" и да позволят на Русия напълно да се откаже от транзита на газ през Украйна.Русия се отказа от проекта \"Южен поток\", който минаваше по дъното на Черно море, в края на 2014 г. Тогава руските издания лансираха версиите, че Русия е бил принудена да се откаже, заради ограниченията, които поставя Европейската комисия, включително и това, че България подрива работата по проекта. Имаше и версия, че отказа от проекта се дължи на натиск от страна на САЩ.Нееднократно след това се повдигаше темата за възможното възкресение на проекта, като това стана особено актуално в края на 2015 и началото на 2016 година, когато отношенията между Русия и Турция рязко се влошиха. Към момента актуален у нас е проектът за продължаване на \"Турски поток\" през България. ", "date": "2019.07.22", "title": "\"Газпром\" размразява \"Южен поток\"?"}
{"url": "http://www.cross.bg/kamion-remarketo-trimata-1609575.html", "text": "/КРОСС/ На пристанището в Бриндизи, Пулия са намерени трима мигранти, двама афганистанци и един неидентифициран, натъпкани в хладилен камион, идващ от Гърция и шофиран от българин, съобщават италиански медии.И тримата са открити преди да се задушат, като единият от тях е откаран в болница Перино. Водачът на тежкотоварния автомобил е задържан за подпомагане на незаконна имиграция.Тримата са спасени от нечовешките условия от офицери на Гуардия ди Финанза, митничари и пристанищни служители, допълват италианските медии.Тримата са пътували от Патра до Италия в продължение на 16 часа, заключени в много малко пространство на неосветена клетка на хладилното ремарке в пролука между кутии и горната част на ремаркето. Използвана е и помощ от пожарникари.Товарният камион пристига на пристанище \"Коста Морена\" на борда на ферибота \"Флоренция\". Властите чуват шум в ремаркето и по време на инспекция откриват мигрантите.Един от тримата бежанци е непълнолетен и след посещението му в болницата е изписан.  ", "date": "2019.07.22", "title": "Заловиха български шофьор, превозвал трима мигранти в хладилен камион"}
{"url": "http://www.cross.bg/promeni-pravitelstvoto-izdanieto-1609571.html", "text": "/КРОСС/ Френският президент Еманюел Макрон и министър-председателят Едуар Филип могат да направят промени в правителството през септември, пише „Паризиен\", позовавайки се на съветници на държавния глава и премиера, без да посочва имена.„И президентът, и премиерът си дават сметка, че е необходимо да се направят промени в правителството. Това е задължително условие, за да дадат нова енергия на процеса на реформи\", заяви пред изданието един от съветниците на Елисейския дворец.Представител на Матиньонския дворец съобщи, че премиерът, „вдъхновен от успеха на своята реч от 12 юни за правителствения курс, активно работи със своето близко обкръжение по въпроса за правителствените промени\". „По този начин той иска да вдъхне на правителството нови сили, да активизира неговите действия и да постигне успех в редица направления\", отбеляза източникът.По-конкретно, става дума за пенсионната реформа, осъществяването на която се сблъсква с протестите на населението и профсъюзите. Не е изключено този въпрос да бъде иззет от работата на министъра на социалната политика и здравеопазването Аниес Бюзен и предаден на специално създадено министерство, което ще бъде оглавено от Жан-Пол Делвуа, който в момента е върховен комисар, отговарящ за реформата на пенсионната система.Вероятно ще бъде създадено окрупнено министерство на социалната политика, което ще се оглавява от тези двама министри едновременно.По информация на „Паризиен\", могат да бъдат създадени отделни министерства на туризма, външната търговия и промишлеността. „Това е свързано с редица недостатъци в тези направления\", уточнява изданието. ", "date": "2019.07.22", "title": "Макрон готви промени в правителството"}
{"url": "http://www.cross.bg/finansirane-vera-yurova-1609572.html", "text": "/КРОСС/ След сигнала от  председателя на НС на БСП Корнелия Нинова до Европейската комисия за решението на правителството на ГЕРБ и приетите от управляващото мнозинство в Народното събрание законодателни промени, свързани с модела на финансиране на политическите партии в България, беше получен отговор от ЕК, че европейският комисар по правосъдие Вера Юрова ще проучи внимателно казуса и ще се произнесе в кратки срокове.", "date": "2019.07.22", "title": "Вера Юрова ще разгледа новия модел на финансиране на партиите у нас"}
