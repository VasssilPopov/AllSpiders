{"url": "http://www.cross.bg/intelekt-izkystveniyat-izkystveniya-1623576.html", "text": "/КРОСС/  Изкуственият интелект обединява различни технологии, свързани с машинното самообучение, невронни мрежи и други, които имат приложение в различни индустрии - в биотехнологиите, роботиката, финтек.  Казано по-достъпно, в това понятие се събира желанието на хората да създадат машини, които могат да реагират на обкръжаващата среда, постигайки определени цели, обясниха пред Радио София Кристина Ескенази, член на Управителния съвет на Клъстер \"Изкуствен интелект България\" и Ивайло Иванов от компания, работеща в сферата на изкуствения интелект.Клъстер \"Изкуствен интелект България\" е съвсем нова организация, в която тесни специалисти в областта и експерти в придружаващи организации могат да взаимодействат помежду си и да развиват екосистемата, да привнасят добро ноу-хау и да развиват технологичния капацитет на България.Ивайло Иванов обясни, че работата на компанията, която представлява, е насочена към машинната обработка на естествен език с цел анализиране на коментарите в социалните мрежи. Поставяйки въпроса може ли всъщност машината да поеме част от работата на програмистите, особено отчитайки липсата на достатъчно кадри в IT сферата, неговият екип тръгва по пътя на разработване на софтуер на базата на изкуствен интелект. А днес вече мечтаят да стигнат до момента, в който софтуер ще създава сам софтуер, а програмистите ще бъдат само \"радостни свидетели\" на този процес. Ключовият елемент е поставянето на правилния въпрос, убеден е Ивайло Иванов.Много интересен пример даде специалистът. Той припомни, че още през 60-те години на миналия век са създадени първите автономни автомобили за нуждите на американската армия, които обаче претърпяват провал поради грешно формулиран въпрос за решаване. Тогава се е смятало, че изкуственият интелект трябва да решава какво трябва да направи при възникване на ситуацията въз основа на много предварително заложени варианти на принципа \"ако - то\". Така обаче се поражда един огромен списък от ситуации, неизпълним дори с машинна мощ. Днес гледната точка е съвсем различна и тя не е ситуационна, а прогнозна. Въпросът вече е: \"Как би реагирал един добър шофьор, ако има всичката необходима информация? Тогава вариантите се свеждат само до четири - да увеличи скоростта, да намали, да завие наляво или надясно. И задачата на машините се улеснява, остава изкуственият интелект да познае какво би направил добрият шофьор.Кристина Ескенази обърна внимание на използването на изкуствен интелект в биотехнологиите, където той намалява времето за създаване на нова лекарствена молекула за дадено заболяване от две години и половина на 18 месеца. Тя отбеляза също, че председателят на Клъстер \"Изкуствен интелект\" Светлин Пенков е носител на наградата \"Джон Атанасов\" и е водещ учен в разработване на алгоритъма за автономните автомобили във Великобритания.Много хора смятат, че изкуственият интелект е поредната маркетингова шумотевица, но всъщност нещата са много по-дълбоки, признава Ивайло Иванов. Той е категоричен, че това е нещо наистина различно и вълнуващо. И даде факти - през 2017 година Китай приема държавна стратегия за изкуствения интелект, чиято цел е държавата да доминира в световен мащаб в тази област до 2030 година. Руският президент Владимир Путин пък призна, че онзи, който е лидер в областта на изкуствения интелект, ще има силата да управлява света. Всъщност изкуственият интелект е новата геополитическа надпревара. И още нещо, вече бе съзряна дори опасност от него и е призната нуждата от регулации. За първи става дума за налагане на регулации за технология, преди да е ясно дори как точно работи тя.Едно канадско изследване дава много интересни резултати относно влиянието на изкуствения интелект върху икономическите процеси в света. Един от главните изводи е, че се променя цената на прогнозирането. Прогнозирането е основна част от взимането на решения и посредством новите технологии ще стане по-лесен и евтин процес. Решения се взимат непрекъснато и навсякъде и именно затова изкуственият интелект може да се окаже нещо толкова голямо, че да промени начина, по който живеем, драстично. ", "date": "2020.01.24", "title": "Изкуственият интелект - драстична промяна в начина ни на живот "}
{"url": "http://www.cross.bg/sofiya-chrunkina-fotografut-1623587.html", "text": "/КРОСС/  След кратко боледуване на 71 години вчера почина фотографът на Градския съвет на БСП - София Валентина Чрънкина. Загубихме изключителен професионалист, добър човек и любим приятел, пишат на сайта си софийските социалисти.Поклон пред светлата й памет!Почивай в мир, Валя!Поклонението ще се състои на 26-ти януари, неделя, от 10,00 часа в църквата на Централните софийски гробища. ", "date": "2020.01.24", "title": "Почина фотографът на ГС на БСП - София Валя Чрънкина"}
{"url": "http://www.cross.bg/grami-nominatzii-albym-1623575.html", "text": "/КРОСС/  Забравете попа и рапа. От Били Айлиш до \"Бон ивер\" и Росалия - водещите претенденти за предстоящите награди \"Грами\" преобръщат традиционните музикални жанрове \"наопаки\" с поразителен фюжън от стилове, предаде Ройтерс.Тийн сензацията Били Айлиш, самоуверената рапърка с пищни форми Лизо и кънтри рапърът с хомосексуална ориентация Лил Нас Екс са начело в списъка с номинации за водещите музикални отличия, фаворитизиращ жените и \"новобранците\" пред утвърдени звезди като Тейлър Суифт, Ед Шийран и Брус Спрингстийн.Въпреки че през 2017 г. рапът и ритъм енд блусът надминаха рока като водещ музикален жанр в САЩ, тазгодишната надпревара за четирите топ отличия \"Грами\" - албум, запис, песен на годината и нов изпълнител, ще бъде между артисти, които не се вписват в обичайните етикети.Точно такъв е случаят с 18-годишната Били Айлиш, за която 2019 г. беше изключително успешна с хитове като \"Bad Guy\" и \"All the Good Girls Go to Hell\" от албум, записан заедно с брат й Финиъс в дома му в Лос Анджелис.\"Това, което Били прави, е уникално. Тя попада в странен неопределен жанр, включващ множество разнообразни елементи - алтернативна музика, рок, поп, алт-поп\", казва Мелинда Нюман от сп. \"Билборд\".Били Айлиш е с шест номинации за наградите \"Грами\", сред които за албум, запис и песен на годината, и най-добър нов изпълнител.Тридесет и една годишната Лизо, която по образование е флейтистка, води с осем номинации за отличията в категории, включващи ърбан, ритъм ен блус и поп.Двадесетгодишният \"новобранец\" Лил Нас Екс, който е с шест номинации, миналата година постави рекорд в класацията на \"Билборд\" за сингли с кънтри рап парчето \"Old Town Road\", записано в сътрудничество с изпълнителя на оригиналната песен Били Рей Сайръс.С номинации за албум на годината са също \"Normam F***ing Rockwell\" на Лана дел Рей, чийто стил варира от оркестрален поп до психеделик рок, и \"I,I\" на \"Бон ивер\", включващ близо 50 музиканти.Претендентите в категорията за най-добър нов изпълнител покриват почти всеки жанр - от испанката Росалия, която черпи вдъхновение от фламенко до регетон, до британката Йола, описваща се като кънтри-соул певица, и групата \"Танк енд дъ Бангас\", смесваща рок, соул, хип-хоп и речитатив.Най-големите губещи в тази ера на разнообразието са носителката на десет награди \"Грами\" Тейлър Суифт, която за втора поредна година не е сред номинираните в категориите за албум и запис въпреки успеха на тавата й \"Lover\". Събралите се отново \"Джонас брадърс\" получиха само една номинации, а ветерани като Брус Спрингстийн и Мадона - нито една.Наградите \"Грами\" ще бъдат раздадени за 62-ри път на 26 януари в центъра \"Стейпълс\" в Лос Анджелис.Междувременно агенциите насочват вниманието си към скандала, разразил се след отстраняването на Дебора Дуган - президентката на Националната звукозаписна академия, която присъжда наградите \"Грами\". Дуган беше отстранена заради лошо поведение на 17 януари - само пет месеца, след като стана първата жена, назначена на поста.След отстраняването си Дебора Дуган подаде жалба пред комисията за равни възможности за заетост в САЩ, оплаквайки се, че е била жертва на сексуален тормоз. Дуган освен това нееднократно заяви, че звукозаписната академия е \"мъжки клуб\", обслужващ приятелски интереси, както и че номинациите за наградите \"Грами\" са \"нагласени\". В отговор от академията окачествиха твърденията на Дебора Дуган като \"изопачени, фалшиви и подвеждащи\". ", "date": "2020.01.24", "title": "Уникални изпълнители в битка за „Грами“"}
{"url": "http://www.cross.bg/signal-bomba-serdika-1623588.html", "text": "/КРОСС/ Сигнал за бомба евакуира столичния МОЛ Сердика.  Сигнал за бомба е подаден на Спешния телефон 112 около 18 ч. Продавачи молят граждани да напуснат обектите и заключват.По коридорите се забелязват служители на полицията и СОТ, които също настояват за бързо излизане от сградат ", "date": "2020.01.24", "title": "Сигнал за бомба в столичния МОЛ Сердика "}
{"url": "http://www.cross.bg/magnityd-sgradi-dyshi-1623589.html", "text": "/КРОСС/ Земетресение с магнитуд 6,8 бе регистрирано в Източна Турция, предадоха световните агенции, като се позоваха на Европейско-Средиземноморския сеизмологичен център.Първоначално бе съобщено за трус с магнитуд 6,9. Според американския Геофизичен институт пък трусът е бил с магнитуд 6,7, предаде Франс прес.Епицентърът е бил близо до град Сивридже, в едноименния окръг, в провинция Евлязъг, предаде Асошиейтед прес. Дълбочината е била 10 километра, посочва Ройтерс. Трусът е бил усетен в Израел, Ирак и Сирия, добавя ТАСС.Земетресението е било усетено в 20,55 ч. местно време (17,55 ч. по Гринуич). Турските медии съобщават за хора, които панически са побегнали от жилищата си.Турският вътрешен министър Сюлейман Сойлу заяви пред медиите, че \"Сивридже е много сериозно засегнат и спасителни екипи отиват натам\". Според него са се срутили сгради в района.Двама души са били ранени в резултат на земетресението, предаде ТАСС, като цитира Сойлу. Агенцията допълва, че според министъра срутените от труса сгради са 4 или 5.Турция е разположена в сеизмично активна зона и често страда от мощни земетресения.На 23 януари земетресение с магнитуд 5,4 удари западната турска провинция Маниса, без ранени или убити при инцидента. Две смъртоносни земетресения в страната са станали през 115 г. и 526 г. сл. Хр. Двете бедствия са опустошили град Антиохия, убивайки съответно около 260 000 и 250 000 души.По информация на посолството ни в Анкара до момента  са пострадали двама души, няма информация за загинали при земетресението. В резултат на него са разрушени няколко сгради.Посолството ни в Анкара е в постоянен контакт с местните власти.При необходимост от съдействие българските граждани могат да се свържат с посолството ни в Анкара на телефони: + 90 312 467 20 71; + 90 312 427 51 42; + 90 533 376 37 69. ", "date": "2020.01.24", "title": "Земетресение от 6,8 по Рихтер разтресе Турция, хората бягат панически"}
{"url": "http://www.cross.bg/zubite-emaiil-pokritie-1623580.html", "text": "/КРОСС/ Китайски учени съобщиха за създаването на ново защитно покритие на естествена основа - пептиден лак, който предотвратява кариеса и способства за възстановяването на зъбите. Резултатите са публикувани в списанието „ACS Applied Materials and Interfaces\".По данни на Световната здравна организация зъбният кариес е най-често срещаното незаразно заболяване на планетата. Традиционното лечение на зъбен кариес е да се отстранят увредените зъбни тъкани и да се запълнят получените празнини със специални материали - зъбна амалгама или композитна пластмаса.Китайски учени, водени от Цюан Ли Ли от Анхуейския медицински университет, решиха да използват механизми, създадени от природата, за да предотвратят кариеса.Зъбният емайл не се възстановява самостоятелно. А относно разрушението му, то е вследствие на механични или микробни увреждания. Срещу второто еволюцията е създала добър защитен механизъм под формата на антимикробни пептиди, съдържащи се в човешката слюнка. Те покриват зъбите с филм, който предотвратява проникването на вредители. Съвременното хранене с много захар обаче предизвиква твърде бърз растеж на микробите, а естественият филм е твърде слаб пред техния натиск.Учените са си поставили задачата да разработят на базата на естествения антимикробен пептид Н5, произведен от слюнчените жлези, нов материал, който ще предотврати колонизацията върху зъбната повърхност на плаки бактерии, ще намали разрушаването на зъбния емайл и в идеалния случай той ще бъде възстановен чрез започване на процеса на реминерализация.Пептидът H5 е в състояние да бъде абсорбиран от зъбния емайл и да убие широк спектър от бактерии и гъбички. За да стимулират реминерализацията, учените добавят фосфосеринова група в единия край на молекулата му, която според изследователите е в състояние да привлече повече калциеви йони за възстановяване на емайла, отколкото естествения Н5.Експеримент с човешки кътници показва, че модифицираната версия на пептин се абсорбира по-добре в повърхността на зъба, по-дълго се съпротивлява на микробите и предпазва зъбите от деминерализация. С достатъчен слой на пептидно покритие и редовното му обновяване микробите ще умрат, преди да стигнат до емайла, а самият емайл има време да се възстанови.Авторите нарекоха новото антикариесно покритие пептиден лак. Той не лекува зъбите и не стяга кариесните кухини, но успешно се бори с техните създатели - бактериите.Учените смятат, че в близко бъдеще пептидният лак ще стане също толкова задължителен за ежедневната хигиена на зъбите както пастата за зъби. ", "date": "2020.01.24", "title": "Учени създадоха протеинов лак, предпазващ зъбите от кариес"}
{"url": "http://www.cross.bg/avramova-petya-voda-1623573.html", "text": "/КРОСС/  Чрез създаването на „Български ВиК холдинг\" ще се постигне повече държава в управлението на този стратегически отрасъл, по-добра координация и контрол. Централизира се и отговорността за управлението на ВиК дружествата.Това каза в Народното събрание днес министърът на регионалното развитие и благоустройството Петя Аврамова.Аврамова бе категорична, че създаването на холдинга не предвижда бъдещо концесиониране на ВиК отрасъла. Тя обясни, че компанията, която ще бъде със 100 % държавно участие и с принципал министърът на регионалното развитие и благоустройството, ще акумулира и преразпределя свободни парични потоци към дъщерните си дружества. Целта е осигуряване на съфинансирането при изпълнението на инвестиционни проекти по оперативните програми. Предвижда се да формира и собствени приходи, като изпълнява строителна дейност. Ще изпълнява и общи за дружествата политики като осигуряване на доставки на електроенергия за нуждите на ВиК операторите, оказване на техническа помощ, консултации и предоставяне на гаранции.Министърът посочи, че част от средствата ще бъдат влагани в нови довеждащи водопроводи за алтернативно водоснабдяване на част от населените места. Ще се търсят възможности за изграждане на нови язовири, което е наложително заради редуващите се периоди на интензивни валежи и трайни засушавания. За реализацията на тези инвестиционни проекти ще се разчита на високо квалифицирани специалисти. Има идея в рамките на холдинга да бъде създадена научно-аналитично звено, което да подпомага работата при взимането на управленски решения.Чрез консолидация на доброволен принцип и сключване на договор с ВиК асоциация общинските оператори също могат да имат достъп до финансиране - както европейско, така и подпомагане от холдинга, каза още регионалният министър.Петя Аврамова подчерта, че важна стъпка за развитието на отрасъла ще бъде Законът за ВиК, който трябва да бъде готов до април-май т.г. Той трябва да обедини в един документ отговорностите, дейностите и политиките, свързани със собствеността, изграждането, експлоатацията и стопанисването на ВиК мрежите и предоставяните услуги. Целта е с него да се реализират действащи механизми за прилагане на социално подпомагане спрямо социално уязвимите потребители. Предвижда се да се промени методологията и принципът за формиране на цената на водата, като в нея се включи освен променлива част, зависеща от количеството на ползваните услуги, така и постоянна част, осигуряваща разходите на доставчика за гарантиране достъпа до тази услуга. Идеята ще бъде подложена на дискусия през следващите месеци.Предвижда се законът да намали свръх регулирането в отрасъла, защото в момента дружествата работят по-скоро като „псевдо\" пазарни субекти. Те не могат да генерират приходи за покриване на разходите си и инвестиции през цената на услугата.Министърът посочи, че огромната работа по модернизацията на водопреносните мрежи ще се извършва на територията на 15 области с ресурс от над 1,8 млрд. лв. по Оперативна програма „Околна среда 2014-2020 г.\". За пръв път инвестициите ще се извършват на база Регионални прединвестиционни проучвания, които показват реалните нужди по места и няма да са на парче. Вече 11 ВиК оператори имат договори на стойност над 1,020 млрд. лв., с реализацията на които услугата в отрасъла ще бъде подобрена.Мерките, които се залагат, трябва да доведат до намаляване на средните загуби на вода до 48,8% през 2024 г., посочи регионалният министър и допълни, че е реалистично това да се случи. И сега има ВиК дружества, които работят добре и покриват заложените цели, подчерта Аврамова. Като пример тя посочи \"ВиК\"- Русе, \"ВиК\"- Видин; \"ВиК\"- Бургас; \"ВиК\"- Кърджали, както и \"Софийска вода\" АД. Това показва, че не само частните дружества могат да работят добре и да бъдат ефективни, а и държавните.Министърът опроверга твърденията на опозицията за отчитаното в момента ниво на загуба на вода. Съгласно данните на КЕВР държавните дружества към 30.09.2019 г. са снижили загубите си до 58,93%, което включва както технически (течове в мрежата), така и търговски. Това са кражби на вода чрез байпаси, нерегламентирани отклонения, манипулиране на водомери и т. н., като решението на този проблем ще се търси със Закона за ВиК.Петя Аврамова напомни, че средствата в предишния програмен период бяха с екологична насоченост. Инвестициите бяха основно за изграждане или рехабилитация на пречиствателни станции за отпадъчни води и канализация.Кризата в Перник и проблемите на дружеството станаха повод за умишлено и целенасочено дискредитиране на целия отрасъл, коментира Петя Аврамова. Тя потвърди, че има проблеми. С нарушено водоснабдяване към момента са близо 137 хил. жители, в това число малко над 100 хил. души от област Перник. Има региони, в които немалко хора са в потенциална опасност от въвеждане на ограничение във водоподаването поради продължителното засушаване и липсата на валежи. Регионалният министър увери, че е създадена организация, директорите на ВиК дружествата да следят количествата вода във водоемите. Те са инструктирани да не се бавят и при необходимост спешно да предлагат на кметовете въвеждане на режим, защото когато се реагира навреме, кризата отминава с минимални неудобства за хората.Министърът отправи благодарност към всички, предложили експертна помощ и логистика за справяне с кризата в Перник. Тя посочи, че в последните месеци в МРРБ, Министерство на икономиката и кризисния щаб са направени необходимите експертни анализи и са проведени срещи с най-добрите експерти в бранша - хидролози, ВиК инженери, професори от БАН и Минно-геоложкия университет. Резултатите от непрекъсната работа по темата са налице. Предприети са както краткосрочни действия, така и дългосрочни. Решението, което беше намерено за Перник, не е политическо, а експертно, заяви Петя Аврамова.  ", "date": "2020.01.24", "title": "Създаването на „Български ВиК холдинг“ ще централизира отговорността за управлението на ВиК дружествата"}
{"url": "http://www.cross.bg/peshehodtzi-rapchev-rosen-1623572.html", "text": "/КРОСС/  Анализът на предварителните данни за пътния травматизъм през 2019 г. показва, че средно всеки четвърти загинал на пътя е бил пешеходец. Това стана ясно на брифинг в Главната дирекция „Национална полиция\". На него присъстваха инспекторите от отдел „Пътна полиция\" Мария Ангелова и Петър Соколов, както и Росен Рапчев, експерт в Държавна агенция „Безопасност на движение по пътищата\". На него бе обявено, че от днес до 31 януари в страната се провежда специализирана полицейска операция, насочена към спазването на правилата за движение по пътищата от пешеходците.Целта на операцията е намаляване на травматизма сред самите пешеходци, които са сред най-уязвимите групи участници в движението по пътищата, поясни инспектор Петър Соколов от Пътна полиция. Според обобщени данни на ГДНП, представени от инспектор Мария Ангелова, през  2019 г.  са настъпили 1739 тежки транспортни произшествия с пострадали пешеходци.„През изминалата година нямаме загинал пешеходец само на територията на Област Смолян, което показва, че това е проблем с национално значение\", подчерта Росен Рапчев от ДАБДП. По думите му броят на загиналите и ранени пешеходци расте от октомври до януари, като това може да се отчете с увеличаване на тъмната част на денонощието, когато пешеходците  стават много по-малко видими за водачите на превозни средства. Най-уязвимите групи са хората над 65 годишна възраст и децата.„При произшествия с деца се откроява особено уязвима групата загинали и пострадали от 10 до 17 години - възрастта, на която често те тръгват самостоятелно на училище и предприемат повече индивидуални действия без възрастен до тях\", посочи още Росен Рапчев. Той призова родителите да поставят светлоотразителен елемент на дрехата или раницата на тяхното дете. Според него дори дребен елемент може да го направи много по-видимо за превозното средство.Друга уязвима група участници в движението са възрастните пешеходци. От една страна те често са по-бавно подвижни и понякога надценяват собствените си възможности да пресекат бързо пътното платно. Те са изключително уязвими, дори при сравнително леки удари със значително по-ниска скорост, стана ясно от неговите думи. Данните показват и увеличение на загиналите пешеходци в работоспособна възраст. „Това вероятно се дължи на забързаното ежедневие, желанието да бъдем информирани постоянно, чрез електронните ни устройства, като това сякаш намалява чувството за самосъхранение и ни кара да поставяме собствения си живот в риск. Затова се надявам с днешния брифинг и с повече говорене по темата да засилим вниманието на цялото общество\", каза още Росен Рапчев.Сред акцентите на брифинга бе и отвличането на вниманието, когато сме на пътя. През 2019 г. ДАБДП реализира информационна кампания под надслов „Пиши, когато стигнеш\", насочена към превенция използване на телефон при шофиране. Не по-малка е опасността, когато пешеходец излиза на пътното платно и вместо да се огледа е съсредоточил вниманието си в мобилния телефон. Все повече млади хора се движат със слушалки - те трябва да са с още по-засилено внимание, когато пресичат, защото на практика едно от сетивата им е блокирано, посъветваха още експертите. ", "date": "2020.01.24", "title": "Всеки четвърти загинал на пътя през миналата година е бил пешеходец"}
{"url": "http://www.cross.bg/ylitzite-kyrilo-gnilyane-1623585.html", "text": " /КРОСС/ \"Софийска вода\" отново хвана в капана хората от столичния район Нови Искър. В кварталите Гниляне и Курило улиците са наводнени и замръзнали. Хората споделят, че са видели снегорин, опитващ се да обезледи улиците, но опитът му е неуспешен. Наш читател и очевидец ни изпрати снимки от мястото, като сподели, че в кв. Курило в рамките на 2 седмици за трети път се случва да избие някоя тръба и улиците да са ледена пързалка.  Също така в кв. Гниляне едва след седмица пързаляне е започнал ремонт на тръбите, който допълнително затруднява движението в заледения участък. Безобразията на ВиК операторът нямат край. Всеки ден има проблеми и газим водата, която на други места е изключително нужна. ", "date": "2020.01.24", "title": "В капана на \"Софийска вода\""}
{"url": "http://www.cross.bg/molba-pomilvane-rysiya-1623577.html", "text": "/КРОСС/  Процедурата за възможно освобождаване на Наама Исахар, 26-годишна израелска туристка, задържана в Русия за притежание на наркотици, не може да бъде задействана докато тя официално не подаде лична молба за помилване. Това заяви днес говорителят на Кремъл Дмитрий Песков, цитиран от Ройтерс и ТАСС.\"Все пак имаме руски закони и те трябва да се изпълняват\", подчерта говорителят и добави: \"Засега самото момиче не е подавало молба за помилване. Такава информация имаме към вчерашна дата, през втората половина от деня. Как може да я помилваме, ако момичето не моли за помилване? Разбирате, че такава е ситуацията в дадения случай. Трябва да бъдат спазени определени формалности, поне за да се задвижи процесът\", предаде БТА.Израел призова Русия да освободи Исахар, която бе осъдена от руски съд на 7,5 години затвор за притежание на няколко грама марихуана. По-горната съдебна инстанция в Москва потвърди присъдата миналия месец, отбелязва Асошиейтед прес. Израелски лидери окачествиха присъдата като прекомерна, а премиерът Бенямин Нетаняху се обърна с молба към руския президент Владимир Путин да помилва Исахар.По време на визитата си в Израел вчера Путин каза на майката на Наама, Яфа, че всичко с дъщеря ѝ  ще бъде наред. По-рано тази седмица израелски медии предположиха, че Наама може да бъде помилвана, срещу което Русия да получи правото на собственост върху Александровското подворие в Ерусалим, за което претендира. Руски представители отрекоха да има такава връзка, отбелязва АП. ", "date": "2020.01.24", "title": "Кремъл: Осъдената у нас израелка не е подала молба за помилване "}
{"url": "http://www.cross.bg/bolnitza-glavbolgarstroii-godini-1623581.html", "text": "/КРОСС/  Класиралият се втори корносорциум \"Детска болница - София\" обжалва пред Комисията за защита на конкуренцията (КЗК) резултата от обществената поръчка за изграждането на новата педиатрия в столицата. Миналата седмица за победител бе определен консорциумът \"Детско здраве\", в който влизат фирмите \"Главболгарстрой\" АД, \"ГБС - Пловдив\" АД и \"Главболгарстрой Интернешънал\" АД.Поръчката включва всички дейности по изпълнението на детската болница - проектиране, строителство и авторски надзор. Дадената от ГБС оферта е 77.8 млн. лева без ДДС или 93.4 млн. лв. с ДДС, малко под тавана на обществената поръчка от 95.4 млн. лева.На второ място бе класирано обединението \"Детска болница - София\", в което влизат българската фирма \"Климатроник\", мексиканската \"Иновасионес техникас ен симентасион СА ДЕ СВ\" и испанската \"Проес консулторес\". Те дадоха цена от 79.5 млн. лв. без ДДС или максималната възможна цена от 95.4 млн. с ДДС. Техническата им оценка обаче бе значително по-ниска.Новата болница ще се изгражда чрез реконструкция на стар строеж в двора на Александровска болница. Конструкцията се състои от 2 корпуса от по 12 етажа и 6 други триетажни тела. Предвижда се изграждането на още два триетажни корпуса. Продължителността на строителството е 3,5 години.Архитекти и инженери обаче твърдят, че конструкцията се е амортизирала прекалено дълго време и довършването на болницата върху този скелет е много рисково. От двете съсловни камари изтъкват, че конструктивната експертиза е правена преди 12 години, не е достатъчно пълна, а предвиденото укрепване на конструкцията носи повече рискове за сградата, защото увеличава тежестта на плочите. ", "date": "2020.01.24", "title": "Загубилият кандидат обжалва поръчката за детската болница "}
{"url": "http://www.cross.bg/posoka-sofiya-marshryt-1623582.html", "text": "/КРОСС/  Въвежда се обходен маршрут при затворения участък Скравена - Новачене по път I-1 Ботевград - Мездра в посока София, ограничен за преминаване поради ПТП. Движението в посока София се осъществява по обходен маршрут: път II-16 Ребърково - Своге - София, в посока Враца водачите на превозни средства изчакват на място.", "date": "2020.01.24", "title": "Въвежда се обходен маршрут по път I-1 Ботевград - Мездра в посока София заради ПТП"}
{"url": "http://www.cross.bg/velikata-filmi-voiina-1623583.html", "text": "/КРОСС/  Руският културно-информационен център организира Кинопанорама, която е посветена на подвига на многонационалния съветски народ в годините на Великата Отечествена война. Прожекциите ще се провеждат всеки четвъртък в 18.30 в Малката зала на Руския културно-информационен център през цялата 2020 година.2020 година е юбилейна година на великия празник - 75-та годишнина от Победата във Великата Отечествена война.Това е празник, който ни дава възможност да се гордеем с подвига на своите бащи и деди и още веднъж да се поклоним на онези, които защитаваха нашата свобода, чест и достойнство, правото да живеем, да се трудим, радваме и творим за благото на Отечеството.Рамо до рамо против фашизма са воювали руснаци и украинци, белоруси и молдовани, грузинци и узбеки, народите на Съветския съюз и много европейски страни.  САЩ и Великобритания, откривайки втория фронт, са помогнали да се ускори и приближи датата, която днес е велик празник за всички.Филмите, представени в програмата на Кинопанорамата, правдиво показват героичната и трагична епопея, трудните етапи на първите дни от войната и радостта от Победата. Вие ще видите киноленти, които са заснети буквално в първите дни на войната, филми от съветския период, както и ново руско кино. Зрителита ще могат да гледат филмите не само на световно известни режисьори, такива като  Михаил Ром, Сергей Бондарчук, Юрий Озеров, Елем Климов, Лариса Шепитко, Михаил Калатозов,  но и от други автори, които в своите кинопроизведения отразяват суровата правда на онази трудна и жестока борба. Много от тези киноленти са получили престижни награди на руски и международни кинофестивали в Кан, Венеция, Берлин, Карлови Вари, Сан Франциско, на други известни и престижни кинофоруми от цял свят. Освен това в този каталог са представени филми, които ще бъдат показани за първи път на нашите зрители.В Кинопанорамата, посветена на 75-та годишнина от Победата във Великата отечествена война, има  шест рубрики:- «Мосфилм» представя;- «Ленфилм» представя;- Киноклуб «РУСИЯ»;- Документален екран;- Неизвестни филми за войната;- Нови филми за войната.Входът е свободен. ", "date": "2020.01.24", "title": "РКИЦ организира кинопанорама, посветена на Великата отечествена война"}
{"url": "http://www.cross.bg/zornitza-pipkov-ychastie-1623586.html", "text": "/КРОСС/  Почитателите на класическата музика ще имат възможност да присъстват на инициатива „Концерт за надежда\" в Концертна зала на НМУ \"Любомир Пипков\" на ул. \"Оборище\" 17 на 26/01/2020 г. в 17 ч. , където ще прозвучат творби на Бетовен, Брамс, Дебюси, Шор и Сарасате в изпълнение на младата цигуларка Зорница Иларионова с акомпанимент на пианистката Мартина Табакова.Зорница е в усилена подготовка за своето участие, с което се надява да насърчи подкрепата към младите и изключително талантливи възпитаници на най-старото музикално учебно заведение у нас. „Защото до големия успех в изкуството пътят е дълъг и сложен, а талантът заслужава да бъде насърчаван! Със събраните от концерта средства ще подкрепим развитието на обещаващи млади звезди на НМУ \"Любомир Пипков\", излъчени след прослушвания през годината\", споделя Зорница.Освен подаръка си към всички ученици в НМУ „Любомир Пипков\" - своето безвъзмездно участие в рецитала в неделната вечер, Зорница вече е отправила покана към пет от тях да излязат на голяма сцена заедно с нея през пролетта. ", "date": "2020.01.24", "title": "Младата цигуларка Зорница Иларионова с нов концерт"}
{"url": "http://www.cross.bg/korneliya-godina-televiziyata-1623584.html", "text": "/КРОСС/  Днес, основаната от БСП и фондация „Дума\" Българска свободна телевизия отбелязва първия си рожден ден. По случай празника поздравления към екипа отправи председателят на левицата Корнелия Нинова. „Започнахме преди една година. Самото начинание беше много трудно. Две са причините да телевизията да я има - това сте вие, екипът, който я направи и утвърждава, а другата причина са нашите зрители. Благодаря на вас. Благодаря и на нашите зрители, които поддържат желанието да я има телевизията. Преди една година посрещнах този ден със сълзи и емоция, че успяхме в това толкова трудно начинание. Знам, че ще продължим. Знам, че възможността свободно да отразявате обществения живот е най-големият стимул за вас. Имате нашата подкрепа. Ще направя всичко, каквото трябва, телевизията да съществува и развива\", заяви Корнелия Нинова.Поздрав към телевизията отправи и досегашният директор Любомир Коларов: „Благодаря ви, че заедно реализирахме тази идея. Бяхме заедно в онези студени месеци преди една година. Благодаря на Корнелия Нинова за гласуваното доверие и за разкошния екип, който създадохме. Желая ви здраве и успехи и път на младите\"По думите на директора на Фондация „Дума\" Вяра Емилова така желаната от всички членове и симпатизанти телевизия е реализирана благодарение на председателя на БСП Корнелия Нинова. „Преживяхме една година в много трудна среда и дадохме всичко от себе си. Огромно благодаря на екипа на БСТВ\", каза още тя.  ", "date": "2020.01.24", "title": "Корнелия Нинова: Българска свободна телевизия ще продължи да се развива"}
{"url": "http://www.cross.bg/stena-koronavirys-zatvoreni-1623561.html", "text": "/КРОСС/ Някои части от Великата китайска стена ще бъдат затворени от днес за туристи, за да се предотврати разпространението на новия коронавирус.Агенцията се позовава на държавни китайски медии и на пекинската правителствена служба, която ръководи Бадалин, реконструираната и най-често посещавана част от стената.Властите в Пекин и Шанхай призоваха хората, които се връщат от районите, в които има случаи на заболявания от новата пневмония, да останат 14 дни в къщи под карантина, за да се избегне опасността от разпространение на болестта. ", "date": "2020.01.24", "title": "Заради новия коронавирус са затворени за посетители участъци от Китайската стена "}
{"url": "http://www.cross.bg/igri-taksi-hazartni-1623563.html", "text": "/КРОСС/ Министерството на финансите предлага запазване на действащия модел на облагане на традиционния хазарт, съобщават от ведомството.В публикувания на 23 януари проект на Закон за Националната агенция по хазарта бяха предложени и изменения в Закона за хазарта в текстовете, регламентиращи дължимите държавни такси за поддържане на лиценз за организиране на хазартни игри. Основната цел на промените беше, от една страна, да се създаде правна сигурност за организаторите на хазартни игри, като ясно се разграничат какви са дължимите държавни такси за отделните видове хазартни игри. От друга страна, беше предложен моделът за определяне на дължимата държавна такса за онлайн залаганията да бъде приложен и по отношение на традиционния хазарт, с цел равнопоставеност и въвеждане на добрите европейски практики.Моделът на облагане на брутната печалба е ефективен инструмент за намаляване дела на нелегалната хазартна дейност. Намаляването на нелегалния пазар води до увеличаване на бюджетните приходи, до по-добра защита на участниците в хазартни игри и до по-ефективна борба и превенция на хазартната зависимост. Повечето държави-членки на ЕС са променили режима на облагане на хазартната дейност в посока замяна на данъка върху залозите с данък върху брутната печалба, посочват от министерството.Предвид, че облагането на хазартната дейност винаги е във фокуса на общественото внимание и всяка промяна в модела на облагане подлежи на различни интерпретации дали това е най-подходящият и справедлив модел за хазартния пазар в страната, Министерството на финансите запазва действащия модел на облагане на традиционния хазарт, като предлага само ясно разграничаване на двете хипотези, включени в чл. 30, ал. 3 от Закона за хазарта и прави прецизиране на текстовете, включвайки ги в две отделни алинеи.В ал. 3 ще се визират случаите, при които се дължи държавна такса за поддържане на лиценз за организиране на следните хазартни игри - традиционна лотария, томбола, моментна лотария - тото, лото, бинго, кено и техните разновидности, игрите със залагания върху резултати от спортни състезания и надбягвания с коне и кучета, игрите със залагания върху случайни събития и със залагания, свързани с познаване на факти, с изключение на онлайн залаганията в размер на 15 на сто върху стойността на направените залози.Новосъздадената ал. 4 ще се отнася за хазартните игри, при които участниците играят един срещу друг и организаторът на хазартни игри само организира провеждането им, за което събира такси и комисионни за участие. За посочените ще се дължи държавна такса за поддържане на лиценз в размер на 20 на сто върху стойността на получените такси и комисионни.Действащата към настоящия момент разпоредба разграничава двете хипотези на формиране на \"основа\", върху която се събират държавни такси за поддържане на лиценз за организиране на определени от закона хазартни игри. В едната хипотеза \"Основата\" са стойността на постъпилите залози за традиционна лотария, томбола, моментна лотария - тото, лото, бинго, кено и техните разновидности, игрите със залагания върху резултати от спортни състезания и надбягвания с коне и кучета, игрите със залагания върху случайни събития и със залагания, свързани с познаване на факти, с изключение на онлайн залаганията. Във втората хипотеза са събраните такси и комисионни за участие, в случаите, когато се събират такси и комисионни за участие.И при сега действащата разпоредба, и след промените, се запазва режимът на облагане, а именно: Когато организаторът организира хазартната игра и получава залозите по нея, дължи държавна такса в размер на 15 на сто върху получените залози.При организиране, например, на покер турнир, при който участниците играят един срещу друг и организаторът на хазартни игри само организира провеждането на покер турнира и събира такси и комисионни за това, ще дължи държавна такса 20 на сто върху получените от играчите такси и комисионни. ", "date": "2020.01.24", "title": "МФ: Да се запази действащият модел на облагане на традиционния хазарт"}
{"url": "http://www.cross.bg/holokosta-pamet-zhertvite-1623564.html", "text": "/КРОСС/  Световни лидери положиха венци в памет на жертвите на Холокоста. Сред официалните лица е и президентът Румен Радев.Държавни и правителствени ръководители на близо 50 държави са в Израел за възпоменателни церемонии в памет на шестте милиона евреи, убити през Втората световна война.В речите си пред форума световните лидери заклеймиха антисемитизма и призоваха трагедията с евреите никога да не се повтаря. Световният форум в памет на жертвите на Холокоста съвпада със 75-ата годишнина от освобождаването на нацисткия лагер на смъртта „Аушвиц- Биркенау\". ", "date": "2020.01.24", "title": "Световни лидери почетоха жертвите на Холокоста"}
{"url": "http://www.cross.bg/voda-obshtinata-godina-1623565.html", "text": "/КРОСС/  „Чухте политическите ни спорове и аргументи за вота на недоверие, но бих искала да ви представя част от хората, които бяха дошли. Това са жители на Севлиево. Едно е политическият спор от залата на парламента, а съвсем друго е да чуете човешката история за това как се живее 2 седмица без вода и един ден с вода след това\". Това заяви председателят на БСП Корнелия Нинова в парламента.Димитър Тонев, жител на севлиевско село заяви, че всяка година, по няколко месеца, когато настъпи засушаването, 7-8 села в  общината остават без вода за по две седмици. Той обясни, че след това я пускат за няколко часа, а голяма част от селата дори не могат да ползват тази вода и след това -отново две седмица хората остават без вода. „Миналата година бяха отпуснати 8 милиона лева за решаване на този проблем, които по наша преценка бяха използвани нецелесъобразно в ремонт на довеждащ водопровод към пречиствателната станция\", каза още той. По думите му загубите по трасето до потребителите варират в рамките на 90 %. „Мисля, че беше неразумно, неправилно и престъпно безотговорно да се ремонтира довеждащ водопровод при такива загуби по водопреносната мрежа. Не искам реваншизъм, искам да се реши проблемът\", заяви още Тонев. Той сподели, че от отговор до жителите на селата от кмета на общината става ясно, че през миналата година, през пролетта, е трябвало да започне ремонт на най-проблемния участък, при положение че дойдат средства.„Тези средства продължаваме да ги чакаме. Притеснително е, че при отминалото обсъждане на Бюджета на общината за 2020 година,  същият този проект е в режим одобрение. Не е ясно за мен кога ще дойдат средствата\", каза Тонев.„В нашите села живеем малка част от население на общината, по неофициални данни, около 7 процента. Това означава ли, че трябва да бъдем без вода? Срам ме е от това, че трябва да си нося прането на приятели в града. Имам дете на 2 години. Това мое присъствие не означава политическо обвързване. Благодаря на г-жа Нинова, че ми даде възможност да кажа тези неща\", заключи той.Николина Цолова, общински съветник от Ботевград, сподели, че градът е изправен пред режим на водата. Тя призова отговорните институции да отпуснат средства по проекта за подмяна на централния водопреносен пръстен. „От 20 януари е прекратено водоподаването в община Ботевград за всички промишлени абонати и автомивки. Получавам въпроси от собственици - каква политика ще предприеме общината и държавата в тази посока\", подчерта още Цолова.", "date": "2020.01.24", "title": "Нинова: Чуйте как се живее две седмици без вода и един ден с вода"}
{"url": "http://www.cross.bg/investitori-evro-gaza-1623566.html", "text": "/КРОСС/  Престъпленията на кабинета на Борисов към българската икономика и към българския бит с високата цена на газа продължават. Искам да привлека вниманието на всички чуждестранни инвеститори, че за да краде Госпожа Власт, той държи цената на газа в България 22.5 евро. И тук вече не става дума за уволнението на директора на „Булгаргаз\", а става дума за престъпното поведение на министър-председателя Борисов в името на грабежа на негови близки.За сведение на чуждестранните инвеститори в Украйна цената на вход на газа е под 13 евро на MW, TTF в Нидерландия цената е около 10 евро на MW. За да крадат Борисовчетата и Борисовчиците, в България е 22 евро на MW. Добре дошли, скъпи чуждестранни инвеститори.", "date": "2020.01.24", "title": "Румен Петков: Скъпи чуждестранни инвеститори, вижте Борисов какво ви осигурява"}
{"url": "http://www.cross.bg/falshivi-hora-trafik-1623579.html", "text": "Спасени са и три жертви на трафик на хора. Две от тях са млади момче и момиче, които станали жертва на сексуална експлоатация. Това стана известно на пресконференция на прокуратурата в Съдебната палата. Акцията била в 16 нощни клуба в София, част от които вече не работят, каза говорителят на главния прокурор Сийка Милева.Именно там са намерени 250 000 фалшиви евро, наркотици, фалшиви документи и много оръжие. Арестувани са и двама души, единият чужденец. Килограм и половина дизайнерска дрога пък е заловена на границата, обясниха от районната прокуратура. Наркотикът бил разпределен в малки дозички.Вчера бе съобщено, че най-малко 89 жертви на трафик на хора, сред които седем деца, са били спасени, а десетки трафиканти са арестувани в операция на Интерпол срещу организирани престъпни групировки на Балканите, съобщи международната полицейска организация, цитирана от Фондация \"Томсън Ройтерс\".", "date": "2020.01.24", "title": "Мащабна акция в нощни клубове в София, спасиха три жертви на трафик на хора"}
{"url": "http://www.cross.bg/bulgariya-tzentrali-ministura-1623567.html", "text": "/КРОСС/  ПГ на „БСП за България\" внесе искане за изслушване на министъра във връзка с питане на народни представители от левицата към министъра на енергетиката г-жа Теменужка Петкова за участието на България в платформата за въгледобивни индустрии в преход и политиката на Министерство на енергетиката по отношение на бъдещето на въглищните топлоелектрически централи в България.", "date": "2020.01.24", "title": "БСП иска изслушване на Теменужка Петкова относно въглищните топлоелектрически централи "}
{"url": "http://www.cross.bg/bansko-spyskaneto-kypa-1623569.html", "text": "/КРОСС/  Голямата звезда на алпийските ски Микаела Шифрин демонстрира класата си и спечели по убедителен начин спускането в Банско от Световната купа, предаде репортер на БГНЕС. 24-годишната американка, която по принцип е специалист на техничните дисциплини, бе много бърза по писта \"Алберто Томба\" на Бъндеришка поляна, завършвайки с време 1 минута, 29.79 секунди.На второ място се нареди италианката Федерика Бриньоне, която остана на 18 стотни от победителката, а на почетната стълбичка се качи и Джоана Хехлен от Швейцария (+0.23). Любителите на ските в Банско видяха още много от големите имена в женските ски - Петра Влъхова, Елена Куртони, Ана Фейт, Естер Ледецка, Тина Вайратер, както и специалистката в спускането София Годжа, която обаче не успя да завърши състезанието.Днес в Банско се проведе отмененият кръг от Световната купа във Вал д'Изер от 22 декември, а утре и вдругиден предстоят още две състезания с най-добрите скиорки в света - спускане (в събота) и Супер-Г (в неделя).След днешния успех Шифрин вече има преднина от 280 точки на върха на генералното класиране за Световната купа, като американката се изкачи и до втора позиция в спускането с 206 точки, на 37 зад водачката Корине Зютер, която днес завърши на 14-та позиция. ", "date": "2020.01.24", "title": "Микаела Шифрин спечели спускането в Банско"}
{"url": "http://www.cross.bg/kitaii-yhan-koronavirysa-1623570.html", "text": "/КРОСС/  Централният военен съвет на КНР задейства армията за борба с огнището на коронавируса в Ухан. В града са изпратени 40 военни лекари, съобщава РИА Новости.Те ще работят в интензивното отделение на белодробна болница в Ухан.На 31 декември 2019 г. китайските власти информираха Световната здравна организация за огнище на пневмония от неизвестен вид в град Ухан, разположен в централната част на страната. Експертите установиха причинителя на болестта - това е коронавируса 2019-nCoV. Според последните данни броят на заразените в Китай вече надхвърля 830, 26 пациенти са починали, 24 от тях на територията на провинция Хубей, двама от тях извън нея.Вирусът вече се разпространи извън Китай, като случаи на зараза са регистрирани в Южна Корея, Япония, САЩ, Виетнам, Сингапур и Тайланд. ", "date": "2020.01.24", "title": "Китай включва армията в борбата със смъртоносния вирус "}
{"url": "http://www.cross.bg/nyakolko-politziyata-shestima-1623578.html", "text": "/КРОСС/   Шестима души са загинали в стрелба в германския град Рот ам Зее, съобщи сайтът на германското издание \"Фокус\".В района тече голяма операция от 12:45 часа с участието на нейни служители и екипи на спешна помощ, информира местната полиция. Един човек е арестуван.Според полицията извършителят и жертвата би трябвало да са се познавали. Няма засега индикации за други заподозрени в стрелбата. Ситуацията е под контрол. В туитър полицията съобщава за няколко ранени и вероятно няколко убити в сграда на \"Банхофщрасе\". ", "date": "2020.01.24", "title": "Шестима загинаха след престрелка в Германия"}
{"url": "http://www.cross.bg/sudurzhanie-onlaiin-vuzrast-1623544.html", "text": "/КРОСС/  52% от българските младежи на възраст 14-19 г. са били изложени на крайно съдържание онлайн, според национално представително проучване, част от националната кампания „Намери друг начин\", която има за цел да насърчи критичното мислене и гражданската активност сред младите хора. Около 30% от тях са попаднали на такова съдържание по случайност, показва проучването.Кампанията се финансира по Програма за овластяване на гражданското общество към Фонд „Вътрешна сигурност\" на Генерална дирекция „Миграция и вътрешни работи\" на Европейската комисия и ще продължи през 2020 година. „Намери друг начин\" е разработена в подкрепа на политиките на Европейската комисия, които имат за цел да гарантират икономическия, културния и социалния растеж на страните от Европейския съюз и могат да се развиват в стабилна, законна и сигурна среда, както и за изграждането на отворена и по-безопасна Европа.Проучването е проведено сред 1018 респонденти на възраст 14-19 г. чрез персонално интервю, в периода април-юни 2019 г. Изследването се фокусира върху редица нагласи сред младите хора по отношение на онлайн съдържанието, с което се сблъскват, както и факторите на влияние при формиране на тяхното мнение по важни обществени въпроси. Основен акцент е доколко младежите са били изложени на крайно съдържание в онлайн пространството, приканващо към агресия и омраза срещу определени обществени групи, и как биха се отнесли към подобен тип послания.В рамките на кампанията, в периода септември-октомври 2019 г. бяха проведени и пет фокус-групи с по 10 младежи на възраст 14-18 г. (8-12 клас) и 3 фокус-групи с учители на ученици в тази възраст, в Пловдив, Враца, Кюстендил, София-град, както и с членове на Младежки панел към Националния център за безопасен интернет.Според резултатите, между 12% и 16% от младежите одобряват онлайн съдържание, демонстриращо омраза или агресия. Данните показват, че пасивното и безкритично „консумиране\" на такъв тип съдържание е свързано с по-високи равнища на одобрение сред младежите на призивите за насилие или крайни действия. Тези послания изместват фокуса от търсенето на решения на действителни обществени проблеми, като водят до противопоставяне и поляризиране на общественото мнение, без обективна и базирана на факти дискусия. Кампанията „Намери друг начин\" цели да отговори на тези съвременни предизвикателства, като покаже положителни примери и насърчи практически умения за справяне с манипулативното съдържание онлайн. Чрез серия от видеа и креативно съдържание в социалните медии, поднесено по ангажиращ за младата аудитория начин, както и чрез практически обучения с учители, кампанията цели да развие необходимите умения на младите хора за оценка на информация и разпознаване на крайно съдържание онлайн, а също и социалните им умения и емоционална интелигентност, така че да общуват по-ефективно и пълноценно помежду си въпреки различията си и да дискутират градивно и аргументирано. Основен елемент на кампанията ще бъде и насърчаване на гражданската активност на младите хора чрез показване на добри примери за ангажираност. Кампанията се изпълнява от комуникационна агенция Intelday Solutions в партньорство с Център за изследване на демокрацията и Фондация „Приложни изследвания и комуникации\". ", "date": "2020.01.24", "title": "52% от младежите на възраст 14-19 г. са били изложени на крайно съдържание онлайн"}
{"url": "http://www.cross.bg/fevryari-lovtzite-svinya-1623552.html", "text": "/КРОСС/ До 16 февруари се удължава срокът за групов лов на дива свиня. Тази заповед на министъра на земеделието Десислава Танева предизвиква противоречиви реакции сред ловците.На 7 януари министърът на земеделието издаде заповед, с която груповият лов на дива свиня бе сертифициран до края на месец януари. Днес Танева е подписала нов документ, който удължава срока до 16 февруари. Удължаването се прави заради нуждата да се намали популацията на дивите прасета, които са основни приносители на заразата от африканска чума.Ловуването през февруари на този вид дивеч обаче предизвиква противоречиви реакции сред ловната общност, защото по това време вече е напреднала бременността на женските екземпляри.Много от ловците не са склонни да отстрелват бременни животни. В тази връзка Съюзът на ловците и риболовците призовават членовете си, които ще се включат в излети през февруари да се придържат към ловната етика и дългогодишните ловни традиции и да не стрелят, ако не са сигурни, че животното срещу тях е глиган. ", "date": "2020.01.24", "title": "Удължиха срока за  групово ловуване на дива свиня до 16 февруари "}
{"url": "http://www.cross.bg/organizira-forym-energetikata-1623551.html", "text": "/КРОСС/ Председателят на гражданската платформа \"Изправи се.БГ\" Мая Манолова организира форум за топлоснабдяването.Форумът ще се проведе на 27 януари 2020 г., понеделник, от 11,00 ч. в зала So Hall на конферентен център \"Сохо\" в София на ул. Искър 4.На дискусията ще бъде обсъден проектът на Наредба за топлоснабдяването и защитата на правата и интересите на потребителите на топлофикационната услуга.Форумът се организира във връзка с обявената на 13 януари от Министерството на енергетиката процедура за обществено обсъждане. Според нея, в срок до един месец могат да бъдат представени предложения за промени в наредбата.На срещата са поканени представители на Народното събрание, Министерството на енергетиката, Столичната община, омбудсмана, топлофикационните дружества в страната, фирмите за дялово разпределение, потребителски организации и граждани.", "date": "2020.01.24", "title": "Мая Манолова организира форум за топлоснабдяването"}
{"url": "http://www.cross.bg/bulgariya-shymen-vreme-1623550.html", "text": "/КРОСС/ „Сектор „отпадъци\" безспорно е един от важните компоненти на околна среда. На първо място заради отношението му към здравето на гражданите. В същото време, в Европа изискванията се увеличават постоянно. Кризите, които наблюдаваме в България, не са еднократни. Те са логичен резултат от зле управляван сектор\". Това заяви от трибуната на Народното събрание по време на дебатите по вота на недоверие депутатът от левицата Явор Божанков. По думите му в България този сектор е основан на лъжа и ако погледнем данните през 2017 година, България е била задължена да рециклира 35 % от старите си гуми. „Тя е рециклирала 65 %. В същото време - гуми масово се изгарят и вие въвеждате наказателна отговорност - нещо куца. По отношение на рециклирането на пластмасови опаковки, България е задължена да рециклира 22 процента от общото им тегло, но България рециклира 66 %, като така оставя зад гърба си Финландия и Люксембург: „Тук е мястото за „аплодисменти\", защото се свикнали да бъдем в дъното на класациите, а в момента сме на първите места. Предполагам, че няма аплодисменти, защото всички в тази зала са наясно, че това не отговаря на истината.   „Ако това управление не успя да превърне България във важен стратегически хъб за други сектори, то поне успяхте да превърнете България в хъб за италиански боклук\", заключи Божанков.„Причината за проблемите са политиката на управляващите. През годините от трибуната съм викал министър след министър, за да коментираме проблемите, докато се стигне до този вот на недоверие. Резултатът - никаква чуваемост от страна на управляващите, докато се стигна до фалита на ВиК дружеството. В Шумен създадохте купища проблеми, в резултат на некомпетентно и корумпирано управление на сектора. Не се хвалете с водни цикли - имаме два в Шумен и продължаваме да плащаме най-скъпата вода и да губим над 80 % от нея по водопреносната мрежа\". Това заяви народният представител от ПГ на „БСП за България\" Иван Иванов. По думите му в резултат на „доброто\" управление на ВиК Шумен, през 2018 година в Плиска се е достигнало до парадокса тогавашният директор на предприятието да обикаля от къща на къща, за да събира пари от хора за дейности, които те вече са заплатили. \"Изходът от тази ситуация е оставка на това правителство\", заключи Иванов. „От изказванията на представителите на ГЕРБ всичко изглежда по мед и масло. Едва ли не България няма проблем с водата, въздуха и боклука. Самите вие от ГЕРБ  ни информирахте  преди  време във връзка с един закон, че 15 хиляди души умират преждевременно  заради мръсния  въздух в страната.\" Това заяви народният представител от „БСП за България\" Манол Генов. Той подчерта, че сегашното правителство е усвоило   само  22% от средствата по оперативната програма по околна среда и води.  ", "date": "2020.01.24", "title": "Явор Божанков: Сектор „отпадъци“ в България е основан на лъжа"}
{"url": "http://www.cross.bg/nedoverie-vota-pravitelstvoto-1623568.html", "text": "/КРОСС/ Над 4 часа продължиха дебатите по внесения от БСП вот на недоверие към правителството на Борисов заради политиката му в сектор \"Околна среда и води\". Гласуването ще бъде  следващата сряда на редовно пленарно заседание, приеха депутатите.В своите изказвания, министърът на околната среда и водите Емил Димитров отрече в България да е разрешаван вносът на болнични отпадъци както от Европейския съюз, така и от трети страни. Министърът на регионалното развитие Петя Аврамова обясни, че създаването бъдещият ВиК холдинг, предвижда концесионаране на водния сектор.„Водната криза в Перник, а вече и в други градове и села, нерегламентираните тонове, внесени в България отпадъци, както и опасните стойности на замърсения въздух, са пряка последица от безхаберие, некомпетентност и корупция в правителството „Борисов 3\". Кризата е управленско бедствие, а не природно\", заяви по време на дебатите по вота на недоверие лидерът на БСП Корнелия Нинова.За 5 години правителството е внесло 735 000 тона боклуци от трети страни, от които - 3 тона болнични отпадъци. Внесените от Европа болнични отпадъци не подлежат на контрол и не е ясно колко са внесени, призна бившият вече министър на околната среда и водите Нено Димов, допълни тя„След 10 години управление на ГЕРБ и похарчени почти 3 млрд. лв. загубата на вода по водопреносната мрежа се е увеличила от 60 на 61%. Къде отидоха парите за подновяването на мрежата?\" попита Нинова.„За десет години три пъти е увеличена цената на водата - резултатите са негодна за пиене вода, хора на режими, и неподновена водопроводна мрежа... 500 000 души вече имат режим на водата\", посочи още лидерът на левицата.За десет години платихме 500 милиона лева за ремонт на язовирите - сега 400 са в предаварийно състояние по информация на министъра на енергетиката. 113 язовира са с неизяснена собственост. Има пълно мълчание за движението на тези пари и резултатите от харченето им.„Кризата в Перник се дължи на умишлено криене на истината заради изборите. Втората причина е безхаберие - от септември насам сме ви предупреждавали точно 14 пъти. Доведохте тази криза с умишлени действия и затова показател е, че има арестувани хора. За решение на кризата са необходими експертни решения, но паникьосани от общественото напрежение, втурнати да спасявате правителството и личния имидж на премиера продължавате с грешките и рискувате много. Продължавате да заблуждавате хората, че може да се реши проблемът за 45 дни. А вчера ваш министър обяви, че не само, че няма тръби за този тръбопровод, че тепърва ще се произвеждат и че ще се търсят 300 тира, за да ги карате дотук. Бъдете обективни и искрени с хората. Нека „калинките\" да замълчат в този момент и да говорят експертите\", каза още Нинова в мотивите си за внасянето на вота на недоверие към правителството.От страна на ГЕРБ Георги Марков призова социалистите да направят вътрешен анализ на проблемите в партията си и ги обвини в пиар ход за предстоящите избори на лидер през месец май:„Не подхождате отговорно, ГЕРБ прави грешки и вие никога не се явявате като тяхна алтернатива. Иванчо да попиташ на улицата, Иванчо, кой е спасителят, бе, Иванчо, той ще каже, как кой е, няма лъжа, няма измама, ГЕРБ е спасителят, други спасители няма\".Тома Биков от управляващите заговори за \"тактическа грешка\":\"Може ли политическата криза да реши кризата в Перник?! Едва ли има човек, който ще каже, че може, освен ако не е социалист\".На свой ред лидерът на Движението за права и свободи Мустафа Карадайъ заяви: „Ние от ДПС заявихме твърдата си подкрепа за внесения вот на недоверие, не просто защото сме опозиция, а защото сме убедени във вредата, която нанася днешното управляващо мнозинство на демокрацията и държавността. Вредата, която нанася на живота и здравето на всички български граждани и създава сериозни рискове за бъдещето. След днешните дебати не е важен аритметичният резултат от вота, а политическите и управленски поуки\".„Нас от „Атака\", шестимата, вие от БСП ни дърпахте за ръка, „качете се горе да говорим с вас дали ще подкрепите вота\", за нашите важни шест гласа си имаше ред и вие не ни защитихте, когато накарахте Сидеров да напусне Народното събрание. Когато това стана без той да може да каже последната си дума в тази зала, ехидно се смеете и сте доволни. Г-жо Нинова, отправете искане до нашето централно ръководство, поканете ни, не го направихте, ще определим нашето отношение (към вота на недоверие) при гласуването му\", каза Павел Шопов от „Атака\".Вотът на недоверие ще бъде гласуван на 29 януари, съобщи председателят на Народното събрание Цвета Караянчева след края на дебатите.Това е четвъртият вот на недоверие, който социалистите внасят в рамките на 44-я парламент. Предишните три бяха на тема „Сигурност\", „Корупция\" и „Здравеопазване\". Очаква се вотът на недоверие да бъде гласуван в сряда. За да бъде успешен, са необходими гласовете на 121 народни представители. Заедно БСП и ДПС имат общо 104-ма депутати. ", "date": "2020.01.24", "title": "Гласуват вота на недоверие към правителството на 29 януари (обобщение)"}
{"url": "http://www.cross.bg/rihter-trys-stepen-1623553.html", "text": "/КРОСС/ Ново земетресение с магнитуд 4 по Рихтер е станало днес в западния турски окръг Маниса, който в сряда вечерта бе разлюлян от трус от 5,4 степен, съобщава частната турска телевизия НТВ. Епицентърът е на 5 км дълбочина, недалеч от град Акхисар.По данни на volcanodiscovery.com в Западна Турция през нощта срещу петък и сутринта на 24 януари е имало няколко десетки земетресения, но със сравнително ниска интензивност.През последните дни в района станаха над 200 вторични труса, като само през изминалата нощ сеизмолозите регистрираха шест земетресения с магнитуд над 3 по Рихтер.В 6.04 ч. местно време (5,04 българско) в района на град Акхисар стана трус от 4 степен по Рихтер. В същия район бе епицентърът и на силния трус в сряда, напомня НТВ. ", "date": "2020.01.24", "title": "Поредно земетресение в Турция "}
{"url": "http://www.cross.bg/diplomati-dvamata-prokyratyrata-1623558.html", "text": "/КРОСС/ България най-вероятно ще обяви двамата руски дипломати, обвинени за шпионаж, в \"персони нон грата\". Това каза министърът на външните работи Екатерина Захариева пред журналисти, предаде БТА.В момента писмата от прокуратурата за двамата дипломати, срещу които са събрани доказателства за извършвана разузнавателна дейност, се разглеждат от компетентната дирекция в МВнР и в рамките на днешния ден посланикът ще бъде извикан във външното ни министерство, каза Захариева.По-рано днес от прокуратурата съобщиха, че главният прокурор е уведомил министъра на външните работи за събрани доказателства за извършвана разузнавателна дейност от двама руски граждани, ползващи се с дипломатически имунитет.\"Писмата от прокуратурата са получени днес в МВнР, веднага са разпределени на компетентната дирекция, ще предприемем действията, които сме длъжни да предприемем, най-вероятно за обявяване за \"персона нон грата\" на двамата дипломати\", коментира Захариева и добави, че в рамките на днешния ден ще бъде извикан и посланикът. ", "date": "2020.01.24", "title": "„Персона нон грата“ за двамата руски дипломати, разследвани за шпионаж у нас "}
{"url": "http://www.cross.bg/avramova-reshenie-ministur-1623559.html", "text": "/КРОСС/ Регионалният министър Петя Аврамова се съгласи, че перничани имат право да са гневни заради режима на водата.„Хората имат право да са гневни, гневна съм и аз. ВиК дружеството е действало уставно и са уведомили тези, които имат отношение по регулиране на обемите на количествата във водоема. Ако бяха потърсили съдействие, логистична и друга помощ, можехме както в настоящия момент, всички администрации на министерства, които имат отношение към използването на водите в България, да предприемем адекватни и навременни мерки. Случилото се е случило, това е урок за всички. Това, което ние правим в момента, е да търсим решение и да работим да облекчим режима в Перник\", каза министър Аврамова по време на дебатите за вота на недоверие.Тя упрекна социалистите, че от парламентарната трибуна не са предложили нито едно работещо решение.„Слушах много внимателно целия дебат, от който очаквах конструктивни и работещи предложения за решение на кризата. За мое съжаление освен това, което е написано в мотивите, не чух нито едно работещо предложение, нито в краткосрочен план за решаване на кризата в Перник, нито работещо визионерско предложение за развитие на целия ВиК отрасъл\", отсече регионалният министър.Според нея е некоректно да се играе със страховете на хората в труден за тях момент.„Единственото хубаво нещо от излизането на Петя Аврамова на трибуната беше, че българските граждани видяха отговорния човек за кризата в Перник\", коментира от своя страна соцдепутатът Георги Свиленски.„БСП цели от Министерски съвет да си отиде още един министър и затова са решили, че трябва да си изберат виновен.  От тази трибуна не чух вашето предложение за решение. От тази трибуна чух вашата присъда\", отвърна на нападките Петя Аврамова ", "date": "2020.01.24", "title": "Аврамова гневна за водната криза, ВиК дружеството действало уставно "}
{"url": "http://www.cross.bg/daniel-andreii-galeriya-1623554.html", "text": "/КРОСС/ Големият български художник Андрей Даниел е починал тази нощ, съобщиха от Софийската градска художествена галерия.Роден на 28 март 1952 г. в Русе, той работи основно в областта на живописта, но също и стенопис, сценография, графика и оформление на книги. Син е на театралния режисьор Леон Даниел (1927-2008).През 1977 г. завършва Художествената академия в София при проф. Добри Добрев. От 1983 г. е преподавател по живопис в Националната художествена академия в София, в която от 1992 до 1995 г. е декан на Факултета за изящни изкуства.Член-кореспондент е на Българската академия на науките в областта на изкуството и изкуствознанието (от януари 2015). От 8 март 2002 г. до 23 април 2008 г. е заместник-председател на Съюза на българските художници.Първата си самостоятелна изложба прави през 1978 г. Има над 100 участия в представителни изложби на българско изкуство в страната и чужбина и над 50 публикации.През 1986 г. е един от участниците в създадената от изкуствоведа Филип Зидаров група за авангардно изкуство \"Градът\", който привлича няколко млади, но вече изявени живописци около идеята за \"Изложба без картини\" - Божидар Бояджиев, Вихрони Попнеделев, Греди Асса, Недко Солаков.Първата им изложба е в София през юни 1988 г. под името \"Градът\" и с нея те гостуват в градовете Нотингам и Лондон във Великобритания (1990), и Валенсия в Испания (1992). Групата съществува като творческо обединение със съвместна дейност до 1992 г.През 2011 г. проф. Андрей Даниел представя книгата си \"Неща, места и хора\", която включва както творби на художника, така и негови текстове - пътеписи, есета, портрети.Проф. Андрей Даниел е носител на първа награда от Общата художествена изложба в Пазарджик (1988), на диплом от Международния конкурс по живопис в Кошице, Словакия (1983), на \"Кристална звезда\" на столичната галерия \"Макта\" (1997), на наградата \"Златно перо\" на галерия \"Макта\" (24 май 1998), на годишната Национална награда за живопис \"Владимир Димитров-Майстора\" за 2012 г. (1 февруари 2013) и др. ", "date": "2020.01.24", "title": "Почина художникът Андрей Даниел "}
{"url": "http://www.cross.bg/reforma-stachka-natzionalna-1623560.html", "text": "/КРОСС/ Една от основните забележителности на Париж ще бъде затворена за посетители в петък поради национална стачка срещу пенсионната реформа, предложена от властите на страната.„Поради националната стачка днес сме затворени\", се чете на официалния акаунт на Айфеловата кула в Туитър.Платформата около кулата обаче ще бъде достъпна за посетителите.На 5 декември 2019 г. Франция започна национална безсрочна стачка срещу обявената от правителството пенсионна реформа, в резултат на която някои категории французи, включително транспортните работници, могат да загубят редица привилегии и специални пенсионни режими.В резултат на стачката в цялата страна работата на обществения транспорт - метрото и влаковете, беше значително нарушена. Проектозаконът за пенсионната реформа ще бъде представен на френския парламент през февруари. ", "date": "2020.01.24", "title": "Затвориха за посетители Айфеловата кула заради стачката"}
{"url": "http://www.cross.bg/voda-nyama-troyan-1623526.html", "text": "/КРОСС/  Хотели са изправени пред затваряне в курортния комплекс \"Чифлик\" край Троян. Причината - спряна питейна вода от близо една година. Това обрича местния хотелиерски бизнес на фалит. Девет хотелиери са се обединили и са написали писмо за пореден ВиК проблем.Проблемът е доста отдавна, но от месец юли 2017г. питейната вода при нас е спряна. Това е направено от фирма, която се счита за собственик на водопреносната мрежа. Тези действия идват в отговор на нашите искания да се направи законно ВиК дружество, каквото в курорта няма. Ние искаме да има регламентирана държавна цена на водата, както и качеството й да бъде следено, разказва хотелиер.Към този момент в курорта има незаконно ВиК дружество покровителствано от Община Троян и Басейнова дирекция, като самото то няма никакви документи за собственост върху водопровода. Въпреки това, то събира такси от всички нас и това трупа пропуснати ползи за може би повече от 1 млн лева, които ние плащаме на това частно дружество. То решава кога и кой ще има вода, обясни Григорий Костов, хотелиер.Ралица Немска също казва, че от две години и половина няма вода. Красимира Михайлова е друг потърпевш без достъп до вода. Тя разказва, че има разрешителни за топла и студена вода, но тръбата била срязана.Не знам защо господата постъпват така и защо никой не им търси отговорност, пита Красимира Михайлова.Ние няма как да продаваме вода, защото не сме ВиК оператор. Това съоръжение е наша собственост и ние го поддържаме единствено и само за целите на нашия хотел. Имаме разрешително до 2026 година, казва Владимир Владов, управител на фирмата-собственик на водопровода.Търсим вариант за водовземането, но единият вариант не е одобрен от Национален парк „Балкан\" защото реката попада в защитена зона. Има и други опции за които се консултираме, казва Бистра Чолакова, зам.-кмет на Троян. ", "date": "2020.01.24", "title": "Хотели са изправени пред затваряне в курортния комплекс \"Чифлик\" край Троян"}
{"url": "http://www.cross.bg/vladimir-medinski-oreshkin-1623537.html", "text": "/КРОСС/  Президентът на Русия Владимир Путин назначи за свои помощници Владимир Медински и Максим Орешкин, съобщиха руски медии. По-рано Медински беше министър на културата, а Орешкин - на икономическото развитие.В кои области ще се занимават двамата в администрацията на държавния глава, все още не се съобщава. В същото време Владимир Толстой, помощник на президента за културата, заяви пред РИА Новости, че остава на своя пост.Миналата седмица правителството на Дмитрий Медведев подаде оставка, новият кабинет е начело с Михаил Мишустин.Освен Медински и Орешкин, Дмитрий Козак напусна министерския стол, той е вицепремиер от 2008 г. Днес президентът назначи Козак за трети заместник-ръководител на неговата администрация. Преди това имаше двама души с такива постове, но със специален документ техният брой беше увеличен на трима. ", "date": "2020.01.24", "title": "Путин направи бивши министри свои помощници "}
{"url": "http://www.cross.bg/leva-live-evrofytbol-1623548.html", "text": "/КРОСС/ Лацио е с преимущество в дербито на Рим, след като „Еврофутбол\" му определи по-високи коефициенти в сблъсъка срещу Рома. Той е на 26.01.2020 г. от 19.00 часа:Рома - Лацио\t\t\t\t\t\t Сингъл, Live, ТОП\t„1\"-2.55 „Х\"-3.20 „2\"- 2.40Събота и неделя предоставят на участниците в „Еврофутбол\" много интересни футболни срещи от Германия, Испания, Турция, Италия, Купата на Лигата на Португалия и Гърция:Айнтрахт Фр.- РБ Лайпциг\t\t\t\tтук\tСингъл, Live, ТОП\t„1\"-3.60 „Х\"-3.50 „2\"- 1.80Валенсия - Барселона\t\t\t\t\tтук\tСингъл, Live, ТОП\t„1\"-4.30 „Х\"-3.80 „2\"- 1.60Фенербахче - Истанбул Башакшехир\t\t\tтук\tСингъл, Live, ТОП\t„1\"-2.12 „Х\"-3.18 „2\"- 3.00Байерн Мюнхен - Шалке 04\t\t\t\tтук\tСингъл, Live, ТОП\t„1\"-1.16 „Х\"-6.00„2\"-11.00Спортинг Брага - Порто\t\t\t\tтук\tСингъл,  ТОП\t\t„1\"-2.89 „Х\"-3.18 „2\"- 2.17Интер Милано - Каляри\t\t\t\tтук\tСингъл, Live, ТОП\t„1\"-1.30 „Х\"-4.50 „2\"- 7.70АЕК Атина - Олимпиакос Пирея\t\t\tтук\tСингъл, Live, ТОП\t„1\"-3.26 „Х\"-3.04 „2\"- 2.07Наполи - Ювентус\t\t\t\t\tтук\tСингъл, Live, ТОП\t„1\"-3.00 „Х\"-3.30 „2\"- 2.05 Канзас сити Чийфс са фаворити за спечелването на Супербоул по американски футбол според „Еврофутбол\". Шефовете се изправят срещу Сан Франциско в през нощта на 03.02.2020 г.:\tКанзас сити Чийфс - Сан Франциско'49\t\tСингъл, ТОП\t\t„1\"-1.77„Х\"-14.50„2\"- 1.94В четвъртък столичанин прибра 5190,37 лева след предвиждане за пет футболни срещи в права колонка. Също за пет мача в права колонка с 20 лева осигуриха на друг софиянец 2030 лева. Във вторник санданчанин прибра 3684,75 лева за два мача.Четирима благоевградчани взеха четирицифрени печалби от Спортмакс във вторник с предвиждане за Първо полувреме/Краен изход. За южния ни град отидоха 2169 лева, 2316 лева, 2709 лева и 3742,80 лева.В благоевградското село Крупник двама клиенти на компанията заслужиха 1724 лева и 1482 лева в сряда от Конни надбягвания. Те са играли за Място. Ден по-рано за Елхово замина сумата от 1227 лева за Победител. ", "date": "2020.01.24", "title": "„Еврофутбол“: Лацио ще побери Рома в дербито на Рим"}
{"url": "http://www.cross.bg/gerb-bonev-pernik-1623547.html", "text": "/КРОСС/ „Големият въпрос е защо се стигна дотук? Стигна се дотук, защото вие от ГЕРБ  мълчахте и не казахте на хората истината.  Можеха да се вземат превантивни мерки. Ние задавахме въпроси от тази трибуна за състоянието на водите, въздуха и боклука, но вие лъгахте гражданите. Защото вашата основна цел  е да пазите властта, да се окопаете в нея и да продължите да управлявате\".  Това заяви зам.-председателят на ПГ на  „БСП за България\" Драгомир Стойнев по време на дебатите за вот на недоверие към правителството. Той подчерта, че са нужни спешни мерки и политики за справяне с тази криза. „Язовир „Студена\" е видимият резултат от управлението на ГЕРБ. Това е признака за безхаберието в политиката, когато мислиш за собствения пост, а не слезеш при хората да им кажеш какво се случва\", каза социалистът.  Стойнев припомни, че шефът на ВиК е обяснил, че политическите лица от ГЕРБ са му забранили да говори :  „Това е страшното. Не можем да продължаваме да живеем в такава държава, в която властта е над интересите на народа. Затова ние искаме този вот\". Той бе категоричен, че ГЕРБ дължат  отговор пред обществото. Драгомир Стойнев подчерта, че за първи път има вот на недоверие, в който политическите дебати съвпадат с обществените.„Аз съм народен представител от Перник. Аз съм един от тези 100 хил. души, които бедстват на  воден режим. Още на 20 септември миналата година, аз и действащият кмет на Перник Станислав Владимиров поставихме въпроса към министър Аврамова относно състоянието на язовир „Студена\", защото и към онзи момент Перник беше на скрит воден режим.\" Това заяви народният представител Любомир Бонев. Той подчерта, че отговорите и решенията за справяне с проблема  са били  умишлено прикривани заради местните избори. Бонев предупреди, че  е необходимо  да се предотврати хуманитарна социална и финансова криза в града.Любомир Бонев информира, че още през април  2018г. са първите индикации, че нивата в язовир\" Студена\" намаляват. „Тогавашният кмет Вяра Церовска и областният управител Ирена Соколова  за знаели за проблема още през август 2018г. Всичко това бе прикрито от ГЕРБ  заради местните избори. 100 хиляди перничани искат да знаят- кой е отговорен и защо се стигна дотук\", завърши Бонев.„Всички усилия, за които говорихте, колеги от ГЕРБ, и всички инвестиции можем да ги покажем с вашите любими „видими резултати\". „Видими\" са резултатите, за съжаление не само за Перник.\" Това заяви народният представител от левицата Атанас Костадинов. Той изтъкна, че Националната стратегия за управление на водите през 2012 година е казвала за Дунавския западен район, че във всичките три хипотези, не се очаква проблем с водата. \"Представете си какво управленско „усилие\" е необходимо за тези 7 или 8 години, за да се стигне до такава ситуацията сега в Перник\", коментира още Костадинов. „Природните бедствия са продукт на стихиите, а кризисните ситуации са продукт на некомпетентност, безхаберие и на корупция\", смята още Костадинов. ", "date": "2020.01.24", "title": "Драгомир Стойнев: Кризата с водата, въздуха и боклука е резултат от управлението на ГЕРБ"}
{"url": "http://www.cross.bg/strannite-hranitelni-navitzi-na-dzhud-loy-1623574.html", "text": "/КРОСС/  Британският актьор Джъд Лоу сподели, че обича да гладува, съобщи Лента.\"Харесва ми да се ограничавам в храненето. Например да се измъчвам от глад, да пия вода и да се храня с бобови храни и зеленчуци. А след това обичам пищни банкети, на които мога да изпробвам различни блюда и напитки. Само веднъж живеем, нали?\", казва актьорът пред сп. \"Вълчър\".Лоу, който е на 47 години, се подлага периодично на гладуване. Настоящият му режим на хранене е само от обяд до 20:00 ч. вечер.Освен това избягва месо и алкохол.Джъд Лоу играе в сериала \"Новият папа\", чиято премиера бе на 10 януари.Той е продължение на \"Младият папа\" от 2016 г. Лоу изпълни роли в популярни филми като \"Гатака\", \"Гранд хотел Будапеща\", \"Талантливият мистър Рипли\" и др. ", "date": "2020.01.24", "title": "Странните хранителни навици на Джъд Лоу"}
{"url": "http://www.cross.bg/final-sezon-tronove-1623557.html", "text": "/КРОСС/ Финалният епизод на осми сезон на „Игра на тронове\" влезе в телевизионната история с крайните реакции сред зрителите. Мнозина поискаха да бъде заснет нов финал. Това, разбира се, е невъзможно - но пък сега се очертава нов финал поне на книга.Дълго време давал уклончиви отговори на въпроса кога ще завърши поредицата „Песен за огън и лед\", писателят Дж. Р. Р. Мартин най-сетне даде някаква яснота около развитието на персонажите.„Хората са видели един финал. Но това не е Финалът. Създателите на телевизионния сериал ме изпревариха, което не очаквах\", казва писателят в интервю за немския вестник „Ди Велт\".Предишният му отговор на въпроса дали ще повтори в книгата сюжетното развитие от сериала датира от 2019 г. и гласи:„Да. И не. И да. И не. И да\".Новият коментар на Мартин предизвика горчиви чувства у зрителите, тъй като разбраха, че ако книгите са били готови преди снимките на последния сезон на сериала, шоурънърите Дейвид Бениоф и Дан Уайс вероятно щяха да се водят по тях и да предложат по-удовлетворяващ финал. При тези обстоятелства може би нямаше да се стигне до петицията „Преправете осми сезон на „Игра на тронове\" с компетентни сценаристи\", която събра над 1,8 милиона последователи.Преди известно време в социалните мрежи се разпространи непотвърдена от официален източник информация, че след края на сериала НВО ще инвестира във филмова трилогия по същите книги. Пред „Ди Велт\" Мартин коментира и това:„Вече не аз взимам решенията, тъй като НВО контролира правата за „Игра на тронове\". Дейвид Бениоф и Дан Уайс всъщност искаха да приключат сагата още със седмия сезон и да направят три големи филма... Но изпълнителните продуценти заявиха, че създават телевизионни сериали, не са във филмовия бизнес\".От поредицата „Песен за огън и лед\" дотук са излезли пет книги, последната бе „Танц с дракони\". Според плановете на писателя остават още две книги - „Ветровете на зимата\" и „Мечта за пролет\". ", "date": "2020.01.24", "title": "Авторът на „Игра на тронове\" обещава различен финал"}
{"url": "http://www.cross.bg/karadaiiu-oblastta-pravitelstvoto-1623539.html", "text": "/КРОСС/  Държавата е в колапс, категоричен бе лидерът на ДПС Мустафа Карадайъ по време на днешните дебати по вота на недоверие срещу кабинета „Борисов 3\". От движението заявиха подкрепа към БСП в желанието им да съборят правителството, заради политиката му в областта на екологията и възникналата водна криза в Перник и региона.„Провалът на правителството на ГЕРБ в областта на околната среда и водите, а и не само там, а в цялостната политика, е факт. Това е закономерният резултат от 10-годишно некадърно управление. Днес ГЕРБ яростно защитава тезата, че в областта на околната среда и водите са постигнали големи успехи и само опозицията не може да ги види и оцени\", смята Карадайъ. ", "date": "2020.01.24", "title": "Карадайъ: Провалът на правителството е факт, държавата е в колапс "}
{"url": "http://www.cross.bg/razgrad-strazha-sgradata-1623540.html", "text": "/КРОСС/  Районната прокуратура в Разград ще внесе искане за вземане мярка за неотклонение „Задържане под стража\" на обвиняемия, който избяга от сградата на ОД на МВР.От прокуратурата съобщиха, че на 23 януари, около 22:00 часа обявеният за общодържавно издирване Емил Великов, който избяга от сградата на ОД на МВР в Разград, е бил задържан между селата Острово и Брестовене по време на специализирана операция.Полицейски служители разпознали издирвания и го задържали. Днес Районната прокуратура в Разград, която ръководи досъдебното производство, по което се привлича към наказателна отговорност всеки задържан под стража по установения ред, който извърши бягство.Прокуратурата ще внесе искане в Разградския районен съд за вземане на постоянна мярка за неотклонение „Задържане под стража\" на Великов. 28-годишният Емил е обвиняем и за кражба в условията на опасен рецидив и теглене на пари от чужда дебитна карта. Осъждан е многократно. ", "date": "2020.01.24", "title": "Хванаха арестанта, който избяга от сградата на полицията в Разград "}
{"url": "http://www.cross.bg/kiril-dobrev-vnasya-1623549.html", "text": "/КРОСС/ „С подписа на правителството италианската мафия внася боклук в България\" - това заяви зам.-председателят на БСП Кирил Добрев на среща с ОПО „Пейо Яворов\" в Горна Оряховица. „Вотът на недоверие, който внесе БСП, касае стотици хиляди български граждани. Проучванията показват, че този вот има огромна подкрепа от българското общество, което все по-често се сблъсква с проблемите на околната среда. Водната криза в Перник и мръсният въздух в другите големи градове са теми, за които предупреждавахме нееднократно\" - допълни Кирил Добрев.", "date": "2020.01.24", "title": " Кирил Добрев в Горна Оряховица: С подпис на правителството италианската мафия внася боклук в България"}
{"url": "http://www.cross.bg/https-video-mymiyata-1623541.html", "text": "/КРОСС/  „Гласът\" на древен египетски жрец прозвуча за пръв път след смъртта и мумифицирането му преди 3000 г., съобщи Асошиейтед прес.Жрецът Несямун живял при фараон Рамзес XI, който управлявал в началото на единадесети век пр.н.е.\n\t\t\t\t\tМумията му, която е в Градския музей на Лийдс, е изучавана много. Превръзките на мумията са развити през 1824 г. и последвалите изследвания установяват, че мъжът е починал на около петдесетгодишна възраст.Като вероятна причина за смъртта му учените допускат алергична реакция, предизвикана от ухапване на езика му от насекомо.\n\t\t\t\t\tЕкип от специалисти възстанови с 3D-принтер говорния апарат на жреца, за да се разбере как е звучал гласът му.„Пресъздаваме звука от гласа на Несямун в саркофага. Това не е звукът от неговия говор, той всъщност не говори\", обясни съавторът на проучването проф. Дейвид Хауърд, завеждащ секцията по електронно инженерство в Роял Холоуей към Лондонския университет.Експертите са направили поредица от компютърни томографии на мумията, благодарение на които реконструират дигитално говорния апарат на жреца и го възпроизвеждат с 3D принтер.  ", "date": "2020.01.24", "title": "Мумия на 3000 години „проговори“ (ВИДЕО) "}
{"url": "http://www.cross.bg/teodosiev-teodosiii-neshto-1623562.html", "text": "/КРОСС/ При забележителен интерес от страна на евродепутатите премина представянето на филма \"Формулата на Тео\" и срещата с героя от лентата - прочутият преподавател по физика от Казанлък Теодосий Теодосиев.  Избраниците на Стария континент са били силно впечатлени от думите на учителя, разказаха \"Пресс ТВ\" присъствали на събитието.Филмът е предизвикал не само силни аплодисменти, но и е провокирал въпроси към създателите му. Документалната лента бе показана в Европарламента в сряда.\"Формулата на Тео\" е по сценарий и под режисурата на друг казанлъчанин - Николай Василев. Премиерата му беше през март миналата година в Дома на киното в София.\"Един филм за Теодосий Теодосиев, който през последните 40 години се е отдал на мисията да създава таланти в областта на физиката. Учениците му обират медалите на всички олимпиади, а университети като Харвард и Принстън се състезават за тях. Затова го наричат \"златният физик на България\". Ако Гърция си има Питагор и питагоровата теорема, то България има Тео, който е създател на уникален за света Метод за формиране на силов интелект\", пише в ревюто на филма, сниман повече от две години и на два континента.През 2019 г. Теодосий Теодосиев бе избран сред почетните личности в конференцията на \"He's The Man\" - сцената за онези, които имат какво да разкажат за успеха. По инициатива на #URBN.dir.bg - платформата на Dir.bg, ориентирана към младите градски хора и тяхното динамично време, учетелят Тео разкри каква е тайната на неговото преподаване, с което постига такива забележителни успехи, че учениците му обират медалите на всички олимпиади, а университетите Харвард и Принстън се състезават за тях.\"Успехът, това е човек да пренесе \"кошничката\" си благополучно, с даровете които е получил по наследство, и по възможност да добави нещо в тази \"кошничка\" и да я предаде на следващото поколение. Това е успехът. Успешната личност е тази, която е способна да пожертва нещо от себе си, за да \"спечели\" нещо по-сериозно. А неуспешната личност пропилява всичко\", каза пред Dir.bg Теодосий Теодосиев.Снимка: Пресс ТВ  ", "date": "2020.01.24", "title": "Евродепутати аплодират учителя Тео в Брюксел (снимки)"}
{"url": "http://www.cross.bg/miliona-zayavi-dyshi-1623542.html", "text": "/КРОСС/ След последното преброяване през 2001 г. Украйна е загубила над 11 милиона души поради миграцията, анексията на Крим и войната в източната част на страната, заяви правителството.Според правителствено проучване около 37,3 милиона души живеят на територии, контролирани от Киев и които не включват Крим или контролирани от сепаратисти зони, заяви министърът без портфейл Дмитро Дубилет.„За съжаление, данните не включват хора, които трайно живеят в чужбина и на окупираните територии. Това е броят на хората, които са физически в Украйна\", каза той. От този брой 20 милиона са жени, а малко над 17 милиона са мъже, сочи представеният от Дубилет доклад.Последното официално преброяване на населението е проведено през 2001 г. и тогава бяха отчетени 48,5 милиона жители в бившата съветска република.В допълнение към загубата на няколко региона, такъв рязък спад на населението се обяснява с миграцията на украинци, заяви Глиб Вишлински, директор на Центъра за икономическа стратегия в Киев.Според изследванията на центъра около 6,3 милиона украинци са напуснали родината си от 2001 г. насам, каза той и предупреди за спад в раждаемостта. Според проучването украинците предимно мигрират в Полша и Русия. ", "date": "2020.01.24", "title": "Украйна е намаляла с 11 млн. души в сравнение с 2001 година "}
{"url": "http://www.cross.bg/perdita-kotkata-dori-1623556.html", "text": "/КРОСС/  Приют за котки в щата Северна Каролина разпространи искрена обява за осиновяване на котката Пердита, като я нарича \"най-лошата котка на света\", съобщи Асошиейтед прес.Характерът на котката Пердита не е за слабите духом, пишат служителите на приюта. Тя може \"да се взира в душата ви, докато си помислите, че никога повече няма да сте радостни\", уточнява обявата.  Служителите на приюта я сравняват с котката от романа \"Гробище за домашни любимци\" на Стивън Кинг, като казват, че \"стряскащите скокове са нейна специалност, както и висенето в тъмни ъгли и властването в дома\". Пердита обича \"да мами хората, че е болна\", а ветеринарят е съгласен, че тя е \"гаднярка\".Пердита мрази също \"розовия цвят, малките котенца, кучетата, децата, \"Дикси чикс\", филмите на \"Дисни\", Коледа и не на последно място . . . гушкането\".С надежда да й намери дом, приютът в окръг Мичъл, североизточно от Ашвил, дори се отказва от таксата за осиновяване.Сърфиращите в интернет харесаха Пердита. Някои я нарекоха \"официален талисман на 2020 г.\" Най-малко 13 души са направили дарения за нея. Вече са подадени 50 молби за осиновяването й. Един човек дори иска да я размени с кучето си, което \"за нищо не става\".\"Тя поне ще изглежда и ще се държи гадно, както би трябвало да прави куче пазач\", обяснява той.  ", "date": "2020.01.24", "title": "Най-лошата котка на света си търси дом (СНИМКА) "}
{"url": "http://www.cross.bg/izrael-evrei-spasyavaneto-1623530.html", "text": "/КРОСС/  Държавният глава Румен Радев присъства в Тел Авив на премиерата на филма „Следващото поколение\" заедно със стотици представители на българската общност в Израел. Филмът на българския режисьор Димитър Гочев е посветен на спасяването на българските евреи през Втората световна война и техните наследници. Със срещата с българската общност приключи и посещението на българския държавен глава в Израел по случай отбелязването на 75-ата годишнина от освобождаването на Освиенцим и Деня за възпоменание на Холокоста.Осъзнавам колко сме щастливи българите с подвига на нашите предшественици, които със спасяването на своите приятели, съученици и съседи евреи, са ни спестили страшната морална дилема да се запитваме, както много други европейски народи днес, дали подобно спасение е било изобщо възможно, подчерта Румен Радев след края на прожекцията.Държавният глава заяви, че България има своето заслужено място в сърцата на българската общност в Израел и е от изключително значение споменът за спасяването на българските евреи да бъде предаден и на следващото поколение.Преди прожекцията на филма видеообръщение по повод премиерата отправи президентът на Държавата Израел Реувен Ривлин. На премиерата присъства и ген.-лейт. /о.р./ Габи Ешкенази, началник на Генералния щаб на Израелските отбранителни сили от 2007 до 2011 г., чието семейството също е сред спасените български евреи.  ", "date": "2020.01.24", "title": "Румен Радев заедно с българската общност в Израел на премиера на филм за спасяването на евреите"}
{"url": "http://www.cross.bg/pestitzidi-stava-otkriti-1623529.html", "text": "/КРОСС/  След проверката на БТВ,  при която в биодомати бяха намерени пестициди, от Агенцията по храните заявиха, че от друга партида на същите домати също е установено наличие на химикал. Това съобщи пред БТВ Кремена Стоева от БАБХ. Тя поясни, че са открити 4 нови пестицида, което прави общо 9 веществата, открити в доматите, заедно с проверката на БТВ. Дори количествата при второто изследване са доста по-големи, макар и допустими и безвредни, поясниха от агенцията.При биопродуктите не би трябвало да има никакви пестициди, понеже и цената за качеството им е 8 лв. за кг. Логото върху етикета би трябвало да гарантира спокойствие за потребителя.Екипът на  БТВ посети три столични магазина и на случаен принцип избра биопродуктите. Стоката бе предадена в акредитирана лаборатория. Една част от пробата се изследва, а другата част се замразява и в последствие, ако е необходимо, може да се направи втори анализ.В 10-годишната практика на тази лаборатория са хващани различни злоупотреби под етикет БИО. Резултатите са категорични - 6 от продуктите са чисти, но в БИО доматите, които струват 8 лева за килограм, се откриват следи от 5 пестицида. Произходът на доматите е Гърция, но зад етикета стои българска компания и българска фирма за сертификация.От Агенцията по храните заявиха, че Министерството на земеделието ще направи необходимите проверки и евентуални санкции на производителя.Фирмите, които са сертифицирали и опаковали продукта нарекоха случая прецедент в тяхната практика. Не отрекоха наличието на пестициди, но бяха категорични, че разследването ще покаже къде е грешката. Те са иззели и проби, които са дадени на частна сертифицирана лаборатория.Има си определени практики, които трябва да бъдат приложени и това се следи и анализът за непозволени вещества е допълнителна гаранция. Наистина има пестициди, които са открити в тези домати - 9 са, количествата, в които се намират не са толкова високи, но е факт че ги има. Ние сме задължени да правим годишен контрол, инспекция на предприятия, стопанства, където става производството, преработката и търговията, всички етапи подлежат на сертификацията. В случая става дума става за внесена продукция, вътрешнообщностна доставка. Става дума за това, че тя вече идва със сертификат, т.е. вътрешна фирма е издала сертификат, заяви Красимир Кунчев - изпълнителен директор на \"Балкан биосерт\". Ако се докаже и те не са био, ще се наложи десертификация на тази партида, добави той.Внесеното количество е 518 кг, което е и изкупено, заяви Росица Телкеджийска - ръководител производство и продажби в \"ТЕЛ-СИ\" ЕООД.У нас тези фирми имат 7 продукта на пазара и в един е намерено нарушение. Те гарантираха, че подобно нещо няма да се случи, а в личната им продукция при изследванията не са намерени никакви вещества, които да нарушават изискванията за биологична продукция. ", "date": "2020.01.24", "title": "БАБХ потвърди наличието на химикали в биодомати"}
{"url": "http://www.cross.bg/remontirat-mantineli-po-am-trakiya-1623528.html", "text": "/КРОСС/  Днес, до 17:00 ч., движението по АМ „Тракия\", от км 16 до км 15, в посока София, ще се осъществява в активната лента поради подмяна на мантинели.Шофьорите е необходимо да карат с повишено внимание, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.   ", "date": "2020.01.24", "title": "Ремонтират мантинели по АМ Тракия"}
{"url": "http://www.cross.bg/genov-manol-ypravlyavashtite-1623533.html", "text": "/КРОСС/  \"Високомерието и безхаберието в управлението винаги е бумеранг и рано или късно се връща - дали през улицата, дали през избори, дали по друг начин, но рано или късно, се случва\", заяви Манол Генов, депутат  от ПГ на \"БСП за България\", пред БНТ.Според него вотът на недоверие ако не мине, ще разочарова българските граждани. Генов отбеляза, че чрез гласуването на вота на недоверие ПГ на \"БСП за България\" призовава всички тези хора, които ги интересува здравето им, качеството на живот, чистотата на въздуха, чистата питейна вода и достъпът до нея, да подкрепят това гласуване.\"Чрез това гласуване всеки ще си намери мястото и ясно ще заяви - опозиция ли е, прави ли се само на такава или подкрепя управляващите и техните провали в екологичните политики\", продължи по той по темата.Манол Генов повтори, че чрез вота левицата иска да обърне внимание на управляващите и на това те да оставят своето високомерие, с което управляват държавата, да започнат да взимат предвид и да действат по проблемите навреме, както и да имат нужната политическа воля да ги решават. Той допълни, че освен политическа воля, трябват и адекватни законодателни решения, реформи и ред други неща, които липсват в действията на управляващите.\"Казвате, че Перник е частен случай и че скоро ще бъдат извършени нужните реформи, но това го слушаме от 10 години. БСП винаги е гарантирала подкрепа за разумни и законадателни решения в това отношение, но вие не го правите и постоянно се ослушвате\", обърна се Манол Генов към управляващите.  ", "date": "2020.01.24", "title": "Манол Генов: Високомерието и безхаберието в управлението винаги е бумеранг и рано или късно се връща"}
{"url": "http://www.cross.bg/levski-borisov-klyb-1623543.html", "text": "/КРОСС/ Фенове на \"Левски\" се срещнаха с премиера Бойко Борисов. Поводът - предложенията за промени в Закона за хазарта. Срещата беше в Министерския съвет.„Не сме тук, за да защитаваме корпоративни, частни интереси, лицензи и не ни интересува Закона за хазарта. Това, което нас ни интересува, е единствено и само какво се случва с „Левски\", какви са вашите виждания и как ще я караме оттук нататък\", заяви Степан Хиндлиян, председател на Националния клуб на привържениците на Левски.„Аз също съм левскар. Но вие сте тези, които обвързахте двете теми. ФК „Левски\" е нещо, което го има, ще го има и пак ще го има. Ако искате да го има този футболен клуб, във вида, в който вие си го представяте, акциите трябва да са си при вас. И да си държите управлението на клуба\", отбеляза премиерът Борисов по време на срещата.В разговора участваха също министърът на финансите Владислав Горанов и министърът на младежта и спорта Красен Кралев.Срещата идва след предложените законови промени, които ще ограничат частните фирми, които продават лотарийни билети, ако бъдат приети. Основен спонспор на футболния клуб е именно фирма на Васил Божков.Феновете на синия отбор вече два пъти се срещнаха с Божков. Той заяви, че няма как да издържа отбора, ако бъде отнет лиценза на фирмите му за лотария. ", "date": "2020.01.24", "title": "Феновете на \"Левски\" към Борисов: Не сме тук да защитаваме корпоративни интереси"}
{"url": "http://www.cross.bg/izgradyat-kraya-obekta-1623535.html", "text": "/КРОСС/  Със символична първа копка днес започва изграждането на бъдещия ГКПП \"Рудозем - Ксанти\". Той ще бъде седмият на границата с Гърция и се очаква да бъде открит до края на годината. Поръчката за строителство на пункта и подходът към него беше обявена от областния управител на Смолян Недялко Славов.Стойността на обекта е малко над 17 милиона лева с ДДС. Подходният път е с дължина около 800 метра и е продължение на републиканския второкласен път 286. В зоната на граничния пункт ще се оформят и благоустроят две площадки. Ще се изградят три административни сгради, две контролни кабини, площадка за мобилен рентген, ще се изградят три отделни пътни трасета с по 4 самостоятелни ленти за движение. Срокът за изпълнение на обекта е до края на 2020-а година. ", "date": "2020.01.24", "title": "Започва изграждането на ГКПП \"Рудозем - Ксанти\" "}
{"url": "http://www.cross.bg/avtobys-nelegalni-imigranti-1623534.html", "text": "/КРОСС/  Снощи, късно вечерта, на  пункта  за влизане в България пристигнал автобус „Сетра\", управляван от  46-годишен турски шофьор. В автобуса имало трима души персонал и двама пътници. В хода на предприетата проверка граничните полицаи чули шум в задната част на превозното средство и установили, че хладилникът  е махнат, а в кухината има хора. В тайника са открити семейство нелегални имигранти - мъж, жена и 12-годишно момиче, с иракски паспорти.Шофьорът, персоналът на автобуса и укритите лица са задържани в ГПУ-Свиленград, уведомена е районната прокуратура. Работата по случая продължава. ", "date": "2020.01.24", "title": "Откриха трима нелегални имигранти на ГКПП Капитан Андреево, скрити в тайник на автобус"}
{"url": "http://www.cross.bg/epidemiya-yanyari-ponedelnik-1623545.html", "text": "/КРОСС/ От днес, 24 януари, Регионална здравна инспекция - Велико Търново обявява грипна епидемия на територията на област Велико Търново.Столична РЗИ обявява грипна епидемия на територията на област София-град от понеделник, 27 януари.Регионална здравна инспекция - Благоевград обявява грипна епидемия на територията на общините Благоевград, Гоце Делчев, Сатовча, Гърмен и Хаджидимово от понеделник, 27 януари.До второ нареждане се ограничават плановите операции и свижданията в лечебните заведения. Преустановяват се женските и детските консултации. ", "date": "2020.01.24", "title": "Грипна епидемия във Велико Търново от днес, в София от понеделник"}
{"url": "http://www.cross.bg/domyschiev-realno-rabotodatelite-1623571.html", "text": "/КРОСС/  Облекчаване на вноса на чуждестранни работници и специалисти чрез издаване на карта за достъп до българския трудов пазар и разширяване на функциите на Агенцията по заетостта като доставчик на човешки ресурси от трети страни за нуждите на българската икономика - за това продължават да настояват от Конфедерацията на работодателите и индустриалците в България (КРИБ).Според бизнеса тази мярка ще помогне за справяне с недостига на работна ръка у нас.„Дълго време синдикатите бяха против и спъваха този процес. Радвам се, че узряха и видяха, че има сериозен недостиг на работна ръка, но загубихме ценно време. Сега се борим с държавната бюрокрация\", отчита председателят на най-голямата работодателска организация у нас Кирил Домусчиев.За да получи един чужденец от трета страна разрешение да полага труд у нас и да се включи реално в работата на някое предприятие, минава дълъг и сложен бюрократичен процес, който отнема много време.Този човек не може да чака 5-6 месеца ти да го вземеш на работа. Ако е добър специалист, веднага отива някъде другаде. Целта е да вкарваме добри специалисти\", коментира председателят на КРИБ.Според него вече има разбиране от страна на правителството и синдикатите, но за да заработи тази мярка реално, трябва да бъдат отстранени всички бюрократични спънки.За внос на работници бизнесът се ориентира основни към държави, близки до нас, но всичко зависи вида дейност. „Всяка една индустрия има определени специфики. Дали някой ще гледа към Виетнам, Украйна, Македония или някакви други държави - зависи от спецификата. При нас има хора от Хърватска, дори от Германия\", отбеляза Домусчиев.Той подчерта, че работодателите и държавата все още не са постигнали консенсус за плащането на болничния. „Беше уж една временна мярка, която продължава да е валидна - ние да плащаме тези три дни, без реално да имаме възможност да осъществяваме контрол върху фалшивите болнични\", обясни председателят на КРИБ. Той припомни, че в момента работна група набелязва мерки за борба срещу фалшивите болнични листове, но остава песимист за това, че държавата ще въведе контрол, какъвто работодателите искат.Кирил Домусчиев бе лаконичен по темата за промените в Закона за хазарта, които вече влязоха в парламента. „КРИБ няма позиция. Ако имаше, щяхте да сте я прочели\", отбеляза той пред журналисти. ", "date": "2020.01.24", "title": "Бизнесът иска по-малко бюрокрация при наемане на чуждестранни работници "}
{"url": "http://www.cross.bg/oblast-ychilishta-fevryari-1623546.html", "text": "/КРОСС/ От понеделник 27 януари до 4 февруари, включително, поради висока заболеваемост ще бъде преустановен учебният процес във всички 273 училища в София. Учениците ще започнат учебни занятия на 6 февруари, тъй като 5 февруари е обявен за неучебен ден поради края на първия учебен срок.От днес е обявена грипна епидемия на територията на област Велико Търново.Днес са отменени учебните занятия във всички училища от област Монтана, както и в 21 от област Пловдив и в 15 от област Кюстендил.Поради висока заболеваемост на учениците в 3 училища в област Бургас и в по едно училище в областите Благоевград, Враца, Габрово и Силистра също са отменени учебните занятия.В ДГ \"Мир\" в с. Дунавци, Видинска област, също не се провеждат занимания днес. ", "date": "2020.01.24", "title": "Грипна ваканция за всички училища в София от понеделник"}
{"url": "http://www.cross.bg/bysmantzi-seloto-kanalizatziya-1623521.html", "text": "/КРОСС/  Жители на софийското село Бусманци излизат на протест следобед. Те са недоволни, защото не са включени в регионалното предпроектно проучване за изграждане на ВиК мрежата на София по Оперативна програма „Околна среда\". Бистра Зографова и Милена Йончева от Бусманци обясниха:„Протестираме срещу това, че сме ограничени от възможността да получим скоро канализация за селото. През последните 30 г. в Бусманци не е направено почти нищо, свързано с благоустрояването...Те са страшно много проблемите. Има много наводнени улици, особено пред детската градина и училището, така, както се казва, се завирява, до 20 см. Няма минаване от там. Огромният трафик на тежкотоварни автомобили, които минават през селото. Пътят е в окаяно състояние\".Според кмета на столичния район Искър Ивайло Цеков се търсят варианти да бъде изградена канализация в Бусманци и се полагат усилия селото да бъде включено в агломерацията на София. ", "date": "2020.01.24", "title": "Жители на Бусманци на протест заради липса на канализация "}
{"url": "http://www.cross.bg/razyznavatelna-grazhdani-informatziya-1623538.html", "text": "/КРОСС/  Главният прокурор Иван Гешев уведоми министъра на външните работи за събрани доказателства за извършвана разузнавателна дейност на територията на страната от двама чуждестранни граждани, ползващи се с дипломатически имунитет. Това съобщиха от пресцентъра на прокуратурата.След получаването на съответните сигнали от ДАНС, в Специализираната прокуратура са образувани две досъдебни производства за престъпление срещу Република България - за това, че две лица - чуждестранни граждани са събирали информация, представляваща държавна тайна, с цел издаването й на чужда държава или чужда организация - престъпление по чл. 104, ал. 1 от НК.В хода на разследването по едното досъдебно производство е установено, че в периода от 2017 г. до настоящия момент, гражданин на Руската федерация е осъществявал разузнавателна дейност, при която е търсил информация за механизмите на изборния процес в страната. Установено е, че руският гражданин има статут на дипломат, акредитиран е у нас като първи секретар в консулския отдел на Посолството на Руската федерация в София.В резултат на проведените действия по другото досъдебно производство е установено, че в периода от м. октомври 2018 г. до настоящия момент, руски гражданин е събирал разузнавателна информация, вкл. такава представляваща държавна и служебна тайна от сферата на енергетиката и енергийната сигурност на страната, която в последствие е изпращал в централата на руската разузнавателна служба в Москва. За реализирането на незаконната си дейност руският представител е осъществявал контакти с български граждани, които са имали достъп до информация от тази сфера. Допълнителна проверка е установила, че руският гражданин се ползва с дипломатически имунитет, тъй като е служител на Търговското представителство на Руската федерация в София.Съгласно чл. 31 т. 1 от Виенската конвенция за дипломатическите отношения, въпреки наличието на основания за привличането им в качеството на обвиняеми за престъпление по чл. 104 ал. 1 НК, наказателните производства срещу двамата руски граждани са спрени, на основание чл. 25 ал. 1 т. 3 НПК - \"деецът е лице с имунитет\".Главният прокурор Иван Гешев е уведомил официално министъра на външните работи за установеното в хода на разследванията и за действията на прокуратурата, казват още от прокуратурата. ", "date": "2020.01.24", "title": "Още двама руски дипломати са извършвали шпионска дейност у нас "}
{"url": "http://www.cross.bg/evropeiiskiya-parlament-irlandiya-1623524.html", "text": "/КРОСС/  Председателите на Европейския съвет и Европейската комисия - Шарл Мишел и Урсула фон дер Лайен, подписаха споразумението за британското напускане на ЕС. Това съобщи тази сутрин в Туитър Фон дер Лайен.Отваряме пътя към ратификацията на споразумението от Европейския парламент, написа тя. Предстои гласуванe на пленарна сесия на Европейския парламент в Брюксел на 29 януари. След като получи вота на парламента, Съветът ще го одобри чрез писмена процедура.Вчера сделката беше одобрена в Комисията по конституционни въпроси на Европарламента. Повечето депутати от комисията определиха деня като „тъжен\", но не губят надежда, че има възможност и за връщане обратно, за което има член 49 в договора на ЕС.Мартина Андерсън от групата на Европейската обединена левица/Северна зелена левица и член на северноирландската партия „Шин Фейн\" заяви, че Брекзит е несъвместим със Споразумението от Разпети петък за мир в Северна Ирландия:„Това, което искам да кажа на колегите и приятелите тук, е, че трябва да останете бдителни. Разделението на Ирландия е проблем не само за ирландския народ, но и за Европа. На него трябва да се сложи край\".Андерсън се надява Ирландия да се обедини и по-късно да изпрати свои депутати в Европейския парламент. ", "date": "2020.01.24", "title": " Председателите на Евросъвета и ЕК подписаха споразумението за Брекзит "}
{"url": "http://www.cross.bg/minys-vyatur-planinite-1623519.html", "text": "/КРОСС/  След температури сутринта в повечето райони от минус 6° до минус 1°, в София - минус 5°, на морския бряг - около нулата, следобед ни очакват стойности в интервала от 6° до 11°, в София - около 9°. Ще бъде слънчево, в Източна България - със слаб до умерен югозападен вятър.В планините ще остане ветровито, с умерен и силен северозападен вятър. Ще бъде слънчево с максимални температури в планинските ни курорти - от 3° до 8 °, по най-високите върхове - около минус 2°.През почивните дни температурите ще се повишат съществено. В събота ще започне увеличение на облачността и в края на неделния ден и през нощта срещу понеделник ще има слаби превалявания от дъжд, в планините - от сняг.  ", "date": "2020.01.24", "title": "Слънчево време днес"}
{"url": "http://www.cross.bg/nasledstvo-plovdiv-sredstva-1623520.html", "text": "/КРОСС/   Община Пловдив ще кандидатства пред Европейския фонд за финансиране на проекти за 400 000 евро за прилагане на иновации за представянето на културното наследство.В изготвянето на проектите за привличането на средства по европейската програма „Културно предприемачество, наследство и сътрудничество\" ще участват специалисти от музеите, от Градската художествена галерия и Народната библиотека „Иван Вазов\" , каза зам.-кметът по култура, археология и туризъм Пламен Панов:\"Ако ние през бюджета на Община Пловдив ще предоставим средства, за да могат музеите и библиотеките да придобият нови витрини, така че да поддържат високото темпо що се отнася до представяне на наследството, със средствата, които ще дойдат от финансовия механизъм, ако разработим предложенията успешно, ние ще можем да включим повече иновации, 3D мапинг, цифрови технологии, виртуални разходки. Допълнителни 350 000 евро, за които ние ще се борим, са средства за разширяване на обхвата на дигитализация на културното наследство - има скенери и техника, които позволяват това.\"Община Пловдив има амбицията и за създаването на фонд, който да подпомага съфинансирането на проекти на културни оператори, които ще кандидатстват по програмата на Европейската комисия „Творческа Европа\". ", "date": "2020.01.24", "title": "Пловдив ще търси европейско финансиране за представяне на културното наследство "}
{"url": "http://www.cross.bg/zavedeniya-bransha-yanyari-1623523.html", "text": "/КРОСС/  Хотелиери, ресторантьори, търговци и представители на малкия и средния бизнес излизат на национален протест на 29-и януари пред Народното събрание. Основните искания са за намаление на ДДС на 5% и отмяна на текстовете в наредбата на НАП за запечатване на търговски обекти без изрично доказана вина от страна на търговеца, стопанисващ обекта, съобщиха от областната структура на Българската хотелиерска и ресторантьорска асоциация във Велико Търново.Исканията на хотелиерите и ресторантьорите, включително и за отлагане действието на Наредба Н-18 за касовите апарати, докато не бъдат изчистени спорните моменти, вече са внесени в Народното събрание и Министерския съвет, поясни Петър Стефанов от БХРА.Към исканията на бранша, приети в началото на седмицата във Велико Търново, се присъединяват и други организации, свързани с туризма и търговията.„Протестът по обяд на 29 януари пред парламента е само с икономически искания и не е свързан с гласуването на вота на недоверие към правителството\", подчерта Стефанов.Над 100 заведения от Великотърновска област още утре ще поставят на обектите си табели с надпис „Протест\", а служителите ще работят с жълти жилетки, докато не започнат преговори по същество с държавните институции за решаване на проблемите в бранша.Междувременно, в Кърджали собственици на заведения вече започнаха със символичните протести. Те закачиха пред обектите жълти жилетки. Акцията започна от най-големия квартал - „Възрожденци\". При 20 процента ДДС оцеляваме на ръба, оплака се Данаил Дялков, собственик на пицария:\"Протестираме символично до 29-и. Тогава има организиран протест пред парламента от всички колеги от бранша от цялата страна. Със сигурност ще се съберем доста хора. Положението е такова, че ако не излезем, много от нас ще фалират.\"Собствениците на заведения са недоволни и от изискването за въвеждане на нов софтуер в обектите от първи февруари.  В Кърджали това е направено само в три заведения.Собственици на хотели и на заведения от Кюстендил и работещи в бранша ще решат днес дали да участват в протестите. От 25-и до 28-и януари персоналът на повечето заведения в града ще бъде с жълти тениски в знак на недоволство. Засега в съвета и сдружението по туризъм, както го обявяват работещите в хотелите и заведенията в града, членуват около 30 собственици а такива обекти, перспективата е да станат още толкова до месец-два. Ангелина Влашка от ръководството на съвета за недоволоствата на колегите и и защо започват протести:\"Заради проблеми като процентът бакшиши за сервитьорите. Също така категоризацията на топли точки, вендинг машини. Конкретно искаме да се работи и дебатира с Министерски съвет е отлагането на Наредба №18 и намаляване на ставката на ДДС за заведенията. До момента, по някакъв начин, успявахме да се справим и да поемаме такава данъчна ставка. Но с влизането в сила на Наредба №18 изпадаме в невъзможност да плащаме такова ДДС.\" ", "date": "2020.01.24", "title": "Хотелиери и ресторантьори излизат на национален протест на 29-и януари "}
{"url": "http://www.cross.bg/reka-topolnitza-medetska-1623525.html", "text": "/КРОСС/   Екологична бомба тиктака в близост до Панагюрище. След репортаж на Нова как тежки метали изтичат в реките Медетска и Тополница, телевизията показва какво сочат лабораторните изследвания. Резултатите са стряскащи, като нивото на медта е над 650 пъти над нормата.От години река Медетска и река Тополница са силно замърсени. В тях се вливат дренажни води от нефункциониращия рудник „Медет\", който се е използвал за добив на ценни метали в миналото. Екипът на NOVA тръгна по сигнал, че нивата на тежките метали алуминий, мед, кобалт, никел и манган във водите на двете реки са стигнали рекордни количества. Затова взехме проби, които изследвахме в лаборатория.В първата проба, която е от река Тополница, след устието й, виждаме съдържание на манган 4,39 милиграма при 50 микрограма норма. Това е доста над нормата, някъде около 100 пъти, заяви Елза Събева- химик.Във взетите проби от река Медетска, резултатите са още по-внушителни. „В утайката на Медетска  има 31 милиграма алуминий. До 0,2 е подходяща за пиене по наредбите, кадмият също тук е над нормата. Има мед 33,5 при норма 0,02 милиграма\", коментира още Събева.Димитър от Риболовен клуб „Балканка\" е свидетел на замърсяването през годините. В момента се намираме на медетската река, за да ви покажа какво става по дъното на тази река - каква слузеста кал, такава жълта, каквато няма на нито една друга нормална река в България, коментира Димитър Куманов от сдружение „Балканка\".При вливането и в река Тополница, се случва химическа реакция между двете реки. Само километър по-надолу по-течението на реката, водата променя цвета си от жълто-кафяв на син цвят. Реката тече мътно сиво - синьо - бяла, а камъните можете да видите каква брутална слуз има по тях, казва Куманов.Отдавна резултатите на Басейновата дирекция „Източнобеломорски район\", показвали подобни стойности. По отношение на водите, това наистина е опасно, защото състоянието в реката, а и в Тополница, след вливането на река Медецка, е много лошо - по петте скали на рамковата директива, заяви Марин Маринов от Басейнова дирекция „Източнобеломорски район\".Проблемът е изключително сериозен  и ужасяващ. Цялата тази вода отива в язовир „Тополница\".  Той се използва за напояване на голяма част от Тракийското поле. Ако не се вземат мерки, крайният резултат ще бъде ужасяващ, казва Димитър Куманов. ", "date": "2020.01.24", "title": "Екологична бомба тиктака в близост до Панагюрище"}
{"url": "http://www.cross.bg/chenchev-nedoverie-imame-1623531.html", "text": "/КРОСС/  \"За щастие в българския парламент има опозиция, но проблемът е, че няма кой да я чуе\", заяви Иван Ченчев, депутат от ПГ на \"БСП за България\", пред телевизия Евроком. \"Това правителство работи на парче и постоянно гаси пожари, но  това не е нормално управление. Имаме арестуван министър, но според управляващите вотът на недоверие бил неоснователен. Имаме арестуван министър! Само че отговорността носи този, който го е назначил. Имаме премиер, който управлява 17 министерства и който подписва и приема техните политики. Той носи най-голяма отговорност и следва да си тръгне. Ако не беше вотът на недоверие, нямаше да има министър в ареста. Смятам, че всичко последващо се случи именно благодарение на него. Изведнъж премиерът започна да работи в събота и да се взимат определени мерки\", продължи по темата Ченчев.На въпрос от водещия как той би тълкувал притеснителното отразяване на вота на недоверие от международната преса, депутатът от левицата отговори, че е съвсем основателно и напомни, че България вече беше осъдена за високи нива на мръсния въздух в Европейския съд през 2017-та година. Добави и че лошото в тази ситуация е, че оттогава насам не са предприети никакви по-сериозни мерки по въпроса, като дори към момента въздухът в множество градове е изключително мръсен, а в София е 10 пъти над нормата.\"При положение, че има толкова сериозна катастрофа във всеки един сектор- какво очаквате. Според мен колелото вече се е завъртяло и процесът е необратим. Това правителство е проблемно за здравето на българина и случващото се у нас в момента го доказва\", отбеляза Ченчев.По темата с водата той отговори, че след  срещата с хидроинженери и експертите по водите на Позитано вчера, станало ясно, че освен че ситуацията била изключително кризисна, проблемите щели тепърва да се изострят още повече. Ченчев напомни, че след проучвания на хидроинженери още през 2012-та година се оказва, че водното ниво на \"Бели Искър\" се държи на 20% от капацитета му, така че да не се компрометира стената. \"Оттогава тя все повече се напуквала и е във все по-трагично състояние, но въпреки това оттогава до днес нищо не е направено по въпроса\", каза депутатът на левицата.\"Ситуацията с водата - ето днес принудиха европейски граждани да се бият за вода. Това красноречиво описва изключително тежка ситуация. Проблемът е, че имаме срив във всички водни системи, които ГЕРБ управлява вече 10 години. Усвоени са 3 милиарда лева за водния сектор, но губим 61% от водния капацитет на страната. Нищо не е направено с тези три милиарда през последните 10 години, а ние продължаваме да губим значителни водни количества, но на дневен ред се обсъжда ВиК холдинг\", завърши Иван Ченчев.  ", "date": "2020.01.24", "title": "Иван Ченчев, БСП: Правителството работи на парче и постоянно гаси пожари - това не е нормално управление"}
{"url": "http://www.cross.bg/pyshachite-nepyshachite-vuzmozhnost-1623527.html", "text": "/КРОСС/  Още два дни към платения годишен отпуск за непушачите. Предложението за промяна в Кодекса на труда идва от ВМРО. Депутатите на Красимир Каракачанов настояват работодателите да дават бонус на своите служители, които не губят работно време в пушене. Какъв ще е ефектът от това и как ще се доказва кой пуши и кой не?Никъде в идеята не пише дали някой е по-полезен от друг. Досега в България и Европа рестрикциите относно тютюнопушенето са били много. Сега искаме да дадем възможност на работодателите да наградят своите служители, които не пушат, с до 2 дни отпуск. Важно е да отбележим, че тук не говорим за регламентираните почивки. Ако имаш възможност в обедната си почивка можеш да изпушиш и две кутии, обясни Александър Сиди, депутат от „Обединени патриоти\", ВМРО. Според него по този начин пушачите реално ощетяват непушачите в един екип.Преди време и аз имах идея да санкционирам пушачите, но сега имам два проблема с това предложение. Принципно то звучи добре. Първият проблем е, че предложението идва от една политическа група хора, а аз като работодател ще трябва да плащам за това тяхно решение. Друг проблем е, че трудно можем да дефинираме пушачите в една компания. Негативите според мен ще бъдат повече, коментира бизнесменът Ивайло Пенчев.Това е опция. И сега някои работодатели имат такива практики, като това дори е разписано в трудовия кодекс. Ние не искаме да накажем пушачите по никакъв начин, просто даваме опция за бонус на непушачите, допълни Сиди.Тези пари за непушачите ще трябва да дойдат от пушачите, което ще създаде лоши настроения между колеги, коментира Ивайло Пенчев.Според Александър Сиди предложението е прекрасно и единствено дава възможност на работодателите, ако преценят да наградят с този бонус техните служители. ", "date": "2020.01.24", "title": "Бизнесът: Негативите от повече отпуск за непушачите са повече от позитивите"}
{"url": "http://www.cross.bg/obshtini-epidemiya-ychenitzite-1623536.html", "text": "/КРОСС/  Грипна епидемия в пет общини от Благоевградска област обяви Районната здравна инспекция.В Благоевград, Гоце Делчев, Гърмен, Сатовча и Хаджидимово  залобяваемостта от грипния вирус рязко се е увеличила, сочат данните на здравната инспекция.От понеделник, 27 януари учениците излизат в 5-дневна ваканция, съобщи д-р Веселка Мончева.„Това се наложи, тъй като заболеваемостта скочи над критичната стойност, както в Благоевград, така и в останалите общини. Там ще бъдат въведени всички забранителни мерки, свързани с грипната епидемия, естествено и учениците ще бъдат пуснати в грипна ваканция от 27 до 31 януари.В Симитли също е увеличен броят на заболелите, но засега  грипът не е достигнал критични стойности.В останалите общини обстановката е нормална. ", "date": "2020.01.24", "title": "Грипна епидемия в 5 общини в Благоевградско "}
{"url": "http://www.cross.bg/suveta-pravosudie-temi-1623509.html", "text": "/КРОСС/  Българското правителство насърчава усилията за институционализиране на Европейската прокуратура в най-кратки срокове, така че тя да заработи ефективно.Това заяви днес заместник-министърът на правосъдието Евгени Стоянов по време на неформално заседание на Съвета на Европейския съюз (ЕС) „Правосъдие и вътрешни работи\", част „Правосъдие\", което се провежда в Загреб.Той  пожела успех на Хърватското председателство на Съвета и увери, че страната ни подкрепя предложенията за бъдещите стратегически насоки на пространството на свобода, сигурност и правосъдие в ЕС и е в готовност за тясно сътрудничество при изпълнение на амбициозната им програма.„България поддържа и очертаните междусекторни области, върху които да се постави акцент при бъдещата работа, а именно защита на общите ценности, основните права и върховенството на правото, модернизация на съдебните системи, и единство в действията на ЕС в област „Правосъдие\" при сътрудничеството с държавите-партньори\", каза Стоянов.В областта на наказателното и гражданското право страната ни приветства предложението за ефективно прилагане на действащите инструменти и внимателно доразвиване на правната рамка в полза на гражданите, семействата и бизнеса. В дневния ред на Съвета, днес следобед, е включено обсъждане на неюридическите умения, които следва да присъстват в програмите за съдебно обучение, обучение по теми от други сектори, свързани с правораздаването, онлайн обученията и повишаването на броя на практиците, участващи в тях. По тези теми България ще представи добрите практики, развивани от Националния институт на правосъдието.", "date": "2020.01.24", "title": "Заместник-министър Стоянов участва в Съвета на ЕС „Правосъдие и вътрешни работи“"}
{"url": "http://www.cross.bg/depytatite-debatirat-vota-1623511.html", "text": "/КРОСС/  Депутатите ще дебатират по вота на недоверие. Той беше внесен от БСП  заради провал на правителството в сферата на околната среда и водите.Основният им мотив е водната криза в Перник. Засега е ясно, че освен от социалистите, вотът ще бъде подкрепен от ДПС.Така чисто математически той поне засега изглежда, че няма да бъде успешен. По правилник гласуването му е не по-малко от 24 часа след края на разсикванията. Най-вероятно то ще бъде в сряда. ", "date": "2020.01.24", "title": "Депутатите ще дебатират по вота на недоверие"}
{"url": "http://www.cross.bg/verizhnata-katastrofa-produlzhava-1623512.html", "text": "/КРОСС/  Продължава разследването на верижната трамвайна катастрофа в София, при която загина един мъж.Инцидентът стана вчера малко преди обяд на бул. \"Искърско шосе\" в кв. \"Дружба\". Причината за инцидентът е авария в първата мотриса, която довежда до верижната катастрофа. Мъжът, за който се знае, че е на около 30 години се е опитал да мине между два трамвая, но друг се удря в спрелите и така се стига до фаталния край.От Столичният електротранспорт твърдят, че трамваите са технически изправни, а ватманката виновна за катастрофата е с дълъг стаж. ", "date": "2020.01.24", "title": "Продължава разследването на верижната трамвайна катастрофа в София"}
{"url": "http://www.cross.bg/armiya-bulgarskata-istoriya-1623510.html", "text": "/КРОСС/ Артефакти, дарени през изминалата година, представя Националният военноисторически музей (НВИМ) в годишната изложба „Памет за бъдещето\"„Това е традиционна изложба и традиционно с нея отваряме своят експозиционен изложбен прочит на националната история всяка година. Надявам се, че това е един достатъчно уважителен жест към всички онези, благодарение на които музеят днес притежава богат фонд. Това са хората, които винаги са до нас с онова, което решават да ни предоставят и да го направят част от големия разказ за българската армия и българската история\", заяви директорът на музея доц. д-р Соня Пенкова.Изложбата включва част от близо 900 реликви на емблематични за българската история личности, дарени от техни наследници, както и техника и снаряжение, получени от военните формирования в страната.Тази година музеят в София, защото всяка една от структурите и останалите три музея правят подобни изложби, в които представя онова, което е получил през годината, има придобити 885 дарения, които са сравнително балансирано - нито много, нито малко. Около петдесетина са дарителите ни и всеки един е представен в изложбата с част от нещата, които е дарил\", каза доц. Пенкова. Тя посочи, че тези предмети са от изключително широк времеви отрязък - от Средновековната българска държава, до настоящите дни на българската армия с предметите, дадени им от контингенти, които се връщат от чужбина.Сред експонатите са монета на цар Иван Александър, личният печат на граф Игнатиев - един от четиримата представители на Руската и Османската империя, подписали Санстефанския мирен договор, комплект с принадлежности за обозначаване на военни части и позиции на ген. Михаил Савов -военен министър в 6 правителства и помощник-главнокомандващ на Българската армия в Първата балканска война, дарени от неговия внук Михаил Беров. Любопитство предизвикват и пистолет „Парабелум\", кал. 7.65 мм с герба на Царство България, български медал за Първата световна война с разрешение за носене и свидетелство, връчени на германеца Рудолф Мюнх, цев, заключващ механизъм и патрони от намерения в землището на село Марица през 2018 г. самолет Месершмит 109 Г6, както и нагайка с животински крак на полк. Димитър Младенов, запазил от обезоръжаване и обкръжение войските на Прилепския гарнизон през септември 1944 г. Съвременното битие на Българската армия е представено чрез вещи на главния сержант на 26-и военен контингент в Афганистан старшина Ивелин Инджов.При откриването на изложбата този следобед бяха връчени и дарителски грамоти. / ", "date": "2020.01.24", "title": "Личният печат на граф Игнатиев в изложбата “Памет за бъдещето” в НВИМ"}
{"url": "http://www.cross.bg/grip-sedmitza-minalata-1623513.html", "text": "/КРОСС/  Броят на смъртните случаи от грип в Гърция от миналия октомври се е увеличил до 13, като 5 от тях са от миналата седмица, според Националната здравна организация (EODY), която отчете ръст на посещенията при лекари със симптоми на грип в сравнение с миналата седмица, предаде БГНЕС.Пет от смъртните случаи настъпиха миналата седмица, подхранвайки опасенията на здравните власти за опасност от грипна епидемия. Те насърчават хората със симптоми на грип да останат вкъщи и съветват ръцете да се мият по-често, за да се избегне разпространението на микроби.Общо 59 тежки случая на грип са регистрирани от октомври, 25 от които са получили грипна ваксина.Циркулярът на здравното министерство трябва да бъде разпространен до училищата с указания за превантивни мерки за предотвратяване на разпространението на грипния вирус в класните стаи. ", "date": "2020.01.24", "title": "Грипът в Гърция взима жертви: Вече има 13 смъртни случая "}
{"url": "http://www.cross.bg/pozharut-plamutzite-orlovoto-1623515.html", "text": "/КРОСС/  Загасен е пожарът, който горя в защитената местност - Орловото блато край езерото Дуранкулак, предаде NOVA.Около 50 декара сухи треви и храсти са били унищожени от пламъците. Заради силният вятър е имало опасност и за близкия къмпинг Космос.Екип от пожарникари са успели да загасят огъня, като предполагат, че пожарът е възникнал заради небрежност.Българското дружество за защита на птиците твърдят, че пламъците са запалени умишлено, а полицията е започнала разследване на инцидента. ", "date": "2020.01.24", "title": "Овладян е пожарът в Орловото блато"}
{"url": "http://www.cross.bg/svine-taneva-desislava-1623517.html", "text": "/КРОСС/  \"Към днешна дата имаме регистрирани пет огнища на африканска чума по свинете като две са проблемните, тъй като те са в големи индустриални ферми и щетите са значителни\", каза в студиото на сутрешния блок на БНТ земеделският министър Десислава Танева. Засегнатите свине са над 60 000. Едното огнище в момента е унищожено. Приключва унищожаването на второто.Тенденциите на увеличаване интензитета на заболяването Европа и света се увеличава. В 51 държави съществува този проблем. Над 25% от поголовието в света на домашната свиня е унищожено в следствие на заболяването.Министър Танева каза, че решението е намиране на лекарство и ваксина. Работи се по такива разработки. Единственото възможно нещо, което може да се направи е превенция и биосигурност.Десислава Танева: Проби положителни от дива свиня са установени в 26 области на България от общо 28. Само в Кърджали и Хасково няма регистриран такъв случай на засегнати диви свине.Тя обясни, че хората могат да си отглеждат животни за лична консумация при определени условия. Всеки, който изхранва свине следва да приема, че рискът от това да е заразен е огромен. Всичко е разписано в наредба на министерството. ", "date": "2020.01.24", "title": "Десислава Танева: Положителни проби за чума при диви свине има в 26 области "}
{"url": "http://www.cross.bg/virys-yhan-otbelyazva-1623516.html", "text": "/КРОСС/  Поне 26 са вече починалите в Китай от новия коронавирус (2019-nCoV), предадоха световните агенции. Броят на заразените в страната е 849.177 пациенти са в тежко състояние. 34 души са излекувани и вече са изписани от болница, съобщи ТАСС. Регистрирани са и 1072 предполагаеми случая на заболяването.Днес бе потвърден първият смъртен случай, причинен от новия вирус извън централната китайска провинция Хубей, от чийто главен град Ухан тръгна заразата в края на миналата година, отбелязва АП. Той е бил регистриран в северната провинция Хъбей, която граничи с Пекин. 80-годишен мъж е починал, след като се върнал след двумесечен престой при свои роднини в Ухан.Вчера китайските власти поставиха под карантина най-малко три града с общо население от над 18 милиона жители в безпрецедентен опит да спрат разпространението на смъртоносния нов вирус в периода около Лунната нова година, когато пътуват милиони хора. Сред тях е и 11-милионният Ухан - епицентър на заболяването. Обикновено оживените улици и търговски центрове в града вчера бяха зловещо спокойни, отбелязва АП.Междувременно Япония потвърди втори случай на заразата, а Съединените щати - за втори предполагаем случай.Редица страни затегнаха контролните мерки. Кувейт ще подлага на проверка с термален скенер всички пътници, пристигащи от държави, засегнати от новия вирус, съобщи Ройтерс. Руските власти призоваха гражданите на страната да не пътуват до Китай \"до стабилизиране на епидемиологичната ситуация\", предаде ТАСС. Прочутият канадски цирк \"Сирк дю Солей\" обяви, че анулира \"до ново нареждане\" всички свои представления в източния китайски град Ханчжоу заради вируса, съобщи АФП.Новият вирус се появи в Ухан в края на миналата година и се разпространи в други китайски градове, сред които столицата Пекин и мегаполисът Шанхай, специалните административни райони Хонконг и Макао, както и в Съединените щати, Тайван, Тайланд, Южна Корея, Япония, Сингапур, Филипините и Саудитска Арабия, отбелязва ДПА. ", "date": "2020.01.24", "title": "Коронавирусът в Китай взима нови жертви"}
{"url": "http://www.cross.bg/bansko-kypa-nedelya-1623508.html", "text": "/КРОСС/  От днес до неделя Банско ще прикове вниманието на любителите на снежните спортове от цял свят. Страната ни е домакин на три старта в скоростните дисциплини при дамите от световната купа в алпийските ски, предава NOVA.Олимпийски и световни шампионки превземат Банско за най-очаквания спортен уикенд за 2020-а. На пистите под връх Тодорка ще имаме възможност да видим в скоростна надпревара елитът в  алпийските ски при жените.Банско приема стартове от Световната купа за седми път и тази година интересът е изключително голям. Надпреварата ще бъде излъчена от 25 телевизии в цял свят. Очакват се близо 20 хиляди зрители да изпълнят Бъндеришка поляна. В петък трибуната за зрители ще бъде със свободен достъп за всички желаещи, до изчерпване на местата. В събота и неделя достъпът ще става срещу билет. За феновете отново ще има зона за забавление с много подаръци и концерти с български поп звезди. Всички очакват с нетърпение да видят в действие и Микаела Шифрин, която оцени подобаващо трасето в Банско.\"Пистата е много технична, спрямо голяма част от тези през сезона и според мен това е много хубаво. Условията бяха просто перфектни, снегът е много добър, можеш да стоиш стабилно на ските и да се забавляваш\", каза двукратната олимпийска шампионка Микаела Шифрин.Разнообразие от спортни събития през януари по DIEMA XTRA и онлайн в PLAY DIEMA XTRAПогледите приковава и неповторимата Естер Ледецка, която е единствената състезателка спечелила златни медали в два различни спорта в рамките на едни Олимпийски игри. Доволна от условията остана и олимпийската шампионка от Пьонгчанг в спускането София Годжа.\"Тук специално съм за първи път, била съм само веднъж в България, в Пампорово за Европейската купа. Банско изглежда добре, трасето е много хубаво, предивзикателно. Изпровах го днес под номер едно и преминах по снега без още да има следи, което си беше трудно\", каза още София Годжа.Стартовете в петък и събота започват в 10:45. В неделя супергигантски слалом е с начален час 10:15, като всички състезания ще бъдат излъчени на живо по NOVA Sport и Diema Sport 2. ", "date": "2020.01.24", "title": "Световната купа в Банско: Три дни празник за любителите на ските "}
{"url": "http://www.cross.bg/levski-bozhkov-durzhavata-1623518.html", "text": "/КРОСС/  Привържениците на синия клуб поискаха да разговарят с министър-председателя след като основният спонсор на отбора Васил Божков заяви, че ще прекрати издръжката на клуба, ако държавата отнеме лиценза на частните лотарии.Божков обвини правителството, че готви национализация на печеливш бизнес и прикани привържениците на \"Левски\" да попитат защо. Вчера премиерът му отговори задочно. Бойко Борисов беше категоричен, че държавата не се кани да взема нечий частен бизнес, а проверява дали всички хазартни компании плащат дължимите си такси по закон.Феновете на \"Левски\" от своя страна обявиха, че са в протестна готовност. И ще решат как да защитят любимия си отбор след срещата с премиера. ", "date": "2020.01.24", "title": " Феновете на футболния \"Левски\" на среща при премиера "}
{"url": "http://www.cross.bg/interfeiis-vtorata-svetovna-1623315.html", "text": "/КРОСС/  41 г. - По време на Палатинските игри в Рим Касий Херея убива император Калигула.1848 г. - Започва Калифорнийската златна треска в Сакраменто.1862 г. - Влахия и Молдавия се обединяват и създават държавата Румъния, а Букурещ е избран за столица на новата държава.1878 г. - Град Карнобат е освободен от турско робство.1895 г. - Кралицата на Хавайските острови Лилилукалани се отрича от трона и се обявява за привърженик на републиканско управление.1903 г. - САЩ и Канада създават комисия, която да определи границите на Аляска.1918 г. - С декрет в Съветска Русия е въведен Грегорианския календар.1920 г. - В Пещера е убит от екстремисти на ВМРО политикът и държавникът Михаил Такев.1922 г. - Американецът Кристиан Нелсън патентова сладоледа Ескимо.1924 г. - Петроград е преименуван на Ленинград.1933 г. - Дейци на ВМРО убиват в София народния представител, македонист Христо Трайков.1935 г. - В Ричмънд (САЩ) е пусната на пазара първата в света консервирана бира.1939 г. - При най-смъртоносното земетресение в Чили загиват около 30 хил. души.1940 г. - В Испания е забранено масонството.1940 г. - Състои се премиерата на американския драматичен филм Гроздовете на гнева.1942 г. - Втората световна война: Японските войски за първи път атакуват територията на Австралия.1944 г. - Втората световна война: Англо-американската авиация извършва бомбардировки върху градове Скопие и Враца, и селата Кунино (Врачанска област) и Беглеж (Плевенска област), загиват общо 124 души.1946 г. - Създадена е Международната комисия за атомна енергия към ООН.1984 г. - В продажба е пуснат първият компютър Apple Macintosh, който става първият успешен персонален компютър с мишка и графичен потребителски интерфейс, вместо с интерфейс с команден ред.1986 г. - Апаратът на НАСА Вояджър 2 се сближава максимално с планетата Уран.1996 г. - Полският министър-председател Юзеф Олекси подава оставка след компромат за шпионаж в полза на СССР.2003 г. - Започва да функционира Министерство на вътрешната сигурност на САЩ.", "date": "2020.01.24", "title": "24 януари в историята"}
{"url": "http://www.cross.bg/evseviya-kseniya-svoyata-1623312.html", "text": "/КРОСС/ Преподобна Ксения Римлянка се родила в Рим като дъщеря на знаменит сенатор и носила името Евсевия, което отговаряло на нейното религиозно настроение, защото Евсевия значи благочестива. Когато станала девойка, родителите й я сгодили за един велможа и сенатор. Иначе обаче мислила благочестивата Евсевия. Тя отдавна била решила да посвети целия си ангелоподобен живот на Иисус Христос.Времето на сватбата наближавало. Никой и не подозирал бурята в чистата душа на Евсевия, чиито мисли били устремени само към изпълнението на нейния свещен обет за целомъдрие. Усърдно се молила и най сетне взела едно смело решение: да напусне тайно родителския дом и да изчезне завинаги от суетния свят на римската аристокрация. Тежко било за нейното нежно сърце да причини такава скръб на благородния баща, на милата майка. Но по-скъпи от всичко за нея били словата на Спасителя: \"Който остави... баща или майка... заради Моето Име, ще получи стократно и ще наследи живот вечен\" (Мат. 19:29). Възторжено съчувствие и всеотдайна преданост тя срещнала от двете си служителки, с които прекарала цялото си детство. По поръка на своята господарка двете девойки раздали на бедните всичко, което скрито могла да отдели Евсевия от личното си притежание. Преоблечени в мъжки дрехи, снабдени с малко злато за най-дребните си разноски, те се промъкнали в потайна нощна доба през случайно отключените порти на бащиния дом и успели да се качат на един кораб за далечна Александрия. Оттам доплували до остров Коа, който се намирал на 54 километра южно от Халикарнас, в малоазийска Кария.На малкото островче Евсевия наела една бедна къщица и помолила своите спътнички за две неща: да я считат за равна на себе си и да я наричат само Ксения, което значи странница. Скрита зад това име, тя искала да заличи всички следи от своя произход и фамилия, за да не я открият родителите й. Верните и единомислени девойки изпълнявали безпрекословно желанията на своята предишна господарка и ревностно подражавали на нейния суров отшелнически живот.Само едно липсвало на тези предани Христови невести: те имали нужда от духовно ръководство и от защита на тяхната душевна чистота. Скоро Бог им изпратил подходящ отец.", "date": "2020.01.24", "title": "Преп. Ксения Римлянка. Блаж. Ксения Петербургска"}
{"url": "http://www.cross.bg/koryptziyata-durzhavi-strani-1623503.html", "text": "/КРОСС/  България остава страната с най-високо ниво на корупция в целия Европейски съюз, според годишния индекс за възприятие на корупцията на \"Трансперънси Интенешънъл\" за 2019 г. Страната ни получава 43 точки по скалата от 0 до 100, в която 0 е най-високо, а 100 е най-ниско ниво на корупция.Малко пред нас по този показател са Румъния (44) и Унгария (44).Тенденцията е от 2012 г. да сме на последно място, като изключим може би една година, в която Гърция измести България от последното място, посочи Калин Славов, изпълнителен директор на асоциация „Прозрачност без граници\", пред БНР.В световен мащаб страната ни се е изкачила от 77-о до 74-о място в класацията на „Трансперънси интернешънъл\".„Нашата стойност на индекса е наполовина от тази на Дания, която има 87 стойност на индекса, което показва, че това е държавата (заедно с Нова Зеландия) с най-добра позиция по отношение на борба с корупцията - тези две страни оглавяват класацията\", отбеляза Славов.Според него основните причини, на които се дължи тази тенденция за България, са ключови стълбове като свобода на медиите, доверие в изборния процес и начина на неговото осъществяване, финансиране на политическите партии, назначенията в публичните институции и не на последно място върховенството на закона.Като цяло Западна Европа и ЕС са сред водещите страни по отношение на борбата с корупцията, посочва докладът. 14 от най-добре представящите се 20 държави в тазгодишния индекс са от Западна Европа и Европейския съюз (ЕС), включително девет държави само от ЕС.Въпреки че е регион с най-добри резултати, със среден резултат 66 от 100, Западна Европа и ЕС не са имунизирани срещу корупцията.Със 87 точки Дания е страната с най-висока оценка в региона, следвана от Финландия (86), Швеция (85) и Швейцария (85).Дания, заедно с Нова Зеландия, държат първото място като държавите с най-ниско възприятие за корупция в света. Номер 3 е Финландия, номер 4  са Швейцария и Сингапур. Топ 10 допълват Норвегия, Нидерландия, Люксембург и Германия са с равни точки.Тазгодишният индекс за възприемане на корупцията (CPI) разкрива, че повечето страни показват малко или почти никакво подобрение в борбата с корупцията.Анализът също така показва, че корупцията е по-разпространена в страни, в които големите пари могат свободно да се вливат в избирателни кампании и където правителствата слушат само гласовете на богати личности с определени връзки, посочват от \"Трансперънси\".Индексът класира 180 държави и територии според техните нива на корупция в публичния сектор, според експерти и бизнесмени. Повече от две трети страни имат резултат под 50 спрямо индекса на тази година със среден резултат едва 43 (толкова е резултатът на България). Подобно на предишните години, данните показват, че въпреки известен напредък, повечето държави все още не успяват да се справят ефективно с корупцията в публичния сектор.В дъното на класацията са Сомалия, Южен Судан и Сирия с резултати съответно 9, 12 и 13. Тези страни са следвани отблизо от Йемен (15), Венецуела (16), Судан (16), Екваториална Гвинея (16) и Афганистан (16).През последните 8м години само 22 държави значително подобряват оценките си в индекса, включително Гърция, Гвиана и Естония. За същия период 21 държави значително намаляват своите резултати, включително Канада, Австралия и Никарагуа. В останалите 137 държави нивата на корупция показват почти никаква промяна. ", "date": "2020.01.24", "title": "България остава най-корумпирана държава в ЕС"}
{"url": "http://www.cross.bg/rozhdenitzite-na--yanyari-1623501.html", "text": "/КРОСС/ Проф. Георги Чапкънов (Чапа), скулпторДончо Донев, бивш футболист Ирена Соколова, бивш областен управител на Перник, председател на Жени ГЕРБПолк. Красимир Стоянов, летец-космонавтЛюдмил Веселинов, кмет на Попово от 1991 г. с седем последователни мандатаД-р Хасан Адемов, депутат от ДПС в 44-ото НС, бивш министърЦеци Красимирова, бивш топ модел", "date": "2020.01.24", "title": "Рождениците на 24  януари"}
{"url": "http://www.cross.bg/chasa-provede-zala-1623502.html", "text": "/КРОСС/ СофияОт 9.00 ч. ще се проведе редовно заседание на Народното събрание***СофияОт 10.30 часа в зала „Средец\" на София Хотел Балкан ще се проведе честване на 20-годишния юбилей на Евроклуба към Българска търговско-промишлена палата. На събитието ще присъстват вицепрезидентът Илияна Йотова, министърът на труда и социалната политика Деница Сачева, комисарят Мария Габриел, извънредният и пълномощен посланик на Република Хърватия в България Н. Пр. Ясна Огняновац, извънредният и пълномощен посланик на Република Финландия в България Н. Пр. Пайви Блинника и Н. Пр. Г-н Йон Гълеа, извънреден и пълномощен посланик на Румъния в България.***СофияОт 11.00 часа в зала 10 на НДК ще се проведе второто издание Български туристически награди. На церемонията ще бъдат отличени най-добрите хотели в България през 2019 г. в няколко категории: градски, зелен/спа и крайбрежен, хотелиер на годината, туристическа агенция на годината, концептуален хотел на годината и др. Официални гости ще бъдат вицепремиерът Марияна Николова, министърът на туризма Николина Ангелкова и кметът на София Йорданка Фандъкова.***СофияОт 10.00 часа в Голямата конферентна зала на Университета за национално и световно стопанство ще се проведе представяне на Социално-икономическия анализ на развитието на селските райони и напредъка по дебата за ОСП 2021-2027. На събитието ще присъства министърът на земеделието, храните и горите Десислава Танева.***СофияОт 11.00 часа в сградата на Главна дирекция „Национална полиция\" ще се проведе брифинг във връзка с пътнотранспортните произшествия с пешеходци.***СофияОт 11.30 часа в Министерство на външните работи вицепремиерът Екатерина Захариева и министърът на външните работи на Република Кипър ще дадат изявления.***СофияОт 13.30 часа в Министерство на туризма министър Николина Ангелкова и представители на туристическия бизнес и туристическите организации ще представят механизъм за насърчаване на организирания туризъм чрез маркетингови компании.***СофияОт 13.00 часа в Пресклуба на БТА на бул. „Цариградско шосе\" 49 ще се проведе пресконференция на Асоциацията на организациите на българските работодатели (АОБР).***София/с. БусманциОт 16.30 часа жители на село Бусманци излизат на протест заради липсата на канализация в селото.***СофияОт 18.00 часа в Централен военен клуб ще се състои тържествена програма за отбелязването на 20 години от учредяването на Национален синдикат на пожарникарите и спасителите „Огнеборец\".***СофияОт 18.30 ч. в Музей „Борис Христов\" ще се проведе концерт на учениците на Йордан Рибаров.***СофияОт 19.00 ч. в Софийската опера ще гостува Мария Гулегина.***СофияОт 19.00 часа във Френския културен институт ще се състои откриване на събитието за видео игри и гейминг индустрия Sofia Game Jam Week 2020.***Банско.Започва най-голямото спортно събитие на 2020 година в България - стартовете за Световната купа по ски алпийски дисциплини при жените.***Благоевград.От 13.00 часа в конферентната зала на Регионален исторически музей ще се проведе официално награждаване на победителите в обявения от мен ученически конкурс за мултимедийна презентация на тема „Будителите на моя роден край, които трябва да помним\".***Благоевград.От 13.30 часа в зала №5 на Общината ще се проведе пресконференция.***БургасОт 10.30 часа в заседателната зала на Община Бургас ще се проведе пресконференция по повод стартирането на пилотната фаза на Интегрирания проект по Програма LIFE, който предвижда преход към алтернативни форми на отопление на домакинствата - безплатна подмяна на печките на твърдо гориво.***БургасВ 10.00 часа в сградата на Областната управа ще се проведе заседание на Областния оперативен щаб за борба с ГРИП и ОРЗ.От 10.30 часа се очаква да се проведе брифинг след заседанието.***ВрацаОт 10.30 ч. в храм „Свето Възнесение\" ще бъде отслужена панихида по повод 76 години от бомбардировката над Враца.***ВрацаОт 11.00 часа в заседателната зала на Община Враца ще бъдат отворени ценовите предложения на участниците в обществена поръчка с предмет: „Услуги, свързани с доставка и внедряване на интелигентна система за подобряване на градската среда\".***ВрацаОт 11.30 ч. в Мемориала на загиналите във Втората световна война ще бъдат поднесени цветя.***Горна Оряховица./ с. ВърбицаОт 10.00 часа в НЧ „Градина-Върбица 1894\" ще бъде открита „Зимна приказка\" - изложба на детски рисунки***ДобричОт 18.00 часа в Държавен куклен театър „Дора Габе\" ще се проведе премиерата на кукления спектакъл „Сън\" от Магда Борисова.***ДобричОт 19.00 часа в Младежки център - Добрич, Концертна зала ще се проведе Акустичен рок концерт на Калин Калчев.***Кюстендил.От 15.00 часа в залата на Възрожденското училище ще се проведе среща във връзка с протеста на ресторантьорите и хотелиерите в града.***ПловдивОт 9.30 часа в 10 зала на Окръжен съд - Пловдив ще бъде разгледано дело срещу подсъдимия И.Р. за умишлено убийство.***ПловдивОт 10.00 часа в зала 1 Апелативен съд Пловдив ще разгледа делото срещу Б. А.и И. К. след като ВКС го върна за ново разглеждане.***ПловдивОт 18.00 ч. в Градската художествена галерия - Пловдив ще бъде открита изложба на живописеца Кирил Иванов.***РусеОт 12.00 часа в конферентната зала на хотел „Бистра и Галина\" ще се проведе пресконференция по повод приключилото дело в Шуменския окръжен съд относно инцидента в село Хитрино на 10 декември 2016 година.***Слънчев брягОт 12:00 часа в Център Робуста отваря врати най-новата Кулинарна Академия в България отваря на 24 януари в Слънчев бряг.***СмолянОт 14.00 ч. ще започнат строителните дейности по изграждане на ГКПП Рудозем - Ксанти.***Стара ЗагораОт 11.00 ч. в Оперния театър ще бъде представен интерактивния спектакъл „Клин Клан\".***Шумен.От 10.00 часа в зала 2 на Областна администрация Шумен ще се проведе заседание на Областна епизоотична комисия.***Шумен.От 13.30 часа в конферентната зала на хотел „Контеса\" председателят на гражданската платформа \"Изправи се.БГ\" Мая Манолова ще даде пресконференция. ", "date": "2020.01.24", "title": "Предстоящи събития на 24  януари"}
{"url": "http://www.cross.bg/evropeiiskiya-brexit-izlizane-1623504.html", "text": "/КРОСС/  Законопроектът за излизането на Великобритания от Европейския съюз е подписан от кралица Елизабет II, предава Reuters.\"Нейно Величество кралицата одобри законопроекта за Brexit, който следователно става закон за Brexit\", заяви в профила си в социалната мрежа Twitter Стив Баркли, британският министър за Брекзит. „Законът дава възможност на Обединеното кралство да напусне Европейския съюз на 31 януари\".Вчера британските депутати от горната камара приеха окончателно законопроекта в парламента. Това се случи над три години, след като британците се произнесоха на референдум за излизане от Общността.Законодателството на Борис Джонсън за излизане от ЕС премина през всичките си етапи в британския парламент и сега следва да бъде ратифициран от Европейския. Това трябва да се случи на заседание в Брюксел на 29 януари. Така Обединеното кралство ще стане първата страна членка, напуснала ЕС. ", "date": "2020.01.24", "title": "Кралица Елизабет II подписа закона за Brexit"}
{"url": "http://www.cross.bg/kosmosa-biskviti-minyti-1623507.html", "text": "/КРОСС/  Шоколадовите бисквити, направени преди месец на Международната космическа станция, са изпечени за два часа. На Земята за изпичането им са нужни не повече от 20 минути. Все още обаче никой не знае какви са на вкус приготвените в космоса бисквити. Те са замразени в контейнера, в който са били и в космоса, в лаборатория в Хюстън. Бисквитите са първата храна, приготвена в космоса от сурови продукти, съобщи Асошиейтед прес, цитирана от БТА.Създателите на фурната очаквали да има разлика във времето за печене на земята и в космоса, но не предполагали, че ще е толкова голяма.\"Трябва да проучим още доста неща, за да разберем на какво се дължи тази разлика\", каза Мери Мърфи, мениджър в тексаския производител \"Наноракс\".Компанията, чиято централа е до космическия център \"Джонсън\" на НАСА, проектира и произведе малката електрическа тестова фурна, която бе изпратена на МКС миналия ноември. Петте замразени сурови бисквити, които по-късно бяха изпечени в нея, пристигнаха на МКС по-рано.Италианският астронавт Лука Пармитано от Европейската космическа агенция бе майстор-кулинарът на МКС и изпече бисквитите през декември.Той оставя първата бисквита да се пече във фурната за 25 минути при 149 градуса по Целзий, но тя е доста недопечена. За следващите две Пармитано удвоява времето за печене и резултатът е задоволителен. Четвъртата бисквита се пече два часа и вече е добре изпечена. За петата Пармитано усилва фурната на 163 градуса и пече 130 минути. Резултатът е още по-добър.Бисквитите трябва да бъдат подложени на допълнителни изследвания, за да е сигурно, че са безопасни за ядене. ", "date": "2020.01.24", "title": "Пекоха бисквити в космоса за цели два часа"}
{"url": "http://www.cross.bg/voiina-strashniya-yadrenite-1623505.html", "text": "/КРОСС/ Човечеството е по-близо до гибел от когато и да било, твърдят учени, поддържащи символичния Часовник на Страшния съд.Тази година часовникът беше преместен с 20 секунди по-близо до Апокалипсиса и показва 23:58:20 преди \"ядрената полунощ\", съобщи днес на пресконференция президентът на американското списание \"Бюлетин на ядрените учени\" Рейчъл Брансън, цитирана от ТАСС. Именно на корицата на това издание часовникът се появи за пръв път през 1947 година.\"Тук сме, за да актуализираме часовника и да изразим загриженост относно съществуващите заплахи\", каза Брансън и добави: \"Днес ние не сме оптимисти.\"Сред причините за промяната на \"времето\" експертите посочиха по-специално ситуацията около иранската ядрена програма и прекратяването на Договора за премахване на ракети със среден и далечен обсег на действие.Часовникът на Страшния съд се поддържа от експерти на \"Бюлетина на ядрените физици\". Те казаха, че промяната отразява нарастващите притеснения за климатичните промени, глобалните войни, лъжливата информация и др. Тези различни опасности се комбинират една с друга и застрашават света още повече.\"Човечеството продължава да е изправено пред две едновременни екзистенциални опасности - ядрена война и климатични промени, които се комбинират от усилвател на заплахите, киберинформационна война, която подкопава способността за реакция на обществото\" - пишат учените в съобщението си, цитирано от \"Индипендънт\" и БТА.\"Физиците говорят за състоянието на нестабилно равновесие, в което съвсем лек натиск може да лиши системата от баланс. Военните вече са под огромно напрежение. Системата е сложна, контролирана от компютри и изключително свързана. Това е система с високо напрежение, в която една малка грешка някъде по света стига, за да започне война, която да ескалира катастрофално\", заяви Робърт Латиф от Борда по науката и сигурността към \"Бюлетина на ядрените физици\", цитиран от БНР.Експертите уточниха, че са взели решението за промяна на часа през ноември, преди да нарасне напрежението между САЩ и Иран. То обаче само потвърждава виждането им, че светът е в по-голяма опасност отвсякога.Все още е възможно стрелките на часовника да бъдат върнати. Това е правено и преди. След края на Студената война стрелките на часовника са преместени на 17 минути до полунощ през 1991 г.  ", "date": "2020.01.24", "title": "Часовникът на Страшния съд се приближи застрашително до Апокалипсиса"}
{"url": "http://www.cross.bg/chasa-sega-monitor-1623506.html", "text": "/КРОСС/ в. 24 часа - Планът „Урсула\" може да закове у нас 750 лева минимална заплатав. 24 часа -  Борисов иска гаранции, че лотариите ще са само държавнив. 24 часа - Катастрофа с трамваи, премазаха мъжв. Монитор - Всеки втори акт в болниците е за пари под масатав. Монитор - Трима офицери от ГРУ с обвинения за отравянето на Гебревв. Телеграф - Ядем обгазени портокалив. Труд - Рекламна гавра с болките в кръстав. 24 часа - При катастрофа с млади шофьори проверяват кои ги е обучавалв. 24 часа -Отпадъци ще се внасят през осем КПП-тав. 24 часа - НАП взела коли и имоти за 157 млн. лв. от бизнесмени, фалирали умишлено, за да скрият данъцив. 24 часа - Ще правите ли бебе? На два пъти държавата пита - раждаемостта скача и после спирав. Сега - Хазартни битки разтресоха Българияв. Труд - НЗОК да договаря цените на лекарстватав. 24 часа - Илияна Йотова, вицепрезидент:Криза на властта няма, има тежка криза в управлението на държаватав. Монитор - Инж. Иван Иванов, председател на Българската асоциация по водите: \"Сухото време ще доведе до безводие и в други райони\"в. Сега - Промоциите на телекомите са легално заобикаляне на законав. Телеграф - Трима офицери от ГРУ обвинен и за отравянето на ГЕБРв. Телеграф - Адвокатът на близките на жертвите и пострадалите Николай Димитров: Хората в Хитрино още се страхуват, като минава влакв. Труд - Доц. д-р Александър Ганчев - икономист и преподавател по финанси, пред „Труд\": \"САЩ и Китай сключиха временно примирие, а не окончателна сделка\"в. Монитор - Да пренебрегнеш Хипократовата клетвав. Сега - Тандемът Борисов-Гешев развъртя бухалкатав. Сега -  Прокуратурата е в ролята u на добрия, и на лошия, и на злия геройв. Сега - Строителят на нова България неразумно бави новия затворв. Сега - По следите на 500-те милиона За ремонт на язовиритев. Сега - 5 неудобни въпроса за цените на лекарстватав. Телеграф -  Докога Емилиян Гебрев ще разиграва държавата?    ", "date": "2020.01.24", "title": "Преглед на вестниците "}
{"url": "http://www.cross.bg/komar-prekaleno-maluk-1623309.html", "text": "/КРОСС/  Ако мислиш, че си прекалено малък, за да притежаваш силата на промениш нещо, опитай се да заспиш с комар, докато край теб има комар.Далай Лама ", "date": "2020.01.24", "title": "Ако мислиш, че си прекалено малък"}
{"url": "http://www.cross.bg/ninova-pernik-sreda-1623532.html", "text": "/КРОСС/  За 5 години правителството е внесло 735 хиляди тона боклуци от трети страни, от които - 3 тона болнични отпадъци. Внесените от Европа болнични отпадъци не подежат на контрол и не е ясно колко са внесени, призна бившият вече министър на околната среда и водите Нено Димов. Това каза по време на дебатите по вота на недоверие лидерът на БСП Корнелия Нинова.Кризата не е природно, а управленско бедствие. Това каза от трибуната в парламента, лидерът на БСП в началото на дебата по внесения от левицата вот на недоверие, предаде репортер на БГНЕС.В началото на своето изложение Корнелия Нинова приветства експертите и жители на Перник, които присъстват на заседанието. Тя призова, ако управляващите смятат, че вотът на недоверие е саботаж към легитимно избрано правителство, да се обърнат към присъстващите и да им обяснят, че си \"въобразяват\", че нямат вода.\"Искането за гласуване на вот на недоверие на правителството на ГЕРБ и \"Обединени патриоти\" е предизвикано от провала в областта на опазването на околната среда и водите. Този провал застрашава пряко живота и здравето на българските граждани. Водната криза в Перник, вече е и в други градове и села, нерегламентираните тонове отпадъци, както и опасните стойности на замърсения въздух са пряка последица от безхаберие, некомпетентност и корупция в правителството на \"Борисов\" 3. Кризата не е природно бедстиве, а управленско\", подчерта лидерът на БСП.Тя е категорична, че има нормативен хаос по темата с управлението на околната среда и водите.\"Институциите, които трябва да управляват политиката по околна среда и води са над 11\", отчете Нинова и добави, че следващото доказателство за провала са фактите.\"Официално 350 хил. души в цялата страна, но с частичните спиране на вода в нови и нови градове 500 хил. са на режим на вода. На първите места сме в Европа по мръсен въздух и вече сме осъдени от съда на ЕС за това. Очакват се санкции, които ще плащате вие всички уважаеми български граждани. Световната здравна организация в свой доклад пише за България, че 15 хил. души умират преждевременно от замърсения въздух\", изложи лидерът на БСП.По думите й всеки ден ставаме свидетели на откриване на нови и нови боклуци. \"Красива България беше превърната от правителството на Борисов в сметище\", каза Нинова и зададе въпроса кой е издал разрешение.Нинова коментира истинските причини за вота на недоверие.\"След 10 години управление на ГЕРБ, похарчени приблизително 3 млрд. лв. загубата на вода се е увеличила от 60 на 61 %. Защо? И къде отидоха парите, инвестирани уж за подновяване на мрежата?\", попита тя и уточни, че за 10 години три пъти е увеличена цената на водата, а до гражданите тя стига мръсна и негодна за пиене. По думите й няма смислени и логични отговори.Лидерът на БСП се спря и на кризата в Перник. Тя отбеляза, че кризата в Перник се дължи на умишлени действия преди изборите, а като втора причина посочи безхаберие.\"Доведохте тази криза от умишлено бездействие заради изборите. Какво да се прави сега? Безспорно всички трябва да помагаме на Перник. Необходими са конкретни, умни и мъдри, професионални експертни решения ,но паникьосани от общественото напрежение, продължавате с грешките и рискувате много. Вие създадохте тази криза, сега имитирате решения и рискувате много. Продължавате да заблуждавате хората, че проблемът може да се реши за 45 дни. Вчера ваш министър обяви, че не само няма тръби, а тепърва ще се произвеждат. Бъдете обективни и истински с хората. Нека калинките да замълчат и да говорят експертите\", изтъкна тя.Корнелия Нинова заяви, че и този път БСП предлага алтернатива и помоли да бъдат чути.\"Не казвайте, че плашим хората и всяваме страх и паника. Чуйте гласа на разума, той не е политически, той не е на БСП, той е на хората, които разбират\", заяви Нинова.Според нея с решешението за \"Белмекен\" ще се предизвика криза в енергийната система.тя е убедена, че каквото и да се прави за Перник, трябва да се подмени водопреносната мрежа.\"Създадохте криза, имитирате решения, има опасност да създадете нова, изобщо цялото управление на ГЕРБ е управление на кризи. Рисковете не са в природа, не са в преносната мрежа, правителството на Борисов вече е риск за България. Досега беше вредно, сега е риск за България. Оставането на му на власт гарантира нови кризи. Всяка промяна към по-добро минава първо през неговата оставка\", завърши тя.Дебатите започнаха с кворум от 181 народни представители. Недоверието към третото правителство на Бойко Борисов е на тема \"Провал в политиката по околната среда и водите\" и бе иницииран от БСП.На заседанието присъстват министърът на околната среда и водите Емил Димитров, на енергетиката Теменужка Петкова, на регионалното развитие Петя Аврамова, на земеделието Десислава Танева, на културата Боил Банов, на здравеопазването Кирил Ананиев, на туризма Николина Ангелкова и други./ ", "date": "2020.01.24", "title": "Нинова: Правителството на Борисов е риск за България "}
{"url": "http://www.cross.bg/beshe-trugva-viktor-1623522.html", "text": "/КРОСС/  Новият филм на режисьора Виктор Чучков тръгва по кината. „18% сиво\" е заглавието на лентата, която е заснета по едноименния роман на Захари Карабашлиев. Главните роли са поверени на Руши Видинлиев и Доля Гавански.Режисьорът Виктор Чучков разказа за създаването на филма:„Романът вече беше известен, когато ние започнахме да работим, доста популярен сред хората, и това е двойна отговорност. Дали главните герои са точно българи, поляци ли са, италианци, мисля, че тази история е валидна и би могла да се случи на всеки един човек по света, който не живее в собствената си държава, който се бори за една любовна връзка, който пропада, който пораства, така че всичките тези неща аз ги видях в романа, по някакъв начин ме докоснаха и романът си беше като отправна точка и вдъхновение, за да направим после сценария\".Филмът е копродукция между България, Германия, Северна Македония, Сърбия и Белгия. ", "date": "2020.01.24", "title": "„18% сиво“ тръгва по кината "}
{"url": "http://www.cross.bg/tema-zhivo-poveche-1623500.html", "text": "/КРОСС/ Депутатите преди дебатите за вота на недоверие - на живо от Народното събрание Политика по време на чума - министър Десислава Танева Два дни повече отпуск за непушачите - ще заработи ли тази идея? След сблъсъка на трамваи в София - бил ли е неизбежен инцидентът? Кметът на София Йорданка Фандъкова за кризата с водата на Перник, бюджета на столицата и мръсния въздух;Тежка верижна катастрофа с трамваи! Можеше ли да бъде избегнат инцидентът и какво е състоянието на пострадалите?Д-р Петър Москов за предложението 2 дни повече отпуска за непушачите и обществените поръчки в здравеопазването;На живо: Ще остане ли Румен Томов кмет на Благоевград?В рубриката „Чети етикета“ с Биляна Гавазова: След разкритието на bTV за пестициди в биодомати, какво показа проверката на държавата?На живо: Коя е българката, решила да обиколи света с мотор? Кой ще спечели и кой ще загуби от промените в хазарта? Говори Валери Симеонов. Жертва и ранени след верижна катастрофа на четири трамвая. На живо - кой е виновен за сблъсъка? Разследване на NOVA. Кой е отговорен за екокатастрофата в река Тополница? Какво още показаха лабораторните изследвания? Два дни повече отпуск за непушачите? Справедливо ли е? Отрязаха питейната вода хотели в курорта Чифлик? Ще затворят ли врати? Протест за водопровод. Защо в 21 век жителите на село Златолист нямат вода в домовете си? Часове преди старта на Световната купа по ски за жени. На живо - Банско посреща най-големите звезди. ", "date": "2020.01.24", "title": "Теми и гости в сутрешните блокове на телевизиите"}
