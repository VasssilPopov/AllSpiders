{"url": "http://www.cross.bg/poyavi-nikol-nevena-1595748.html", "text": "/КРОСС/ Приятелката на най-добрия български тенисист Григор Димитров - Никол Шерцингер, се появи в нежен тоалет от българската дизайнерка Невена Николова. Шерцингер избра изящна дантела в бяло с полуполо, които чудесно контрастираха със смуглата ѝ кожа. Снимката с тоалета, изработен от Невена, бе споделена първо от самата Никол в личния ѝ профил в Инстаграм, а към нея певицата написа, че се подготвя за участие. Кадърът е споделен и в официалната страница на Nevena Couture.Наскоро Елизабет Хърли също събра погледите с тоалет на Невена, с който се появи на рождения ден на партньора на лтън Джон - Дейвид Фърниш.Невена е българската дизайнерка, която е много популярна сред звездите, а у нас името ѝ често бе спрягано покрай тоалетите, с които се появи президентската съпруга Десислава Радева няколко пъти. Николова живее в Лондон, но се чувства много свързана с родината. Преди време тя сподели, че не е мечтала да стане дизайнер и пътят ѝ не е бил предначертан. Тя е смятала да се занимава с лингвистика, но на 27-годишна възраст решава да е поеме по друг път: \"Стана като всички сериозни неща в живота - рязко, внезапно, но с причина. Всъщност аз се върнах към корените си, към нещо, което ме е следвало от малка.\" ", "date": "2019.02.05", "title": " Никол Шерцингер се появи в рокля на българска дизайнерка "}
{"url": "http://www.cross.bg/marks-london-bila-1595746.html", "text": "/КРОСС/Вандали оскверниха гробницата на Карл Маркс в Лондон, съобщи Ройтерс. Мраморната плоча с имената на Маркс и неговото семейство е била многократно ударена с тъп метален инструмент, казаха от благотворителната организация Cemetery Trust, която управлява гробището.Добавената мраморна плоча, която е била повредена от вандалите, идва от първоначалния по-обикновен гроб.Повредени са били надписите и каменоделството, особено около името на Маркс, и датата на смъртта на съпругата му.Немският философ Маркс се премества в Лондон през 1849 г. и живее в британската столица до края на живота си. Той умира на 14 март 1883 г. на 64-годишна възраст.Паметникът в северен Лондон, който е висок 3,7 метра, е от гранитен постамент, върху който е поставен бронзов бюст на Маркс. Монументът е финансиран през 1956 г. от Комунистическата партия на Великобритания.И преди е имало посегателства на паметникаи. Бюстът е свалян, бил е атакуван с бомба-тръба през 70-е години и е бил омазван с боя и лозунги.Гробницата е сред най-важните обекти във Великобритания, които трябва да бъдат защитени и съхранени като наследство. ", "date": "2019.02.05", "title": "Оскверниха гробницата на Карл Маркс в Лондон"}
{"url": "http://www.cross.bg/stydentite-grypata-slychaya-1595731.html", "text": "/КРОСС/ Руски прокурори възобновяват разследването по случая „Дятлов\" - трагичната експедиция на девет студенти в Сибир, завършила с мистериозна смърт преди 60 години. Хиляди статии, много книги и документални филми бяха направени по случая, но в крайна сметка така и не се стигна до консенсус за това какво всъщност се е случило в „Планината на смъртта\" - Урал.Случаят „Дятлов\", кръстен на водача на групата от 1959 година - Игор Дятлов, много пъти е бил сравняван с други мистични инциденти от миналото. Трагедията с руските студенти предизвика много конспиративни теории през годините, но сега съдебните власти са решени да доведат разследването докрай веднъж и завинаги.И до днес разследващите се чудят защо членовете на групата са решили да напуснат палатковия лагер леко облечени и без обувки. Когато телата им биват намерени, се установява, че повечето от тях имат сериозни травми по черепа. Седем мъже и две жени потеглят на експедицията на 23 януари 1959 година.Плановият им маршрут е включвал 16 дни преход из северните части на планината Урал. Програмата предвиждала групата да изпрати телеграма от крайната точка - селище на име Вижай, но това така и не се случило.Операцията по издирване на студентите започнала на 20 февруари. Шест дни по-късно разкъсаната палатка на групата е открита.  На следващия ден разследващите откриват и телата на двама от студентите - Юрий Дорошенко и Юрий Кривонишенко. И двамата са намерени по бельо, лежащи до лагерния огън.През следващите дни са открити още три трупа, включително и този на Игор Дятлов, а останалите четири са намерени през май месец, когато снегът се разтопил.Разследването в съда започнало в края на февруари, но три месеца по-късно било прекратено с обяснението, че причината за трагедията е „спонтаността на природните стихии\". За много хора това обяснение било повече от несъстоятелно, тъй като не обяснявало защо студентите избягали от лагера по бельо и без обувки и защо почти всички имали множество счупвания и фрактури по черепа.Повече от 75 теории били изпратени до прокуратурата, включително такива за извънземно нашествие. Други предполагали, че студентите може би са били убити от местния народ манси, които смятали планината за свещено място. Някои не изключили и варианта за тестването на тайно оръжие. Новоотвореното разследване ще се концентрира върху три от „най-вероятните теории\". „Всички са малко или много свързани с природни феномени\", споделя официалният представител на главния прокурор - Александр Куренной пред .„Убийство е извън обсега ни\", продължава той. „Няма нито едно доказателство, което да подкрепи теорията за предумишлено убийство. Смъртта на студентите е предизвикана или от лавина или от снежна буря.\" „Близките на жертвите и медиите искат да разберат истината и да изтрият всяко едно съмнение около случая\", казва Куренной.На официална пресконференция говорителят на прокурора представи 400 страници от материали по случая „Дятлов\"  На пресконференцията присъства и Пьотр Бартоломей, приятел на Дятлов. „Година преди инцидента с Игор ходихме на експедиция в субполярните части на Урал, която беше много по-тежка от трагичната за него и другите осем членове на групата. Винаги съм казвал за него, че е много добре обучен, интелигентен и способен...Винаги можеше да се разчита на него\", споделя Пьотр. „Мога да кажа същото и за останалите, участвали в експедицията, въпреки че не ги познавах толкова добре. Радвам се, че 60 години по-късно все още има надежда да разберем каква е истината за трагедията.\"  ", "date": "2019.02.05", "title": "Мистерия: Ново разследване на смърт на студенти в Русия"}
{"url": "http://www.cross.bg/rasteniya-rabotnoto-ofis-1595734.html", "text": "/КРОСС/  Работещите в офис с растения вземат с 20% по-малко болнични от работещите в неозеленени помещения, констатираха учени от Вагенингенския университет и научното предприятие \"Фитагорас\".Растенията намаляват броя на дните, в които един служител отсъства от работното си място поради заболяване, средно с 1,6 на година, съобщи холандския сайт \"НЛТаймс\", цитиран от БТА.Холандските учени са сравнили как се променя работната атмосфера след поставянето на растения в офиса. Те поставили сензори в помещенията, за да определят физическото изменение на вътрешния микроклимат. Също запитали служителите как възприемат работното си място, каква е работната атмосфера, какво е тяхното настроение и самочувствие - преди и след поставяне на растенията.Растенията повишили влажността на въздуха в работното помещение средно с 5%. Температурата също станала по-приятна - в офис с растения служителите усещали горещина или студ не толкова рязко, колкото в офис без растения.Растенията оказали и видим ефект върху настроението на служителите. Те станали по-позитивни през работното си време, а след като си тръгнели от работа, по-малко се тревожели за свършеното. ", "date": "2019.02.05", "title": "Служителите в офиси с растения взимат с 20% по-малко болнични от останалите"}
{"url": "http://www.cross.bg/kmet-chokov-deloto-1595743.html", "text": "/КРОСС/ Бившият кмет на врачанското село Галиче отново ще бъде изправен пред съда, но по ново обвинение. Районната прокуратура в Бяла Слатина вече е внесла за разглеждане в съда обвинителен акт срещу него за документа измама.Според прокуратурата от 5 март 2012 до 16 декември 2013 г. Чоков като кмет на Галиче съставил официални документи с невярно съдържание.Сред тях имало пълномощни, различни декларации по Данъчно-осигурителния кодекс и по Закона за нотариусите и нотариалната дейност. Като упълномощители и декларатори в тях фигурирали трите имена и подписите на 14 души от различни населени места в страната.С действията си обвиняемият целял тези документи да бъдат използвани като доказателство за посочените в тях обстоятелства.Предстои съдът да насрочи разпоредително заседание по делото.Срещу Чоков, който в момента е в ареста, се води и друго дело. По него той е подсъдим като лидер на престъпна група за палежи, рекет и побой. Апелативният спецсъд го осъди на четири години и половина затвор. Сега предстои делото да бъде насрочено в апелативния спецсъд. Бившият кмет беше пуснат под домашен арест, но беше засечен в столично заведение. Това стана причина съдът да го върне обратно в килията. ", "date": "2019.02.05", "title": " Ценко Чоков на съд и за документна измама "}
{"url": "http://www.cross.bg/nargileta-pysheneto-nargile-1595747.html", "text": "/КРОСС/ Пълна забрана на пушенето на наргиле в затворени пространства у нас. Това предлагат депутати от групата на \"Обединени патриоти\". Идеята предизвика силна съпротива от собствениците на заведения.Пушенето на наргиле става все по-популярно сред младежите. Много хора си купуват за вкъщи, а други пушат в заведение. Депутати настояват именно това да се прекрати.Измененията предвиждат глобите за пушене на цигари в закрити обществени пространства да важат и за наргилетата с и без тютюн.Наргиле у нас се пуши масово от повече от 10 години. Според депутатите за това време е установено, че всички видове наргилета крият опасности за здравето и се създава зависимост.Към момента употребата не е ясно регламентирана в българското законодателство. В своите заведения Ричард Алибегов спазва забраната за цигарите, но пушенето на наргилета е разрешено. Категорично е против промените, защото е на мнение, че ще навредят на бизнеса.Според някои пулмолози наргилетата са не по-малко вредни от цигарите. „Заболявания на дихателната система, астма, белодробен рак, сърдечно съдови заболявания, които са инфаркт и инсулт. От цигара не може да се отрови от въглеокис, а от наргиле може\", коментира пулмологът д-р Александър Симидчиев. Той е на мнение, че отделеният от въглените дим вреди дори повече на околните, отколкото на пушещите.Предстои предложенията да се обсъждат, а бизнесът е готов да се включи в разговорите. ", "date": "2019.02.05", "title": "Патриотите искат пълна забрана на пушенето на наргилета на закрито"}
{"url": "http://www.cross.bg/dimov-rekata-vreme-1595736.html", "text": "/КРОСС/ Започнали са аварийни работи по възстановяване на нормалната проходимост на река Чая и укрепване на компрометираната дига. Това съобщи министърът на околната среда и водите Нено Димов, който днес посети село Катуница  община Садово по разпореждане на премиера Бойко Борисов, за да провери ситуацията със скъсана предпазна дига на реката.  Заедно с него бяха и заместник-министърът на земеделието, храните и горите Атанас Добрев и Снежина Динева, изпълнителен директор на  „Напоителни системи\" ЕАД.По време на обследването на района министър Димов каза, че започва да се отваря старото русло на реката , където тя е текла до преди няколко години, за да може да започне веднага ремонта на подпорната стена.Той съобщи, че през цялото време е бил във връзка с Министерство на земеделието, храните и горите.„ До мен е и представител на \"Напоителни системи\", които ще извършват корекциите и ремонта. Разбрахме се, че той ще продължи колкото време е необходимо, за да бъде обезопасен районът. Ще се работи на непрекъснат режим, увери министър Димов.„Напоителни системи, изпълняват функциите на постоянна защита от вредното въздействие на водите и като такива бяхме привлечени съгласно закона\", каза Снежина Динева, изпълнителен директор на „Напоителни системи\"  ЕАД.  Ние сме тук заедно всички институции. Съгласно закона и във връзка с обявеното вчера частично бедствено положение от община Садово, започнахме аварийно ремонтно възстановителните работи,обясни още тя.Заместник -министър Атанас Добрев, обеща,че въпросът със собствеността на дигата ще бъде изяснен, но в момента е по-важно да бъде отстранен възможно най- бързо проблема с дигата.„Трябва да излезем със спешни действия и след като те приключат ще проверим, за да не се повтарят подобни ситуации, допълни министър Димов. Той уточни, че коритото на реката е променено, тя е била от другата страна и сега там се почиства. Причината според него може да е нерегламентиран добив на инертни материали през последните години.Той информира, че  БДИБР и РИОСВ -Пловдив са правили няколко проверки на участъка, по време на които не е имало техника или хора, но е установено, че има незаконно изземване. За това е информирано Министерство на енергетиката и прокуратурата. Министър Димов увери, че МОСВ следи състоянието на реките и това, което трябва да се направи в случая е реката да се върне в старото корито и да бъде безопасна за хората от района. ", "date": "2019.02.05", "title": "Укрепват спешно скъсаната дига на река Чая, въпреки неясната й собственост"}
{"url": "http://www.cross.bg/evrovota-yavyavane-petkov-1595737.html", "text": "/КРОСС/ Председателят на ПП АБВ Румен Петков очерта три възможни варианта за явяване на предстоящите избори за депутати в Европейския парламент. На пресконференция след заседание на Националния съвет на партията той заяви, че АБВ е в пълна готовност и за самостоятелно явяване на евровота. Като втори възможен за АБВ формат на евровота, Петков посочи коалиция с Българската социалистическа партия и Социалдемократическите партии. „Не изключваме възможността за формиране на ляв формат, в чийто център АБВ е готова да застане. За нас предстоящите евроизбори са изключително важни от гледна точка на държавността, на способността България да присъства в силна и обединена Европа, да отстоява националния си интерес, отчитайки принадлежността си към европейското семейство\", посочи Петков.От утре ПП АБВ стартира процедурата по номинации за евродепутати.", "date": "2019.02.05", "title": "Румен Петков очерта три варианта за явяване на евровота"}
{"url": "http://www.cross.bg/firmi-onlaiin-pravila-1595733.html", "text": "/КРОСС/ Парламентът и Съветът на ЕС постигнаха споразумение в понеделник относно нови правила, чиято цел е да улесни електронната регистрация на фирми и да насърчи извършването на административни дейности онлайн през целия жизнен цикъл на фирмите. Новите правила имат за цел да спестят време и пари на бизнеса, както и да увеличат гаранциите срещу злоупотреби и измами чрез въвеждането на онлайн проверки на самоличността.Новите правила осигуряват:подобрени онлайн процедури - от регистрирането на фирми до регистрацията на техни клонове и подаването на документи; предоставяне на лесно достъпна информация на порталите за регистрация, която е безплатна и на език, който се разбира от възможно най-голям брой презгранични потребители;\"принцип на еднократност\", което означава, че от фирмите няма да се изисква да представят една и съща информация на публичните органи повече от веднъж;прозрачни правила за таксите, които се прилагат по недискриминационен начин, без да надвишават разходите за осигуряване на услугите.Въпреки че всички стъпки по регистрацията на фирми могат да бъдат извършени онлайн, преговарящите се споразумяха, че в някои случаи може да бъде изискано и лично явяване когато това е необходимо. Те също така настояха да бъде предвидена възможност за проверка дали кандидати за директорски позиции са дисквалифицирани от подобни позиции в други страни членки.Докладчикът Тадеуш Звефка (ЕНП, Полша) заяви: \"И двете институции останаха ангажирани с общата цел - да дадат на европейските предприемачи една модерна, сигурна и прозрачна среда, в която да извършват своята дейност. Но не трябва да забравяме, че това е само първата крачка. Крайно време е европейските предприемачи да се възползват от новите технологии, особено в презграничната си дейност. Ние трябва да продължим да намаляваме бюрокрацията за малките и средните предприятия и да премахваме пречките, пред които се изправя европейският бизнес на общия пазар.\"Временното споразумение трябва да бъде одобрено от посланиците на страните членки (Корепер) и от комисията по правни въпроси. След това директивата трябва да бъде гласувана в пленарна зала и одобрена от Съвета на ЕС. Според данни на Европейската комисия в момента само 17 страни членки предоставят пълния набор от процедури за онлайн регистрация на фирми, а електронните услуги и достъпът до информация в ЕС са разпокъсани.В ЕС има около 24 милиона фирми, от които 80% са дружества с ограничена отговорност. От тях около 98-99 % са малки и средни предприятия. Европейската комисия посочва, че онлайн регистрацията отнема половината от времето и може да бъде до три пъти по-евтина от традиционните хартиени формати. Новите правила за цифрова регистрация ще генерират икономии между 42 и 84 милиона евро годишно. ", "date": "2019.02.05", "title": "Регистрацията на фирми в ЕС става по-лесна и по-евтина \t"}
{"url": "http://www.cross.bg/armiya-bulgarskata-kampaniyata-1595738.html", "text": "/КРОСС/ Желанието ни е да привлечем качествени и мотивирани млади хора за служба в Българската армия, на които да предоставим възможности за кариерно развитие, сигурно възнаграждение и социален пакет за тях и семействата им. Това каза заместник-началникът на отбраната генерал-лейтенант Димитър Илиев на пресконференция в Стара Загора, където бе представена кампанията „Бъди войник\", днес, 5 февруари. Сред задачите на кампанията е повишаване на информираността на младите хора за перспективите, които дава Българската армия. За тази цел ще бъдат използвани различни канали, но най-много ще се разчита на живия контакт по време на информационните борси. Там всеки, който проявява интерес, ще може да зададе въпросите си и да получи компетентен отговор. Службата в Българската армия на първо място е служба в името на Родината и по време на кампанията ще се търси и засилването на връзката на обществото с армията, посочи още генерал-лейтенант Димитър Илиев. В тази връзка са организираните статични покази на въоръжение, оборудване и техника, както и концерти на оркестрите на Националната гвардейска част и на формированията в страната.Добри перспективи за избралите професията на войника дават още и модернизационните проекти на Българската армия, както и тенденцията за повишаване на възнагражденията, в съответствие с трудностите, рисковете и отговорностите на професията, каза още генерал-лейтенант Димитър Илиев.За миналата година е преодоляна негативната тенденция на по-голям брой напуснали, отколкото постъпили в Българската армия, посочи още генерал-лейтенант Илиев. За 2019 г. предстои на първо време да бъдат обявени конкурси за попълване на 185 места в Сухопътните войски. През годината ще бъдат обявявани конкурси и за военните формирования от състава на Военновъздушните и Военноморските сили, както и други конкурси за Сухопътните войски и 68-а бригада Специални сили.Домакините на представянето на кампанията - Втора Тунджанска механизирана бригада, са едно от най-големите военни формирования в страната. Заместник-командирът на бригадата полковник Недялко Ников отбеляза, че службата при тях е в млад, мотивиран колектив, със съвременна техника и въоръжение и с перспективи за кариерно израстване и участия в мисии зад граница. Некомплектът в бригадата е около 30 процента, какъвто е приблизително средният некомплект на войниците във формированията на Сухопътните войски. И в момента в бригадата се провежда конкурс за 40 вакантни места, като за цялата година се предвижда да има 4 или 5 подбора. Критериите за желаещите за войници са стриктни, за да не се допусне компромис с нивото на подготовка, посочи още заместник-командирът на бригадата.На 7 февруари в град Стара Загора от 15.00 ч ще започне информационната борса за набиране на войници и матроси за Българската армия, както и показът на военна техника в парк „Пети октомври\", а вечерта от 18.30 ч е концертът на Гвардейския представителен духов оркестър и Представителния ансамбъл на Въоръжените сили.  ", "date": "2019.02.05", "title": "Кампанията „Бъди войник“ търси млади хора за армията"}
{"url": "http://www.cross.bg/venetzyela-hymanitarna-pomosht-1595721.html", "text": "/КРОСС/ Европейската комисия съобщи, че отпуска пет милиона евро хуманитарна помощ за Венецуела. Комисията ще открие свое хуманитарно представителство в столицата Каракас, добави говорител на институцията.Той отбеляза, че от миналата година насам ЕС е осигурил за Венецуела 40 милиона евро хуманитарна подкрепа, предназначена за най-бедните хора. Средствата ще послужат за спешни лекарски грижи, достъп до вода, почистващи средства и до училище.ЕК добавя, че вече пета година Венецуела е в икономически срив, нанесъл щети на образователната система и здравеопазването, довел до глад и недостиг на лекарства, до насилие и несигурност. Допълва се, че най-засегнати са децата, жените и възрастните хора.Междувременно венецуелският президент Николас Мадуро нарече \"отблъскващ и жалък\" призива на Групата от Лима, която поиска смяна на режима във Венецуела и прикани армията да подкрепи лидера на опозицията Хуан Гуайдо, предаде Франс прес.В реч на церемония в Каракас по случай годишнината от неуспешния военен бунт на Уго Чавес на 4 февруари 1992 г., президентът социалист отправи критики към европейските страни, които признаха самопровъзгласилия се за временен президент Хуан Гуайдо.Групата от Лима освен това поиска армията да позволи достъп на хуманитарна помощ във Венецуела, където има недостиг на основни храни и продукти. \"Едното им искане е по-малоумно от другото\", каза венецуелският президент.Мадуро заклейми и изявленията на президента Доналд Тръмп за възможността САЩ да използват военна сила във венецуелската криза: \"Сякаш става дума за ваканция в Маями Бийч - така говори за възможността от нахлуване. Това е лудост, господин Тръмп\". ", "date": "2019.02.05", "title": "ЕС отпуска 5 млн. евро хуманитарна помощ за Венецуела"}
{"url": "http://www.cross.bg/protzenta-bogati-bedni-1595740.html", "text": "/КРОСС/ Пропастта между бедни и богати в ЕС е нараснала за 15 години с над 70 процента, заяви днес на кръгла маса в Брюксел главният изпълнителен директор на институцията Кристалина Георгиева.\"Европа винаги се е стремяла да осигури на гражданите си равни възможности. Само че през последните 15 години разликата между най-бедните и най-богатите е нараснал с над 70 процента: 10 процента от най-бедните граждани на Европа са обеднели с още 7 процента, а 10-те процента най-заможни са станали с 66 процента по-богати\", отбеляза тя.По данни на неправителствената организация Оксфам, която се занимава с проблемите на бедността, разликата между бедни и богати расте бързо в целия свят. Според Оксфам 42-те най-богати семейства в света разполагат с такива ресурси, каквито притежават общо 3,7-те милиарда най-бедни хора на планетата. ", "date": "2019.02.05", "title": "Световната банка: Пропастта между бедни и богати в ЕС се е увеличила със 70%"}
{"url": "http://www.cross.bg/aptekite-sistema-vulev-1595735.html", "text": "/КРОСС/ Аптекари протестират с жълти жилетки срещу задължението да внедрят нов софтуер, което им вменява наредба на Здравното министерство. Идеята е той да регистрира всяка продажба и до пациентите да достигат лекарства, които не са фалшиви. Пари за нововъведението обаче не са осигурени. 80% от аптеките не са готови да се включат в новата система за лекарствата, чийто краен срок е 9 февруари. От Здравното министерство уверяват, че ще има шестмесечен гратисен период, в който няма да бъдат налагани санкции.Ние не искаме милостиня от Министерството на здравеопазването. Ние искаме МЗ и държавата да влязат в роля, защото тази система за верификация, а и още две системи - националната система за реекспорт на лекарства и промените в националната система на НАП, идват едновременно за аптеките и несинхронизирано. Най-големият проблем е, че аптеките трябва да платят всичко това. Ние не сме против въвеждането на системата за верификация. Дори от години настояваме да се въведе електронно здравеопазване, заяви в интервю за Радио Пловдив Антон Вълев, председател на Националната аптечна камара.И много странно, типично по български - нито министерството, нито държавата, се погрижиха за тези системи да бъдат изработени, да бъдат платени например с европейско финансиране или със средства от излишъка в бюджета. Това са пари, които трябваше да осигури държавата, категоричен е Вълев.Заради новата система, ще трябва да въвеждаме опаковките в нея на ръка. Това означава, че в определени населени места, където няма достатъчно пациенти и оборот, аптеките ще затворят. Статистиката по отношение на верификацията показва, че едва 18% от аптеките имат готовност да се свържат с нея. 80% от аптеките нямат такава готовност, обясни Вълев.От днес колегите в цялата страна работят със сигнално жълти жилетки. Искаме да се привлече общественото внимание затова, че има сериозен проблем. Очакваме разговори с МЗ. Ако това не се случи, затваряме аптеките на 20 февруари за цял ден, обясни още Антон Вълев. ", "date": "2019.02.05", "title": "Аптекарите протестират с „жълти жилетки“ срещу нови изисквания"}
{"url": "http://www.cross.bg/montana-grip-detzata-1595744.html", "text": "/КРОСС/ 39-годишен мъж от Монтана е починал след усложнения от грип, съобщиха от Регионалната здравна инспекция. От там уточниха, че пациентът е бил с хронична бъбречна недостатъчност.\"Пациентът е хоспитализиран е по спешност в болницата в Монтана и след взет носо-гърлен секрет е потвърдено наличието на грипен вирус A(H1N1), т.е свински грип, който циркулира в цялата страна и който е виновник за тази доста масивна и все още неприключила грипна епидемия на територията на нашата страна. В резултат на тежкото придружаващо заболяване се наблюдава една много бързо протичаща форма на грипа, с развитие на тежка дихателна и сърдечно-съдова недостатъчност и летален край в рамките на един-два дни\", каза пред Бул Нюз заместник-директорът на Регионалната здравна инспекция в Монтана д-р Мария Каменова.През миналата седмица общата заболеваемост в региона е 315 на 10 000 души, като най-засегнати са малките деца. Във възрастовата група на децата от 0 до 4 години заболеваемостта е 1059 на 10 000, а при децата от 5 до 14 години - 818 на 10 000.Грипната епидемия и грипната ваканция в област Монтана се удължават до края на тази седмица - 8 февруари, включително. Учениците са във ваканция от 29 януари. ", "date": "2019.02.05", "title": "39-годишен мъж почина след усложнения от грип в Монтана"}
{"url": "http://www.cross.bg/mazda-zheneva-izlozhenie-1595726.html", "text": "/КРОСС/ Днес европейското подразделение на Mazda обяви, че ще представи нов SUV модел по време на международното изложение в Женева в началото на март.Единствените подробности, които споделят към момента от Mazda за новото си SUV предложение са тези, че то ще бъде изпълнено с нова интерпретация на Kodo дизайн език на марката, а в двигателната му гама ще бъдат включени Skyactiv мотори, в това число и с технологията SPCCI (Spark Plug Controlled Compression Ignition)На щанда на Mazda на салона в Женева ще се състои също така и европейската премиера на MX-5 30th Anniversary Edition, и ще бъдат изложение CX-3, Mazda3, Mazda6, Mazda2, CX-5 и MX-5. ", "date": "2019.02.05", "title": "Автосалон Женева 2019: Mazda с нов SUV модел"}
{"url": "http://www.cross.bg/dzhoni-lentata-evro-1595725.html", "text": "/КРОСС/ Повече от седмица холивудската звезда Джони Деп пребивава в Белград, където пристигна за снимките на филма „Минимата\". Актьорът влиза в кожата на прочутия фотограф Юджийн Смит. Деп изглежда почти неузнаваем в новата си роля, а в социалните мрежи вече изтекоха първи кадри от снимачната площадка. Операторът на лентата Benoit Delhomme също качи в Инстаграм снимка от локацията на филма.Според хора от екипа, лентата се снима с последно поколение кинокамери, а на терен обстановката е повече от професионална, цари абсолютен ред и дисциплина. Джони няма никакви специални изисквания за звезда от неговия ранг, коментират медиите в Сърбия. Той е поискал всекидневно да му бъдат доставяни прясно изцедени фрешове,  сезонни плодове и зеленчуци.На негово разположение 24 часа е престижен белградски ресторант, който се намира около реките Дунав и Сава. На снимачната площадка  Деп разполага и с луксозна каравана, където почива между сетовете. Местните таблоиди пишат, че разходите по престоя на Джони струват около 10,000 евро на ден. Нощ в луксозния пентхаус на Деп в сърцето на сръбската столица, който разполага и със самостоятелен вход, е на цена от 7,500 евро.  От продукцията споделят, че Деп няма да вземе хонорар за ролята си в „Минимата\", защото се води изпълнителен продуцент на лентата. Той обаче ще очаква приходи от продадени права и от зрителите в киносалоните, когато филма тръгне по екраните. След Сърбия снимките ще продължат в Черна Гора.  Филмът ще удари клапа в крайбрежния град Тиват.  ", "date": "2019.02.05", "title": "Джони Деп снима нов филм в Белград"}
{"url": "http://www.cross.bg/angelkova-bulgariya-tyrizum-1595732.html", "text": "/КРОСС/ Русия е сред най-важните пазари за българския туризъм и Министерството на туризма полага последователни усилия за гарантиране на най-добрите условия за туристите и туроператорите от федерацията. Това заяви министърът на туризма Николина Ангелкова при среща в Москва със Сергей Галкин, зам.-министър на икономическото развитие на Руската федерация. Министър Ангелкова е на официално посещение в руската столица, придружавана от парламентарна делегация. Радвам се, че туризмът бе една от основните теми на срещата между премиера Бойко Борисов и президента Владимир Путин миналата година в Москва. Имах честта да бъда част от делегацията ни тогава и поставихме конкретни въпроси за развитието на сектора. Много ми е приятно, че днес отново имаме възможност с руската страна да обсъдим и продължим доброто сътрудничество. Нашите двустранни отношения са основани на приятелство, каза Николина Ангелкова, като изтъкна и голямата подкрепа на Народното събрание в тази политика. В делегацията в Москва участват зам.-председателят на Народното събрание Явор Нотев, Красимир Велчев, съпредседател на парламентарната група за приятелство България-Русия, депутатите Христо Проданов, Хайри Садъков, Полина Цанкова-Христова.Министърът  припомни, че туризмът е сред сферите с особена важност за двустранните отношения. Той е един от приоритетните сектори на българската икономика, като допринася с около 12% към БВП заедно със сродните индустрии и формира близо 11% от заетостта в страната ни. Министър Ангелкова благодари за доверието към България като дестинация. Ние по традиция се радваме на интереса на руските туристи и ще разчитам на Вашата подкрепа, за да увеличим техния брой, поясни тя.2018 е трета поредна рекордна година за българския туризъм в цялата му история. България бе посетена от над 9.2 млн. чуждестранни туристи, което е най-високият резултат откакто се води статистика за туризма у нас. Приходите от международен туризъм за първите 11 месеца на миналата година възлизат на 7,2 млрд. лв. Съществено значение за този напредък имат посещенията на руските туристи, които през миналата година са били близо 512 хил. Федерацията зае 6-о място в класацията за входящ туризъм на България, акцентира още министър Ангелкова. Тя изтъкна също отличното сътрудничество с Федералната агенция по туризъм и руския бизнес.Друго важно направление в съвместното ни партньорство е въвеждането на редица облекчения в процедурите за издаване на визи за руски туристи, стана ясно от думите на министър Ангелкова. Промените обхванаха различни категории потребители - деца, хора с увреждания, собственици на имоти, лица, които са пребивавали предишни години, и др. За обезпечаване дейността на консулските служби на територията на Русия Министерството на туризма подпомага откриването на изнесени визови центрове. Вече активно работи и българското консулство в Екатеринбург.\tВизи се издават в 21 изнесени центъра в Руската федерация, като процедурите са ускорени максимално. От 1 февруари 2019 г. заявления за издаване на български визи могат да се подават в 59 града на територията на цяла Русия. Предвижда се таксата да бъде намалена, което също се надяваме да подпомогне интереса на руските туристи към България, заяви министър Ангелкова. Тя открои и ролята на модерните технологии в цялостната политика на ведомството да се предлагат бързи и висококачествени услуги на туристите. Тази година сме се фокусирали върху дигитализацията в сектора и ми се иска в тази връзка да начертаем конкретни инициативи, поясни министърът. Услугите, предоставяни от министерството, могат да се ползват изцяло електронно 24 часа в денонощието, 7 дни в седмицата. За руските туристи работи и специален телефон, на който отговаря служител от министерството. Традиционно руските туристи се интересуват от летните курорти на България, но съвместно можем да развием и културно историческия туризъм, балнео- и СПА, посещения на повече детски групи и др., каза министър Ангелкова. „Ще работим максимално за още по-ползотворно сътрудничество с България\", заяви зам.-министър Галкин. Той поздрави екипа на министерството за постигнатите рекордни резултати и подчерта, че България е привлекателна дестинация за руските граждани. Зам.-министърът приветства усилията на туристическата администрация да въвежда дигиталната трансформация в сектора. Руското министерство на икономическото развитие също насърчава ускореното прилагане на IT практики и иновации в туризма. То подготвя нова стратегия за развитието на туризма, която ще е готова през втората част на годината. На срещата бе съобщено, че се планира двустранен икономически форум в туризма съвместно с Търговското представителство на Руската федерация в България през април тази година. Той ще се състои във Велико Търново в рамките на Международното изложение за културен туризъм. Министър Ангелкова покани зам.-министър Галкин да посети бизнес събитието. Зам.-председателят на българския парламент Явор Нотев също потвърди убеждението си, че съвместната работа между институциите на двете страни трябва да продължи.", "date": "2019.02.05", "title": "Ангелкова в Москва: Русия е сред най-важните пазари за българския туризъм"}
{"url": "http://www.cross.bg/deteto-dete-roditelya-1595719.html", "text": "/КРОСС/ Държавната агенция за закрила на детето /ДАЗД/ се самосезира по случая с починалото двeгодишно дете във варненската болница, което падна от третия етаж, след като се е промушило през парапета на стълбището. Това каза за БГНЕС директорът на Главна дирекция „Контрол по правата на детето\" в ДАЗД Камелия Николова.„Веднага реагирахме, след като се запознахме със случая от публикациите в медиите. От наша страна са предприети своевременни действия за проучване. На първо място дали се касае за оставяне на дете без надзор от страна на родителя, дали се касае за някакъв вид неглижиране и на следващо място, дали от страна на лечебното заведение са предприети необходимите мерки за гарантиране сигурността и безопасността на всички, които са на територията на лечебното заведение, по-специално на децата\", каза Николова.Николова уточни, че правата и задълженията на родителя са ясно разписани в Конвенцията на ООН за правата на детето. „В нея изрично е регламентирано, че родителите носят първостепенна отговорност за отглеждането и развитието на своите децата, тъй че ангажимент е на родителя, предвид и ниската възраст на детето, да следи по всяко време детето да се чувства сигурно, безопасно и да не се случват такива нелепи инциденти\", заяви тя.Под ръководството на Районна прокуратура във Варна е започнато досъдебно производство за това, че на стълбите пред родилно отделение в МБАЛ „Св. Анна\" родител е оставил малолетното си дете, намиращо се под родителски грижи, без надзор и достатъчно грижи и с това е създал опасност за неговото физическо развитие, което е престъпление по текстове от Наказателния кодекс. ", "date": "2019.02.05", "title": "ДАЗД се самосезира по случая с починалото дете във варненската болница"}
{"url": "http://www.cross.bg/levski-obshtina-obshtina-1595718.html", "text": "/КРОСС/ Община Левски е победител в  тазгодишното издание на конкурса на „Екопак България\" АД „Най-зелена община\". Проектът, който получи приза за Най-зелена малка община за 2018 г., предвижда 5000 души от град Левски и село Обнова да бъдат информирани за значението на процеса на разделно събиране на отпадъци за опазването на околната среда.", "date": "2019.02.05", "title": "Община Левски спечели конкурса „Най-зелена община“ "}
{"url": "http://www.cross.bg/radev-tehnologii-partnyorstvo-1595722.html", "text": "/КРОСС/ Президентът Румен Радев проведе работна среща днес на „Дондуков\" 2 с посланика на САЩ в България Ерик Рубин. Срещата се състоя по инициатива на държавния глава и на нея бяха разгледани теми в рамките на стратегическото партньорство между България и САЩ, както и въпроси на глобалната и регионална сигурност, двустранното сътрудничество в икономиката, енергетиката и науката, процесът на модернизация на Българската армия. Президентът Радев призова за засилване на двустранния индустриален и технологичен обмен и открои способностите на страната ни за много по-активно партньорство със САЩ в сферата на информационните и комуникационни технологии, науката и образованието в областта на високите технологии ", "date": "2019.02.05", "title": "Румен Радев се срещна с посланика на САЩ Ерик Рубин   "}
{"url": "http://www.cross.bg/samo-obvinitelniya-protzedyra-1595723.html", "text": "/КРОСС/ Спецсъдът реши да спре с четенето на обвинителния акт по делото КТБ. До тази крачка се стигна след приетите промени в НПК.Така процесът ще продължи по новата процедура и обвинението само ще бъде представено, при това в съкратен вариант. За почти година прокуратурата успя да представи в съдебната зала едва половината от обвинителния акт, който е хиляди страници.По-рано днес защитата обясни, че промяната в закона не може да действа със задна дата, а само за бъдещи дела.", "date": "2019.02.05", "title": "Делото за източването на КТБ тръгва по нова процедура "}
{"url": "http://www.cross.bg/detzata-komentira-dazd-1595720.html", "text": "/КРОСС/ Държавната агенция за закрила на детето организира дискусия за опасностите в интернет под надслов \"Животът е ценен, не го рискувай!\" по повод Международния ден за безопасен интернет.Срещата събра представители на ДАЗД, Министерството на образованието, Съюза на учителите,  представители на Съвета на децата.  Поканен беше и влогърът Преслав Иванов, който коментира все по-обезпокоителната тема за опасностите на селфито.„Днес е ден, в който общественото внимание се фокусира върху онлайн рисковете за деца и млади хора и върху необходимостта родители, образователни институции и други организации да полагат все повече усилия за създаване на една по-безопасна онлайн среда.\", коментира Преслав Иванов. Той  обясни, че е поел ангажимент към ДАЗД да изработи видео,  което показва опасностите при правенето на селфита и в скоро време ще представи такъв клип на своята публика. От своя страна председателят на ДАЗД Елеонора Лилова коментира, че в ден като днешния всички трябва да обединят усилията си и да покажат на децата, че са заедно с тях.„Животът е ценен и той не бива да се рискува, ей така за няколко лайка в интернет. „, коментира Лилова и допълни, че наистина интернет дава огромни възможности и атрактивност, но също така той крие и много рискове.„Много от информацията  в интернет може да е ценна и полезна, но децата и младите трябва и да се научат да отсяват фалшивите новини и фалшивата информация там. Точно затова дигитално медийната грамотност е един от акцентите на новата Национална стратегия за детето 2019-2030 година, коментира още Елеонора Лилова.„Аз съм дълбоко убедена, че всичко това, което правим е, защото сме минали по този път - знаем какви грешки допуска младостта, знаем какъв социален опит имат хората, които управляват и работят в институциите. И затова сме загрижени да не се получава това, което се е получавало при нас - по пътя на пробата и грешката, ние да получаваме житейския си опит.\"  Това коментира по време на дискусията.Янка Такева- председател на Синдиката на българските учители. „Аз съм дълбоко убедена, че от Съвета на децата към ДАЗД, които също присъстват на дискусията, че те ще направят всичко възможно обсъжданите правила да станат достояние на вашите връстници\", заключи Такева.В хода на събитието ученикът Олександър Ковалчук от гр. Димитровград (Професионална гимназия \"Проф. д-р. Асен Златаров\") представи своето мобилно приложение, спечелило първото място в конкурса за деца и младежи на тема „Безопасност на децата в дигитална среда\", организиран от ДАЗД. Идеята на конкурса бе да стимулира детското участие и да се реализират идеи, създадени от деца за деца, за мобилни приложения, с цел защита правата на децата в дигиталната ера и превенция на рисковете в мрежата.", "date": "2019.02.05", "title": "За дигитална грамотност призова ДАЗД в деня за безопасен интернет"}
{"url": "http://www.cross.bg/obseg-shoiigy-rysiya-1595727.html", "text": "/КРОСС/2019-02-05Наземен вариант на комплекса \"Калибър\" с морско базиране с крилата ракета с голям обсег трябва да бъде разработен през 2019-2020 г., заяви днес руският министър на отбраната Сергей Шойгу, цитиран от РИА Новости.\"Калибър\" се представи много добре в Сирия. В тези срокове ни предстои да създадем и наземен комплекс със свръхзвукова ракета с голям обсег\", отбеляза Шойгу. Той допълни, че тези мерки са в отговор на напускането на Договора за ликвидиране на ракетите със среден и малък обсег от страна на САЩ миналата седмица.\"САЩ активно работят над създаването на ракети с наземно базиране с обсег над 500 км - над ограниченията в договора. В тази връзка президентът на Русия постави задача преди Министерството на отбраната да вземе ответни мерки\", каза още Сергей Шойгу.В събота президентът Владимир Путин заяви, че Русия прекратява участието си в Договора за ликвидиране на ракетите със среден и малък обсег.\"Москва ще изчака, докато международните партньори са готови да водят с нея съдържателен диалог от позиция на равенство. Темата е важна и за нас, и за нашите партньори, и за целия свят\", подчерта Путин. ", "date": "2019.02.05", "title": " Русия разработва нова ракета с голям обсег "}
{"url": "http://www.cross.bg/shtastieto-indeks-zdrave-1595728.html", "text": "/КРОСС/ Най-голяма група от българите, 45 % се описват като почти щастливи, а 31 % като нещастни в първото за България представително изследване на личното и общностно щастие. То бе проведено в края на 2018 г. от „Джи Кънсътинг\" по поръчка на списание „Мениджър\". Средният индекс на щастието за страната в края на 2018 г. е 56 точки, от 100 възможни. Средният глобален Индекс на щастието за 2018-та е 60.9 точки, според изследването на The Happiness Alliance. България е с почти 5 пункта под него.С нарастване на възрастта, стойностите на Индекса на щастие се понижават, но с два сериозни срива: първи - след 30 г. възраст, и втори - след 70 години, показва българският Индекс на щастието. С повишаване на образователното равнище нараства и Индексът на щастиетоВисоките лични доходи, особено над 1500 лв., намаляват рязко относителния дял на нещастните, но не увеличават дела на щастливитеНай-щастливи у нас са хората в четиричленни домакинства (най-често семейства с две деца). Индексът на щастието пада при самотните, но и при многочленните домакинства от 5 и повече човека.Представителите на малцинствата имат между 10 (българските турци) и 20 пункта (ромите) по-нисък Индекс на щастието от представителите на мнозинствотоСредните стойности на Индекса на щастието не варират по факторите пол и големина на населеното място, но най-голям относителен дял нещастни се регистрира в малките градове.Социалните групи и категории с най-висок дял „нещастни\" са:•\tРоми -  67% от всички представители на категорията•\tЛица на възраст 70+ г. - 52%•\tЛица с основно или по-ниско образование - 49%•\tЖивеещите в едночленни домакинства (самотни) - 47%•\tТурци - 46%•\tБезработни - 44%•\tПенсионери - 43%•\tЛица с личен доход под 500 лв. - 43%.Измеренията, в които са регистрирани най-благоприятни за Индекса на щастието резултати са:•\tСоциална подкрепа от най-близките - 73.9 от 100 точки•\tПсихично здраве - 70.0 точки/ от 100 т.•\tФизическо здраве - 65.6 точки/от 100 т.•\t Удовлетвореност от живота - 61.5 точки./ от 100 т.Областите, които имат негативен ефект върху стойностите на индивидуалния и националния Индекс на щастието са:•\tКачество на околната среда- 51.1 точки•\tБаланс на времето - 49.3 точки•\tВключеност в местната общност - 41.5 точки•\tУправление - 38.1 точки.По няколко измерения - психично здраве, физическо здраве, удовлетвореност от живота и баланс на времето, българските стойности са неразличими статистически от средните глобални.По един показател - социална подкрепа от най-близките - сме чувствително над средната стойност за света.По редица измерения обаче сме чувствително под средното глобално равнище. Дистанциите тук са в следните области:•\tУдовлетвореност от работата -с 4.2 пункта под средното глобално•\tВключеност в местната общност - с 9.1 пункта•\tСубективно благосъстояние - с 9.4 пункта•\tУправление - с 10.9 пункта•\tСтандарт на живот - с 10.9 пункта•\tДостъп до култура, изкуство, образование цял живот - с 11.6 пункта•\tКачество на околната среда - с 14.7 пункта.„Именно това са и областите, в които е най-висока потребността от алтернативи на настоящите политики на национално и местно равнище, а също така и от партньорство между публична власт, гражданско общество и бизнес\", коментира ръководителят на изследването, социологът Живко Георгиев.С тази инициатива списание „Мениджър\"  стимулира търсене на българското измерение на едно интелектуално движение, което от няколко десетилетия вдъхновява и увлича учени, граждански активисти, правителства, местни общности в търсене на алтернативи на обществено-икономическо развитие. То поставя във фокуса си човека, качеството на живота, благополучието и в крайна сметка неговото щастие като цел на общественото развитие и измерител на прогреса.Идеята за измерване на брутното национално щастие се заражда в Кралство Бутан през 1972 г. и то става измерител на устойчивия прогрес на обществото в замяна на фетишизирания брутен вътрешен продукт (БВП). ", "date": "2019.02.05", "title": "В България мериха индекса на щастието, идеята тръгва от Бутан"}
{"url": "http://www.cross.bg/ninova-gerb-reshenie-1595729.html", "text": "/КРОСС/  \"Една партия, една държава. Това се готви да направи  ГЕРБ  с промени в  Изборния кодекс. Тихомълком, между първо и второ четене, депутат от управляващите е внесъл текст за промени. Те показват притеснението им от евентуалната  загуба на изборите.\" Това заяви на пресконференция лидерът на БСП Корнелия Нинова. Тя запозна медиите с предложенията на управляващите. \"Досега решенията на изборните комисии се взимаха с мнозинство от две трети. Това предполага участие на представителите на всички партии. С новите предложения, ГЕРБ въвеждат падащия кворум - обикновеното мнозинство. В някои от комисиите те го имат самостоятелно, а в други ще им трябва глас или два подкрепа от техен партньор. По този начин елиминират другите партии при взимане на решенията в комисиите\", обясни Нинова готвените изменения на Изборния кодекс от страна на управляващите. \"На второ място, досега, ако първоинстанционният съд отмени решение, се насрочваха нови избори- там, където има установена фалшификации. Провеждаха се нови избори, на нова дата. ГЕРБ предлагат това да отпадне и същата комисия да вземе ново решение, на база на същите фалшиви протоколи\", добави още Корнелия Нинова. Лидерът на социалистите обясни пред медиите и третата промяна, която предвиждат от ГЕРБ: \"Отменят правото да обжалваш едно решение с касационна жалба пред Върховния административен съд. Това е основно конституционно и човешко право- да си търсиш  правата си по съдебен ред на три инстанции. Вече няма да има такова право,  ако го приемат.\"Корнелия Нинова се обърна към всички българи, независимо от партийните им пристрастия,  да се обединят и да отстоят основното право- човек да гласува свободно и да не се подменя свободната му воля. \"Да дадем отпор на тази пълзяща диктатура, която върви с огромни крачки напред\", призова Нинова. \"Сезираме Венецианската комисия за тези промени, които са внесли от ГЕРБ. Настояваме да ги изтеглят от Народното събрание. Ще се борим на второ четене за машинно гласуване. Срам е за съвременна и модерна България да се отменят текстове, които е приел парламентът за машинното гласуване. Докрай ще настояваме то да бъде въведено. Утре внасяме и проект за решение за откриване на процедура за смяна на ЦИК и избор на нова комисия. Промените в ИК трябва да вървят с решение за промяна на ЦИК. Основание за това ни дава законът, защото на 20 февруари изтича срокът, в който трябва да започне процедурата за нова ЦИК\", каза Корнелия Нинова. : Нашата цел е прозрачен и честен изборен процес. ГЕРБ вървят в обратната посока\"Нашата цел е да регламентираме възможно най-прозрачен и честен изборен процес. За съжаление, предложенията на нашите опоненти вървят точно в обратната посока\". Това заяви зам.-председателят на ПГ на \"БСП за България\" и член на ИБ на НС на БСП Крум Зарков. Той обясни, че левицата идентифицира два основни проблема в Изборния процес. \"Единият е свързан с избирателните списъци. Той стои неразрешен от години и никой нищо  не прави за решаването му\", обясни той и допълни, че БСП предлага най-накрая да бъде създаден съществуващият в закона публичен регистър на избирателите.  \"Вторият проблем е свързан с т. нар. \"втори оригинален протокол\". Предлагаме да има само един протокол, който да служи за оригинал, за да се предотвратят измамите с втория\", заключи Крум Зарков ", "date": "2019.02.05", "title": "Нинова: С промени в Изборния кодекс ГЕРБ узаконяват диктатурата"}
{"url": "http://www.cross.bg/internet-detzata-onlaiin-1595730.html", "text": "/КРОСС/ На 5 февруари се отбелязва Международният ден за по-безопасен интернет, с който Европейската комисия е ангажирана чрез широк набор от дейности в рамките на Европейската стратегия за по-добър интернет за децата. Българският еврокомисар по цифровата икономика и общество Мария Габриел, която стартира на тази дата през миналата година европейска кампания #SaferInternet4EU, обяви днес създаването на нова експертна група за по-безопасен интернет за децата. Понастоящем не съществува форум на държавите членки и техните компетентни национални органи, който конкретно и последователно да работи по предизвикателствата на безопасността на децата онлайн, да се обсъждат въпроси и се обменят добри практики. Групата ще се състои изключително от представители на държавите-членки (плюс Исландия и Норвегия) и задачата й ще бъде да допринесе за политиката за по-безопасен за децата интернет, като предложи конкретни мерки и действия.„На този ден сме съсредоточени повече от всякога върху начините за подобряване на безопасното и приобщаващо използване на цифровите технологии, особено сред децата и младите хора. Мотото за 2019 г. „Заедно за по-добър интернет\" ни напомня, че нито една държава, нито една организация не може да действа ефективно самостоятелно, когато става въпрос за безопасността в интернет. Координацията и сътрудничеството между държавите членки са изключително важни  и затова работата на експертната група ще бъде изключително ценна\", коментира комисар Мария Габриел. Тя обяви създаването на групата по време на посещението й в белгийския център за по-безопасен интернет заедно с министъра на Белгия за цифровите технологии.Българският еврокомисар посети и Европейското училище №4 в Брюксел, където се намира единствената секция с български ученици. Тя проведе дискусия с българчетата и техни френски връстници от средното училище за опасностите, които дебнат в интернет, и за начините да се предпазват от тях.  Децата представиха пред комисаря ни резултатите от съвместна творческа инициатива за изработването на плакат, посветен на Деня за по-безопасен интернет, с тяхното разбиране за безопасността онлайн и призив за действие към ангажираните институции и организации. Учениците показаха добри познания как да реагират при някои заплахи онлайн, но за много от новите научиха от дискусията с комисаря. Мария Габриел специално привлече вниманието на децата към основните правила за кибер хигиена и ги насърчи да споделят с родителите и учителите си винаги, когато се почувстват застрашени в интернет.След дискусията с българските ученици, българският еврокомисар проведе граждански диалог с около 500 ученици от всички езикови секции в Европейското училище, в който представи резултатите от едногодишната си кампания #SaferInternet4EU (с обхванати 15 500 училища и близо 3 милиона европейци) и сподели за работата на Европейската комисия за осигуряването на по-безопасна и надеждна онлайн среда за децата. ", "date": "2019.02.05", "title": "Комисар Мария Габриел: Безопасността на децата онлайн изисква мобилизация"}
{"url": "http://www.cross.bg/rysiya-stranata-iskat-1595705.html", "text": "/КРОСС/ Кремъл не смята, че е висок процентът на жителите на Русия, които искат да емигрират, пише в заглавие изданието \"Аргументи недели\". Прессекретарят на президента Путин Дмитрий Песков нарече \"не толкова висок показател\" данните, според които 41 на сто от младите хора искат да се изселят от Русия, посочва \"Комерсант\". Той заяви, че не смята за показателни резултатите от проучването на социологическия център \"Левада\", според чиито експерти 41 на сто руски граждани от 18 до 24 години искат да заживеят постоянно в чужбина, отбелязва \"Труд\". Това са обобщенията на новината в руските медии, предаде БТА.Кремъл \"не се притеснява от тези цифри\", не се интересува от нагласите сред младежта, на която й се ще \"да си вдигне чукалата\", гласи изводът на \"Свободная пресса\".По повод коментара на Песков вестникът пише: \"Оптимизмът по принцип, естествено, е хубаво нещо, помага в работата и в личния живот. Още повече, щом собствената ти дъщеря Елизавета отдавна вече живее и учи в Париж и засега не гори от желание да се върне в страната, в която работи татко\".\"Ние обаче сме хора по-обикновени и щом почти половината хора, с които е прието да свързваме бъдещето на страната, мечтаят да я напуснат, това буди известна тревога\", добавя изданието.В Русия, \"нямаш ли сериозни връзки, едва ли те очаква фантастичната кариера на сенатора Рауф Арашуков или на сина на Валентина Матвиенко\", оглавяваща руския сенат, констатира електронният вестник.Синът на Валентина Матвиенко Сергей е бизнесмен, според медиите - доларов милиардер. Руският сенатор от кавказката република Карачаево-Черкесия Рауф Арашуков бе арестуван през януари за кражба на гориво от \"Газпром\" на стойност 30 милиарда рубли.\"Чудовищното финансово разслояване в Русия и отдавна ръждясалите, демонтирани поради ненужност социални асансьори\" провалят всички планове за реформи в икономиката на страната, изтъква \"Свободная пресса\".Нагласите за емиграция сред руската младеж нарастват и това не е безобидна тенденция, смята \"Ведомости\". Желанието за изселване невинаги се осъществява, но растящата готовност за заминаване сред младежта - най-активната част от населението, склонна към риск и иновации, необходими за развитието на страната, - не може да не буди тревога, пише всекидневникът в редакционен коментар, цитиран от Би Би Си.Русия я напускат най-квалифицираните и амбициозни млади хора. Делът на висшистите сред тях е висок - от 30 на сто (заминаващи за балтийските държави) до 50 процента ( в Австралия, Канада, Франция). Освен това официалната статистика не отчита заминалите да учат или да работят временно, които са останали там, се казва в материала.При това руските емигранти не желаят да се връщат, констатира \"Ведомости\". Данни от допитвания потвърждават, че изтичането на мозъци от Русия продължава и може да затрудни технологическия пробив, анонсиран от първите лица на страната, предупреждава вестникът.Седем на сто от хората в Русия със сигурност искат да се преселят в друга страна, а още 10 на сто по-скоро желаят това, отколкото не. Не виждам нищо трагично в тези цифри. Защото от тях следва, че 82 процента от гражданите на Русия не искат да емигрират, пише наблюдател на \"Московский комсомолец\".Това съвсем не прилича на страна, в която голям дял от населението просто мечтае да избяга, коментира той.Авторът обаче добавя, че днес руското общество е в дълбока морална криза.\"Продължителен конфликт по периметъра на границите ни. Икономика, която упорито отказва да расте. Постъпателно свиване на възможностите за развитие на бизнеса. Не съвсем здрава вътрешнополитическа атмосфера. \"Непрозрачно\" бъдеще. Всичко това, взето заедно, не съдейства за добра емоционална нагласа на страната и подхранва емиграционните нагласи сред най-мобилната част от обществото\", заключава коментаторът. ", "date": "2019.02.05", "title": "Кремъл: Не сме притеснени, че 41% от руснаците искат да емигрират"}
{"url": "http://www.cross.bg/sistema-vinetki-realizatziya-1595704.html", "text": "/КРОСС/ От началото на годината са продадени милион 247 хиляди електронни и хартиени  винетки, които са с 500 хил. повече от продадените за миналия период от  17 декември 2017 до 31 януари 2018 година.  Това каза проф. Олег Асенов, началник отдел „Управление на информационна инфраструктура\" към  Национално ТОЛ система в ефира на Нова телевизия „Здравей, България\". 7% отиват за търговска реализация - за търговско опериране и за изграждане на допълнителната инфраструктура, необходима за търговското опериране. Тези 7% са необходими не само на фирма \"Интелигентни системи\", но и на всеки един партньор, който може да кандидатства по условията, за да инвестира и развие отвореността на системата. Интерфейсът, който се развива с нашата система за валидиране на винетките, е нещо съвсем друго. Ако някаква външна система трябва да се свърже с нашия интерфейс, тя трябва да инвестира средства. Ние нямаме готов интерфейс, обясни той.   Към момента при хартиените винетки разходите за реализация са около 4,35%.", "date": "2019.02.05", "title": "247 хиляди винетки са продадени от началото на годината"}
{"url": "http://www.cross.bg/bulgariya-venetzyela-suveta-1595713.html", "text": "/КРОСС/ Съветът по сигурността при Министерския съвет проведе извънредно заседание във връзка със ситуацията във Венецуела. Той се председателстваше от министър-председателя Бойко Борисов, като в него участваха вицепремиерът и министър на външните работи Екатерина Захариева, представители на службите за сигурност и на президента на България Румен Радев, съобщиха от пресслужбата на кабинета.Съветът излезе с позиция, че България изразява подкрепа за партньорите си в Европейския съюз и международната общност, които признават председателя на Националната асамблея на Боливарска република Венецуела Хуан Гуайдо, като временно изпълняващ функциите на държавен глава, с оглед скорошно провеждане на демократични избори за мирно разрешаване на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната.\"Република България изразява своята солидарност към всички граждани на Венецуела, както и към гражданите на държавите членки на Европейския съюз, които живеят там. Това са над 1 милион души, предимно от Испания и Португалия - страни, които са надеждни партньори на България, за което има редица примери, като последният за това е подкрепата им за българската позиция в защита на българските превозвачи и транспортни работници\", се казва още в позицията на Съвета по сигурността.Документът беше подкрепен от всички членове на Съвета с изключение на представителите на президента. ", "date": "2019.02.05", "title": "Премиерът събра извънредно Съвета за сигурност"}
{"url": "http://www.cross.bg/godini-detegledach-detzata-1595706.html", "text": "/КРОСС/ Семейства с деца на възраст до 12 години вече могат да се възползват от услугата, предоставена от Бюрото по труда, да наемат детегледач, на който ще се плаща по европроект. Досега подобна екстра се предлагаше за родители на деца до 5 години.Осигуряването на детегледач от Бюрото по труда става по проекта „Родители в заетост\", финансиран от Оперативна програма „Развитие на човешките ресурси\". Целта е подпомагане на родителите за по-доброто съвместяване на професионалния с личния живот, като същевременно предоставя възможност за заетост на безработни за полагане на грижи за отглеждане на деца.Програмата се оказва ефективна и рядко се случва семействата да са недоволни от наетите бавачки. Донякъде се дължи и на това, че родителите  провеждат интервюто за избор на детегледач, уточни шефът на Регионалната служба по заетостта.Заплатата, която бавачките вземат от Бюрото по труда, е минималната. Работното им време е фиксирано - 8 часа. Условието за детегледачите е да са регистрирани като безработни в бюрата по труда.Новото в програмата „Родители в заетост\" е, че от тази година ще се наемат бавачки за гледане на деца до 12 години при многодетните семейства, а не както досега беше - до 5 години възраст на децата. Възможностите са три. Родителите на деца до 5 години могат да получат детегледач, ако детето им не е записано в детска ясла/градина и имат трудов договор, но не са се върнали на работа и полагат грижи за децата си. Вторият вариант е родителите да са многодетни и да са се върнали на работа, като децата са на възраст до 12 години и ходят на детско заведение или училище. Третият вариант е родителите да са безработни, като децата им до 5 години не ходят на детско заведение, или са безработни многодетни родители.Максималният срок за получаване на услугата детегледач е 18 месеца или до навършване на 5 или 12 години на детето или децата.Заявления от родители са осигуряване на детегледач по проект „Родители в заетост\" могат да се подават до 28 февруари. ", "date": "2019.02.05", "title": "Безработни баби стават платени детегледачи "}
{"url": "http://www.cross.bg/piton-predizvika-panika-1595714.html", "text": "/КРОСС/ Питон избяга от зоомагазин в пловдивския търговския център \"Гранд\" и предизвика паника сред служители и посетители, съобщиха местните медии.Очевидци разказаха, че влечугото, което с дължина около 150 сантиметра, е успяло да счупи терариума, в който се намира, и пропълзяло над окачения таван. В следващия момент то се провесило над главите на минувачите на етажа. Продавачки подали сигнал за помощ на тел. 112 около 11.30 ч., а паниката довела до затваряне на магазините на втория етаж. На място е изпратен екип на сектор \"Специализирани оперативни дейности\" на пожарната и полиция. Етажът е отцепен.Това не е първи инцидент във въпросния обект, твърди \"Трафик Нюз\". Преди време оттам е избягала игуана, която също е била издирвана. ", "date": "2019.02.05", "title": "Питон беглец предизвика паника в търговски център в Пловдив"}
{"url": "http://www.cross.bg/period-perioda--1595707.html", "text": "/КРОСС/ България е изнесла със 199.71 процента повече ток за периода 01.01.2019 г. - 03.02.2019 г., спрямо 01.01.2018 г. - 03.02.2018 г. Това сочат последните оперативни данни на Електроенергийния системен оператор /ЕСО/. Данните показват, че от 1 януари 2019 г. до 3 февруари тази година страната ни е изнесла 522 255 мегаватчаса /MWh/ електроенергия, докато за аналогичния период на 2018 г. експортът на ток от страната ни е бил 174 254 MWh ток., посочват от ЕСО. Предишните данни на оператора показваха, че България е изнесла със 162.03 процента повече ток за периода 01.01.2019 г. - 20.01.2019 г. спрямо 01.01.2018 г. - 20.01.2018 г.Производството на електроенергия от началото на тази година до 3 февруари е 5 091 623 MWh. През този период на изминалата година са били произведени 4 545 713 MWh ток. Това е повишение с 12.01 на сто, изчисляват от ЕСО.Потреблението в страната за периода 01.01.2019 г. - 03.02.2019 г. спрямо 01.01.2018 г. - 03.02.2018 г. се е повишило с 4.53 пункта. Цифрите на ЕСО сочат, че от началото на годината до 3 февруари са изразходвани 4 569 368 MWh ток, докато през аналогичния период на изминалата година потребеното количество електроенергия е било 4 371 459 MWh.С 13.50 на сто повече е произведената електроенергия от базовите мощности като АЕЦ \"Козлодуй\", ТЕЦ \"Марица-изток 2\" и т. нар. американски централи - ТЕЦ \"ЕЙ И ЕС Гълъбово\" и ТЕЦ \"Контур Глобал Марица Изток 3\", показват още данните на ЕСО. Ако от началото на 2019 година до 3 февруари от базови мощности са произведени общо 4 526 676 MWh, то за аналогичния период на 2018 г. произведеният ток от базовите централи е бил 3 988 328 MWh.С 3.23 пункта по-малък е делът на възобновяемите енергийни източници /ВЕИ/ в преносната мрежа. През периода 01.01.2019 г. - 03.02.2019 г. техният дял е 112 191 MWh, докато за аналогичния период на 2018 г. делът на ВЕИ в преносната мрежа е бил 115 937 MWh.Вятърните електроцентрали /ВяЕЦ/ от 1 януари до 3 февруари тази година са произвели с 4.37 процента повече ток - или 84 572 MWh. През този период преди година производството от ВяЕЦ е било 81 028 MWh. Фотоволтаичните централи /ФЕЦ/ са произвели с 19.04 на сто по-малко ток през периода 01.01.2019 г. - 03.02.2019 г. - или 16 833 MWh, спрямо 20 791 MWh за 01.01.2018 г. - 03.02.2018 г. При централите, които работят на биомаса, също се отчита спад на произведената електроенергия с 23.60 пункта. За периода 01.01.2019 г. - 03.02.2019 г. те са произвели 10 786 MWh, докато за аналогичния период на 2018 г. са били произведени 14 118 MWh.За периода 01.01.2019 г. - 03.02.2019 г. спрямо 01.01.2018 г. - 03.02.2018 г. участието на ВЕИ в разпределителната мрежа е с 11.67 на сто повече, отчитат от ЕСО. От началото на годината до 3 февруари ВЕИ са участвали в разпределителната мрежа с 148 736 MWh електроенергия, докато за същия период на миналата година участието на възобновяемите енергийни източници в разпределителната мрежа е било 133 195 MWh. В този сегмент повишението е най-голямо при ВяЕЦ - с 41.44 процента. За посочения период на 2019 г. ВяЕЦ са участвали с 89 937 MWh., докато за този период на изминалата година - с 63 586 MWh. При предишните данни на ЕСО за периода 01.01.2019 г. - 03.02.2019 г. спрямо 01.01.2018 г. - 03.02.2018 г., е имало увеличение на участието на ФЕЦ в разпределителната мрежа с 30.54 на сто, но за периода 01.01.2019 г. - 03.02.2019 г., спрямо 01.01.2018 г. - 03.02.2018 г. се отчита намаление с 18.29 процента. За периода 01.01.2019 г. - 03.02.2019 г. ФЕЦ в разпределителната мрежа са участвали с 43 447 MWh електроенергия, докато за аналогичния период на 2018 г. - с 53 175 MWh.При производството на ток от биомаса в разпределителната мрежа е отчетено понижение с 6.58 пункта. От 1 януари до 3 февруари тази година в този сегмент са отчетени 15 352 MWh, спрямо 9 605 MWh за аналогичния период на 2018 г.От началото на годината до 3 февруари ВЕЦ-овете са генерирали с 1.37 процента по-малко електроенергия в сравнение с аналогичния период на 2018 г. За периода 01.01.2019 г. - 03.02.2019 г. от ВЕЦ са произведени 304 020 MWh, докато за същия период на 2018 г. произведеното количество ток е било 308 253 MWh, показват данните на Електроенергийния системен оператор. ", "date": "2019.02.05", "title": "200% ръст на износа на ток през януари"}
{"url": "http://www.cross.bg/rysiya-bulgariya-fevryari-1595708.html", "text": "/КРОСС/ От 11 до 15 февруари 2019 година Финансовият университет към Правителството на Руската Федерация съвместно с водещи руски университети, представителството на Россотрудничество в гр.София и с подкрепата на Посолството на Русия в България ще проведе широкомащабна презентация «Добре дошли в Русия!»Кампанията ще се проведе в 4 града на България: София (11 февруари), Пловдив (12 февруари), Варна (14 февруари) и Бургас (13 и 15 февруари).Българските ученици ще могат да научат за уникалните възможности за обучение в руските университети по най-търсените направления: световна икономика, мениджмънт, световни финанси, политология, туризъм, хотелиерство, инженерно дело, енергетика, информационна безопасност.Свои презентации ще направят български студенти, които вече се обучават в Русия: те ще споделят своите впечатления за живота в Русия, за руската култура, за възможностите за безплатно обучение и по-нататъшната им реализация на пазара на труда.", "date": "2019.02.05", "title": "Руски университети започват мащабна информационна кампания  в България"}
{"url": "http://www.cross.bg/oled-displei-pozvolyava-1595715.html", "text": "/КРОСС/ LG Electronics (LG) представя своята модерна технология за информационни дисплеи на Integrated Systems Europe (ISE) 2019, в Амстердам, Холандия между 5 и 8 февруари. От прозрачни OLED дисплеи до пълна гама LED продукти, LG може да превърне всяко пространство в напълно функционална дигитална среда и да предостави иновативни бизнес решения, съобразени с нуждите на клиентите.Дебютирайки в Европа, единственият по рода си дисплей LG OLED Falls ще посрещне посетителите на щанда на LG, благодарение на 88 гъвкави OLED дисплея с отворена рамка. Дисплеите могат да се извият до 1000R, покривайки разнообразие от повърхности, перфектни за приложения, които изискват наистина персонализиран подход. Видео демото на гора, ледник, водопад, виелица и други е единствено по рода си преживяване.Освен изложбата на OLED Falls, посетителите ще усетят уникалния Transparent OLED Signage на LG, най-съвременния продукт, който изглежда по-скоро като научна фантастика, отколкото като реалност. Проектирани както за търговия на дребно, така и за изложби, действителни продукти могат да се видят ясно чрез 38% прозрачен дисплей, докато видеото или изображенията са поставени пред обекта. Дизайнът на прозрачния OLED може да бъде облицован, което би го направил перфектен за по-широки пространства като автомобилни шоуруми.Серията LG LED дисплеи LAPE разделя захранващия модул от екрана, което води до ултра тънък профил за опростена инсталация. По-малкият и лек LDM (LED Display Module) позволява по-лесен монтаж и окачване. С компактно разстояние между пикселите от 1,5 до 2,5 мм и яркост до 1000 нита, LAPE серията на LG осигурява блестящо качество на картината във всяко вътрешно пространство, от търговски центрове до конферентни зали.130-инчовия Meeting Room LED Screen с разстояние между пикселите от 1,5 мм, от LAA серията без панели е проектиран за конферентни зали от средни до големи размери. Вградената аудио система позволява на потребителите да комуникират и споделят изображения без нужда от външни високоговорители. С допълнителен софтуер, дисплеят е проектиран да работи съвместно със системата за контрол Crestron.Цветният прозрачен LED Film може да бъде приложен към всякакъв размер стъклена повърхност и да го превърне в истинско дигитално преживяване. С максимална прозрачност от 73%, стъклото запазва първоначалните си свойства, като филмът е незабележим, когато не се използва. Самият филм е самозалепващ се и може лесно да бъде отстранен без лепкави остатъци. Предоставяйки широка гама от цветове, като същевременно поддържа висока прозрачност, това уникално решение е подходящо за показване на всичко - от лога на марката до пълноцветни видеоклипове.На ISE 2019 LG демонстрира и новаторска видеостена от 0,44 мм, която осигурява ярки изображения с постоянна цветова равномерност. Собствената операционна система LG WebOS 3.0 прави изключително лесно поддържането и създаването на съдържание. Това решение е подходящо за контролни помещения и места, които изискват многоекранни настройки като търговски центрове и зали за лекции.Новата 86-инчова 4K интерактивна дигитална дъска на LG засилва IPS In-Cell Touch технологията с елегантен дизайн на панела от 29 мм, който използва иновативен процес на директно свързване, за да елиминира празнината между LCD панела и защитното стъкло.На ISE също така ще бъдат представени и външни продукти. Модел 55XE4F е водоустойчив и прахоустойчив, като същевременно е около 64% по-лек и 37% по-тънък от предходния 55-инчов модел. Това позволява на дисплея да бъде инсталиран почти навсякъде като на стена или таван.„Технологиите, които представяме на ISE тази година, без съмнение са едни от най-прогресивните иновации в индустрията днес\", каза Лий Чонг-хуан, ръководител на звеното за информационни дисплеи на LG Electronics Business Solutions Company. „Уникалната технология, присъстваща в OLED и LED продуктите, ни позволява да доставяме оптимални решения за клиенти в различни индустрии.\"Водещите бизнес решения на LG ще бъдат представени в зала 12 (щанд 12-K90) на RAI Amsterdam от 5-8 февруари.  ", "date": "2019.02.05", "title": "LG представя иновативни дисплеи на изложнието ISE 2019 в Амстердам"}
{"url": "http://www.cross.bg/sofiya-hemys-tynel-1595716.html", "text": "/КРОСС/ От днес е възстановен трафикът на тежкотоварни автомобили над 12 тона в посока София в участъка преди тунел „Витиня\" на АМ „Хемус\". Това е участъкът между 35-ти и 47-ти км на автомагистралатаДо завършването на ремонтно-възстановителните дейности на виадуктите на АМ „Хемус\" движението на превозни средства над 12 тона в отсечката в района на тунел „Витиня\" ще се осъществява двупосочно в платното за Варна. Обособени са една лента за София и една лента за Варна. Товарните автомобили над 12 тона, пътуващи за София, се отклоняват при пътна връзка при км 35+450 на АМ „Хемус\", продължават по път I-1 Ботевград - София и се включват отново на автомагистралата при пътен възел „Витинска река\" при км 30+260. Продължават ремонтните дейности на път I-1 София - Ботевград в 9-километров участък от с. Врачеш /196-ти км/ до язовир „Бебреш\" /205-ти км/, които стартираха на 31 януари т. г. Целта е повишаване безопасността на движение в отсечката, която е обходен маршрут за тежкотоварните камиони над 12 т в посока София при ремонта на АМ „Хемус\" в района на Витиня. Необходимо е шофьорите да карат с повишено внимание и да спазват стриктно поставената сигнализация.Продължава ремонтът на долното строене на 4 виадукта на АМ „Хемус\" - при 19-ти км (виадукт „Потоп\"), 33-ти км (съоръжението при тунел „Витиня\"), при 37-ми км и при 51-ви км (виадукт „Разлив\"). В зависимост от метеорологичните условия отделни видове дейности се извършват и в момента. Ремонтните работи на съоръженията са необходими, за да се пътува по тях след това удобно и безопасно. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg,  както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.02.05", "title": "Възстановено е движението на камиони на АМ „Хемус“"}
{"url": "http://www.cross.bg/live-leva-nego-1595717.html", "text": "/КРОСС/ Барселона ще вземе аванс срещу вечния си съперник Реал Мадрид в първи полуфинал от Купата на краля на Испания, който е на 06.02.2019 г. от 22.00 часа. Най-вероятният точен резултат са 1-0 и 2-0 за „блаугранас\" или 1-1:Барселона - Реал Мадрид тук\t\t\t\t\tСингъл, Live, ТОП „1\"-1.59 „Х\"- 3.44 „2\"- 3.56Лионел Меси е най-вероятният Първи голмайстор в мача - 3.60, след него е Луис Суарес с 4.00 и Филипе Коутиньо - 6.00. Всички ставки за  Голмайстор в Ел Класико вижте тук.Ето  следващите интересни срещи от Франция, Англия, Купите на Германия, Франция, Португалия и Испания:Марсилия - Бордо тук\t\t\t\t\t\tСингъл, Live, ТОП „1\"-2.18 „Х\"- 2.99 „2\"- 3.06Дортмунд - Вердер тук\t\t\t\t\tСингъл, Live, ТОП „1\"-1.42 „Х\"- 4.04 „2\"- 5.10Евертън - Манчестър сити тук\t\t\t\t\tСингъл, Live, ТОП „1\"-7.65 „Х\"- 4.96 „2\"- 1.22Рен - Лил тук\t\t\t\t\t\t\tСингъл, Live, ТОП „1\"-2.08 „Х\"- 2.70 „2\"- 2.64Бенфика Лисабон - Спортинг Лисабон тук\t\t\tСингъл, Live, ТОП „1\"-1.62 „Х\"- 3.05 „2\"- 3.92Бетис - Валенсия тук\t\t\t\t\t\tСингъл, Live, ТОП „1\"-2.11 „Х\"- 2.85 „2\"- 2.67 Алберт Попов е с коефициент 30.00 за Победител в слалома на Световното първенство по ски, което ще се проведе от 04 до 17.02.2019 г. в Оре, Швеция. Очаквано Марсел Хиршер е фаворит с 1.65. Българинът е с 60.00 в гигантския слалом. Днес двама българи ще участват в двубои от основната схема на тенис-турнира Sofia open:Робин Хаасе - Димитър Кузманов тук\t\t\t\tСингъл, Live, ТОП „1\"-1.04\t\t„2\"- 4.10Александър Лазаров - Фернандо Вердаско тук\t\tСингъл, Live, ТОП „1\"-4.60\t\t„2\"- 1.01Участник от Радомир направи истински удар след предвиждане за футболни срещи. В първия ден на февруари той заложи 4 лева за система 2 и 3 от 3 и грабна 46 000 лева. Той избра мач на младежите от Холандия, двубой от 1-ва лига в Ниската земя и от Втора Бундеслига. В понеделник почитател на спорта от Велики Преслав позна цели 12 мача, половината от тях хокейни сблъсъци, като за 5 игра с двоен знак, което му осигури 2076,74 лева.Петък бе щастлив за участник от София взе 5532 лева от Спортмакс за Първо полувреме/Краен изход. Ден по-късно 5094,50 лева станаха притежание на жител на Стрелча за Точен резултат. Столичанин прибра 1763,50 лева в петък от конни надбягвания за Победител. Още 1040 лева отидоха в Гълъбово за Дубъл с 4 коня. Към 13.00 часа на 01.02.2019 г. сумата в Суперджакпот 15 достигна 100 938 лева. Тук ще откриете и мачовете от него. Джакпот от 13 срещи е на стойност 12 076 лева. Вижте кои мачове попадат в него тук.„Еврофутбол\" желае успех на всички участници!  ", "date": "2019.02.05", "title": "Барселона ще вземе аванс срещу Реал Мадрид в първи полуфинал от Купата на краля "}
{"url": "http://www.cross.bg/izkop-grafalska-stefka-1595695.html", "text": "/КРОСС/ Жена пропадна в двуметров изкоп за водопровод и едва не загина. Инцидентът стана в Момино село. Огромната дупка, издълбана за поставянето на нови тръби, не е била обезопасена.49-годишната Стефка Графалска се прибирала към дома си малко след 19 часа. Уличното осветление не работило и в тъмното не видяла, че  улицата пред къщата й е разкопана. Когато стъпила на тротоара, пропаднала в изкоп, пълен с вода.Тротоар няма. Не знаех, че е разкопано. Беше много тъмно и просто се озовах в пропастта долу. Няма светлини. Просто в първия момент аз бях много стресирана и имух чувството, че много се ударих от самото падане. Стресът беше голям. Страшен стрес, разказа пострадалата Стефка Графалска. Жената започнала да вика за помощ. Чули я нейни съседи, които веднага се отзовали. Близо час се опитвали да я извадят от изкопа.Тя веднага е откарана в болницата в Раковски. Била насочена към ортопедичното отделение на болница Пловдив.Подмяната на водопроводната мрежа се извършва с евросредства и струва 1,8 млн. лева. От строителната фирма, която извършва подмяната на водопровода твърдят, че обектът е бил обезопасен. Но лентите и знаците, които поставяли, често липсвали.Имаше кражба на ленти на един участък от пътя. Има откраднати тръби, които са за спирателните кранове. Ние не можем да сложим човек, който да пази. Имаме кражба на значите, ще погжледнем и щке разберем.  Аз от хора съм разбрал. Нито я познавам жената, нито нищо . бих се извинил, каза инж. Стефан Илиев - технически ръководител на строителната фирма.Кметът на селото призова хората да бъдат изключително внимателни, когато излизат пред разкопаните си домове. Контролирам ги да не разкопават така безразборно, заяви кметът на Момино село Никола Стоянов.Пострадалата жена обмисля да съди фирмата. Жителите на селото настояват пред държавните органи и община Раковски за повече контрол при изпълнението на строително-ремонтните работи. ", "date": "2019.02.05", "title": "Жена падна в изкоп за водопровод"}
{"url": "http://www.cross.bg/ekaterinbyrg-poyaviha-sluntza-1595703.html", "text": "/КРОСС/ \"Три слънца\" се появиха в небето над Екатеринбург, съобщава РИА \"Новости\" цитирайки главния синоптик на уралския хидрометеорологичен център в Екатеринбург, Галина Шепоренко.Става дума за необичаен оптичен феномен - ореол, хало (светлинен пръстен, появяващ се около светлинен източник), който се образува поради ниската температура.- Мразовият въздух съдържа ледени кристали, през които се пречупват слънчевите лъчи. Това води до този ефект на ореола. Сега слънцето е ниско, така че ореолът може да се наблюдава дълго време \", обяснява Шепоренко.Подчертава се, че във вторник сутринта, 5 февруари, в Екатеринбург, температурата спадна до -34 ° С, на места в района - до -41 ° С. ", "date": "2019.02.05", "title": "Три слънца се появиха в Русия"}
{"url": "http://www.cross.bg/bulgariya-severna-gradysa-1595709.html", "text": "/КРОСС/ Времето ще е облачно сутринта с мъгли в Северна България - по поречията на реките, около Дунав и в Предбалкана. На юг облачността ще се разкъса в хода на деня, но вечерта отново ще се уплътни. Валежи не се очакват. Температурите остават високи - между 6 и 9 градуса в Северна и между 10 и 15 градуса в Южна България.В планините - облачно. Над Рило-Родопския масив облачността ще се разкъса през деня. Възможни са слаби превалявания от сняг след обяд в западните части на Стара планина.Средиземноморският циклон, от който очакваме разваляне на времето в следващите дни, днес ще обхване територията на Гърция. Очакват се обилни валежи, силни ветрове, гръмотевични бури и градушки в централната и южната част на страната. Обявени са предупреждения с червен код за опасно време.У нас валежите ще започнат утре в следобедните часове в Южна България. В началото ще завали дъжд, а постепенно с падането на температурите дъждът ще преминава в сняг. В четвъртък ще превали сняг и в Северна България, но трайна снежна покривка не се очаква.Захлаждането обаче ще го усетим, тъй като дневните температури ще се върнат към своите зимни стойности - между 3 и 4 градуса. Студената вълна ще ни държи почти до края на седмицата. ", "date": "2019.02.05", "title": "Идва нова порция валежи от сряда"}
{"url": "http://www.cross.bg/selo-katynitza-poseti-1595710.html", "text": "/КРОСС/ Министърът на околната среда и водите Нено Димов ще посети село Катуница, община Садово, във връзка със скъсана предпазна дига на река Чая. Очаква се министърът да бъде в село Катуница, където заедно с експерти от Басейнова дирекция „Източнобеломорски район\" и „Напоителни системи\" ЕАД ще обследват района.", "date": "2019.02.05", "title": " Нено Димов ще посети село Катуница"}
{"url": "http://www.cross.bg/papata-frantzisk-istoricheskata-1595711.html", "text": "/КРОСС/ В Обединените арабски емирства хиляди се стекоха, за да присъстват на историческата меса на папа Франциск на втория ден от посещението му там.Франциск е първият глава на Римокатолическата църква, който изнася служба на Арабския полуостров.\"Бог е наблизо\" - това послание отправи папата пред повече от 130 000 души на стадион \"Шейх Зайед\" в Абу Даби.\"Блаженствата не са за Супермени, а за хората, които срещат предизвикателства всеки ден\", отбеляза папата.Месата беше предавана на живо и в самолетите на авиокомпания \"Емирейтс\" на 10 000 метра височина. ", "date": "2019.02.05", "title": "Хиляди присъстваха на историческата меса на папата в Абу Даби"}
{"url": "http://www.cross.bg/keiimbridzh-harding-paynda-1595699.html", "text": "/КРОСС/ Университетът в Кеймбридж получи дарение от 100 млн. паунда - най-голямата сума пари, която са получавали от един дарител, пише \"Индипендънт\".Дейвид Хардинг е британски милиардер, основател на фирмата \"Уинтън\" и съпругата му Клаудия, която е част от фондацията на Научния музей във Великобритания са щедрите дарители.Със 100 млн. ще бъдат финансирани повече от 100 докторанта на университета, благодарение на нова стипендиантска програма, стартираща от октомври тази година. 25 млн. паунда ще бъдат отделени за факултета по естествени науки, в който е завършил Хардинг.21 млн. от парите ще бъдат разпределени за редовите студенти под формата на стипендии и награди за постижения.Това е най-голямото дарение, което университетът е получавал. От ръководството на Кеймбридж се надяват до края на годината да съберат 500 млн. паунда от дарения, които да вложат в студентите си.Учениците, които не успяват да покрият паричните такси на университета, ще получат шанс да учат в Кеймбридж благодарение на даренията. \"Искаме да привлечем, подкрепим и финансираме най-талантливите студенти от всички части на Великобритания и света. Категорични сме, че Кеймбридж трябва да възпитава най-впечатляващите умове и академични таланти, независимо от произхода на студентите\", коментира проф. Стивън Туп.\"Клаудия и аз сме щастливи да направим този подарък на Кеймбридж и да помогнем да бъдат привлечени най-добрите ученици от бъдещите поколения\", коментира Хардинг. ", "date": "2019.02.05", "title": " Британец дари 100 млн. лири на Университета в Кеймбридж "}
{"url": "http://www.cross.bg/stryma-vuzstanoveno-posoka-1595712.html", "text": "/КРОСС/ Възстановено е движението по АМ \"Струма\" в участъка Ново Делчово - Сандански в посока Кулата.Трафикът в посока София се пренасочва временно по път I-1, при 152-ри км на АМ \"Струма\", през град Сандански, поради ПТП.Шофьорите да се движат в участъка с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.02.05", "title": "Възстановено е движението по АМ \"Струма\""}
{"url": "http://www.cross.bg/bajadasaurus-dinozavur-bili-1595700.html", "text": "/КРОСС/ В Аржентинска Патагония са открити останките на тревопасен динозавър, отблъскващ хищниците с ред бодли, разположени по гърба му, живял преди 140 млн. години. Откриването на новия вид динозавър, кръстен Bajadasaurus pronuspinax, е публикувано в научното списание Нейчър.В Културния научен център в Буенос Айрес е изложена репродукция на неговия бодлив врат, съобщава АФП.\"Ние вярваме, че дългите и остри бодли - много дълги и тънки - по шията и гърба на Bajadasaurus и Amargasaurus cazaui (друго динозавър от този род) трябва да са били за възпиране на евентуални хищници\", казва Пабло Галина, помощник-изследовател в държавния Съвет за научни и технически изследвания (CONICET).\"Смятаме, че ако са имали само голи костни структури или са били покрити само с кожа, те биха могли лесно да бъдат смачкани или наранени от удар когато са били атакувани от други животни\", добавя той. „Тези бодли трябва да са били покрити с кератинова обвивка, подобна на тази в роговете на много бозайници\".Bajadasaurus е част от по-голямото семейство Sauropod, което е живяло от края на Триасовия период (преди около 230 млн. години) до края на късната Креда (преди 70 млн. години). Amargasaurus cazaui е живял на Южноамериканския континент около 15 млн. години след Bajadasaurus. И двата вида са открити в провинция Неукуен на около 1800 км южно от Буенос Айрес.Това е същата зона, в която Giganotosaurus carolinii, считан за най-големия хищнически динозавър на всички времена, е открит през 1993 г. Той е живял през късния период на Креда и вероятно се е хранел с Bajadasaurus.CONICET заяви в изявление, че шиповете вероятно са се използвали и за регулиране на температурата на динозаврите или дори да ги направят по-сексуално привлекателни за потенциален партньор. Bajadasaurus може би е имал месест гръб между бодлите, подобен на този на камилата.\"Проучванията показват, че това животно е прекарвало голяма част от времето си в консумиране на земни растения, докато очните му дъна, близо до върха на черепа, му позволявали да следи онова, което се случва около него\", твърди CONICET. ", "date": "2019.02.05", "title": "Нов вид динозавър е открит в Патагония "}
{"url": "http://www.cross.bg/pritesnenie-zaradi-protest-1595697.html", "text": "/КРОСС/ Жители на емблематичното канзанлъшко село Розово излизат на протест. Мостът край селото е на път да падне заради близка кариера, твърдят местните хора. Те имат и още едно притеснение, а именно, че коритото на реката е променено с над 10 метра.Жители на емблематичното канзанлъшко село Розово излизат на протест. Мостът край селото е на път да падне заради близка кариера, твърдят местните хора. Те имат и още едно притеснение, а именно,  че коритото на реката е променено с  над 10 метра от изкопните работи, извършвани в района.Разваля се директно и изцяло цялата панорама на долината на Тунджа тук. Първият етап беше от „Арсенал\" до моста. Там останаха само едни огромни гьолове. Една част от тях бяха затрупани с огромни панели. Спря се проектът. Започна се втори етап. Идваха няколко фирми да копаят, като всяка от тях копае от кота 0. Другото притеснение е мостът.  Той се тресе, когато преминава по-голяма кола, обясни Иван Кючуков.Жителите сигнализират, че се изнасят и инертни материали в неограничено количество. За случая е сигнализирана Басейнова дирекция, която е отговорната институция за контрола на проекта.След като получих сигнала на хората от селото се свързах с Басейнова дирекция, защото това е отговорната институция, която трябва да следи за спазването на проекта.  Има проект, но той е за почистване на речното корито. Оттук нататък още днес трябва да дойдат експерти, които са компетентни да кажат дали се спазва проектът. Оттам нататък си има процедура в зависимост от това какво ще констатират те, каза областният управител на Стара Загора Гергана Микова.От Басейнова дирекция потвърдиха, че е разпоредена спешна проверка на проекта. ", "date": "2019.02.05", "title": "Жителите на казанлъшкото село Розово на протест заради мост"}
{"url": "http://www.cross.bg/zmiya-nyama-tetanys-1595745.html", "text": "/КРОСС/ Осем килограмовата змия, която  си в пловдивски търговски център, не е опасна за хората. Това увери пред Дарик Д-р Георги Еленски, ветеринар и собственик на екзотична колекция животни, сред които и изключително редки и опасни видове влечуги.„Ако е боа или питон, опасност няма, защото тази змия не е отровна. Ако е с дължина от 1 метър и 30 сантимерта, то това е дребен екземпляр\", уточни още експертът по змии.Има обаче реална опасност животното да се скрие добре и това да затрудни пожарникарите и полицаите, които го издирват.Питонът не е опасна змия, няма никакво основание за притеснение. След като са го видели, странно, че не са го хванали. По принцип питоните са кротки животни. Особено, ако са пипани, много лесно свикват да бъдат държани в ръка. Ако не са пипани, могат да ухапят, но няма никаква опасност. Така че 1,30 м животно не може да бъде опасно за човек. Питонът може да бъде опасен, ако е мрежест и е над 7-8 метра. Сега, дали ще го намерят, Божа работа. Той може да се скрие за месеци. Може да не се появи дълго време, може и да се появи и да уплаши някой, но реално нищо лошо не може да причини\", обясни д-р Георги Еленски.Все пак, ако човек е ухапан от боа или питон, трябва да вземе предпазни мерки:„Могат да направят лека, повърхностна рана, правят няколко дупки, тече малко кръв. Единственото, което трябва да се направи е да се дезинфекцира раната и да се направи профилактично серум тетанус. Важното е да се обработи раната с дезинфектант, алкохол, спирт, кислородна вода, риванол, няма значение с какво и да се направи профилактично серум тетанус. Това е най-важното, тъй като теоретически има малък шанс да се развие тетанус - при ухапване от куче, ръждив пирон, неотровна змия, дори при отровна змия.\"Откриването на змията обаче може сериозно да затрудни местните власти.", "date": "2019.02.05", "title": "Ветеринар: Избягалият питон не е опасен за хората "}
{"url": "http://www.cross.bg/lyvura-sveta-myzeya-1595742.html", "text": "/КРОСС/ Номинация извади на първо място сред музеите в света, пред знаменития Лувър, музеят д'Орсе в Париж. След него и Лувъра, в тази класация се нареждат музеят-мемориал в Ню Йорк и Метрополитън музей.Д'Орсе, или Музеят на Орсе е основан през 1986 г. , на левия бряг на река Сена.В музея са изложени творби на френското изкуство от периода от 1848 до 1914 г., включително картини, скулптури, декоративни изделия и фотографии.Д,Орсе съхранява най-богатата колекция в света на произведения на импресионисти.През 2013 г. е бил на 17-то място по посещаемост в света, с около 3,5 млн. посетители.На мястото на музея преди е бил Дворецът на Орсе, кръстен на града Орсе, близо до Париж. До Парижката комуна в него се помещавал Държавният съвет на Франция.Най-любопитното е, че сградата на музея е построена като железопътна гара - Gare d'Orsay, за Световното изложение през 1900 г. В периода 1900-1939 г. тази гара е била действаща - обслужвала жп линиите в Югоизточна Франция.От 1939 г. по технически причини - несъответствия с новите параметри на жп магистралите, започнали да я използват само като възел за транспорт към парижките преградия. Известно време работила и като пощенска станция. През 1973 г. затваря врати. Хлопва кепенците и хотелът към нея.Сградата е дело на архитекта Виктор Лалу. Представлява метална конструкция с каменна фасада в църковен стил. Всъщност, очевидно е и повлияването от рархитектурата на Лувъра.Според една анкета, той бил предпочетен, защото бил по-подреден от Лувъра. Различните видове изкуства били разделени и по този начин всеки можел да избере според интересите си, и лесно да открие онова, което иска да гледа, вместо да се лута от зала в зала в Лувъра. ", "date": "2019.02.05", "title": "Музеят д'Орсе вече води в световните класации, по-предпочитан е от Лувъра"}
{"url": "http://www.cross.bg/basilashvili-kyzmanov-haase-1595688.html", "text": "/КРОСС/ Родните фенове ще имат шанса да наблюдават трима българи в днешния трети ден от началото на тенис турнира Sofia Open.В третия мач от програмата на централния корт в \"Арена Армеец\" (около 14:30) шампионите от държавното ни първенство Алекснадър Лазаров и Александър Донски ще се изправят срещу грузинеца Николоз Басилашвили и австралиеца Матю Ебдън.Лазаров вече изигра два страхотни мача на турнира. Той преодоля квалификациите, за да намери място в първия кръг на сингъл, където утре ще играе срещу Фернандо Вердаско.Басилашвили и Ебдън са тенисисити от топ 50, грузинецът дори е №22, две позиции пред Григор Димитров. Те са категорични фаворити в сблъсъка, но от началото на турнира наблюдаваме страхотно родно представяне, защо да не видим нова изненада и днес.На сингъл, не преди 18 ч, втората ни ракета Димитър Кузманов ще се изправи срещу холандеца Робин Хаасе.31-годишният Хаасе е №58 в света, докато Кузманов е №336.Двамата се срещнаха на същата фаза през 2017-а, когато холандецът спечели с 6:4, 6:3.Централният мач в програмата е между атрактивният французин Гаел Монфис и финалистът от 2016 г. - Виктор Троицки от Сърбия.Днешната програма на Sofia Open:Централен корт, започва в 12:00Николоз Басилашвили (Грузия) vs Даниел Брандс (Германия)Ян-Ленард Щруф (Германия) vs Стефано Травалиа (Италия)Александър Донски (България)/Александър Лазаров (България) vs Николоз Басилашвили (Грузия) / Матю Ебдън (Австралия)Не преди 18:00Робин Хаасе (Холандия) vs Димитър Кузманов (България)Гаел Монфис (Франция) vs Виктор Троицки (Сърбия)Корт 1Започва в 12:00Яник Маден (Германия) vs Адриан Манарино (Франция)Симоне Болели / Андреас Сепи (Италия) vs Доминик Инглот (Великобритания)/Франко Шкугор (Хърватия)Чън-Пън Сие (Тайпе)/ Кристофър Рунгкат (Индонезияа) vs Мариус Копил (Румъния) / Мартон Фучович (Унгария)Денис Истомин (Узбекистан) vs Матео Беретини (Италия)Жан-Юлиен Ройер (Холандия)/Хория Текъу (Румъния) vs Денис Молчанов (Украйна)/Игор Зеленай (Словакия) ", "date": "2019.02.05", "title": "Трима българи на корта в Sofia Open"}
{"url": "http://www.cross.bg/boryat-festa-remo-1595689.html", "text": "/КРОСС/ 24 песни ще се борят за голямата награда на фестивала на италианската песен, започващ днес в Сан Ремо. 69-то издание на феста ще продължи до 9 февруари, а негов водещ ще е певецът и композитор Клаудио Бальони.За наградата на феста ще се борят 3 специално сформирани дуета, 5 групи и 4 жени, а организаторите отчитат, че тази година мъжете - участници ще  имат превес ", "date": "2019.02.05", "title": "24 песни се борят за голямата награда на фестивала в Сан Ремо"}
{"url": "http://www.cross.bg/evro-miliona-godina-1595724.html", "text": "/КРОСС/ Американският технологичен гигант Епъл (Apple) е постигнал споразумение с френската данъчна администрация да плати 500 милиона евро данъчни задължения, натрупани за 10 години, предаде Франс прес, потвърждавайки публикация в сайта на сп. \"Експрес\". Според изданието близо 500 милиона евро са платени от американската компания в рамките на споразумението, подписано в края на декември.Преговорите между Епъл и дирекцията за национални и международни справки (DVNI), отговаряща за данъчния контрол на предприятията, са започнали преди месеци. Основна тема е била ниската стойност на оборота, признат от Епъл-Франция, при положение, че продажбите й в Европа силно са се разраснали, по-специално благодарение на айФон (iPhone).Те са се умножили седем пъти - от 6,6 милиарда евро през 2008 година до 47,7 милиарда евро през 2017 година, припомня \"Експрес\", като уточнява, че голяма част от оборота е постъпил в Ирландия.Съобщението за това плащане бе направено точно една година след споразумението между френските данъчни власти и компанията за онлайн търговия Амазон (Amazon) за изплащане на големи данъчни задължения - 252 милиона долара (202 милиона евро), натрупани от 2006 до 2010 година. ", "date": "2019.02.05", "title": "Епъл плати 500 милиона евро данъци на Франция"}
{"url": "http://www.cross.bg/oskar-obyad-tzeremoniyata-1595741.html", "text": "/КРОСС/ Наградният сезон е стресово преживяване дори за най-опитните актьори и актриси, а в седмиците преди церемонията за престижните киноотличия претендентите са на \"пълен работен ден\" заради многобройните ангажименти. На традиционния обяд на номинираните за \"Оскар\" гостите получават възможността да отдъхнат, да се наслаждават на компанията си, да разговарят дружески и да не мислят за съревнование.Годишното събиране в балната зала на хотел \"Бевърли Хилтън\" в Бевърли хилс е една от редките и лишени от напрежение прояви в дългия сезон на наградите, чиято кулминация са Оскарите. В графика му влизат само обяд, общуване и традиционната обща снимка.Поп звездата Лейди Гага, мексиканският режисьор Алфонсо Куарон и афроамериканският кинодеец Спайк Лий бяха сред \"изобилието\" от претенденти за отличията, позирали за традиционната групова снимка три седмици преди церемонията, от която малцина ще си тръгнат като победители. Актьорите Глен Клоуз, Брадли Купър, Рами Малек, Ейми Адамс, Реджина Кинг, Махершала Али, заедно с десетки продуценти, монтажисти, дизайнери на костюми, документалисти и музиканти, които ще си оспорват призовете в 24-те категории, също присъстваха на традиционния обяд.Джон Бейли, президентът на американската Академия за кинематографично изкуство и наука, която присъжда наградите \"Оскар\", не пропусна да отбележи колко разнообразен е тазгодишният подбор.Продуцентите на наградното шоу припомниха на номинираните, че тази година победителите ще разполагат с още по-малко време, за да стигнат до сцената и да произнесат благодарствените си речи, съобщават от БТА. От обявяването на имената им до приключването на речта, новите носители на награди \"Оскар\" ще имат само с 90 секунди. Причината е взетото решение церемонията да бъде съкратена с 30 минути до три часа.Джон Бейли на свой ред също призова за бързо придвижване към сцената. Президентът на киноакадемията освен това препоръча на евентуалните победители да кажат нещо запомнящо се, което да докосне на само присъстващите на церемонията, но и телевизионните зрители.След речите и препоръките на Бейли и продуцентите, звездните гости се отдадоха на оживено общуване, пренебрегвайки поднесените сьомга и салати. Лейди Гага беше забелязана да си проправя път към масата на своя режисьор и екранен партньор в \"Роди се звезда\" Брадли Купър, където се натъкна на друга претендентка за приза за най-добра актриса - мексиканката Ялица Апарисио. На съседна маса режисьорът Алфонсо Куарон разговаряше с колегата си Спайк Лий.Събитието често събира интересна смесица от филмови звезди и новобранци. Още с пристигането си Рон Столуърт се насочи към бара, споделяйки, че присъствието му тук е \"лудост\". Стоулуърт след това беше настанен на масата на режисьора Спайк Лий, който разказва историята му във филма си \"Черен в клана\".Традиционният обяд на номинираните за \"Оскар\" беше организиран в момент, в който все още не е ясно дали предстоящата церемония ще има домакин. Престижните отличия ще бъдат раздадени на 24 февруари в \"Долби тиатър\" в Лос Анджелис. Филмите \"Рома\" и \"Фаворитката\" водят с по 10 номинации. ", "date": "2019.02.05", "title": "Номинираните за \"Оскар\" се събраха на традиционен обяд"}
{"url": "http://www.cross.bg/telk-raboti-dokymenti-1595691.html", "text": "/КРОСС/ Инвалиди, но само по документи. Това показаха в свое разследване в Ямбол от БТВ. Как хората, които получават пенсия заради тежки увреждания, всъщност работят в строителството или са избягали на гурбет.В ромската махала в Ямбол на всяка улица, през две-три къщи, живеят хора с ТЕЛК. Екипът на БТВ тръгна по адресите и потърси болни хора, с висока степен на инвалидност. Една от тях е Вяра Янкова. Според експертното решение от ТЕЛК жената е след тежък инфаркт и се движи трудно. В коментар пред екипа на телевизията, тя заяви, че тя никога не е преживявала подобни заболявания и си е абсолютно здрава. За ТЕЛК жената е  инвалид от септември миналата година, но тя твърди, че не знае.Екипът на БТВ потърси и друга жена, която според документи от ТЕЛК е 75% инвалид след мозъчен инфаркт, както е записано в експертно решение от април 2018 година. Според съпруга й обаче тя работи в чужбина.Заминала е за Германия преди една година.Най-зле според експертиза от ТЕЛК е 55-годишен мъж, който според документи освен с бастун се движи и с придружител дори на къси разстояния.  През март миналата година ТЕЛК комисията му дава 95 % инвалидност отново с диагноза мозъчен инфаркт. Жена му обаче разказва пред екипа на БТВ, че мъжът й работи строител и дори в къщи не оставал без работа.Общото между всички случаи е не само диагнозата, но и мястото, от което излизат решенията-болница \"Свети Пантелеймон \" в Ямбол. Председател на ТЕЛК комисията е неврологът д-р Радостин Иванов,чиито подпис стои под спорните документи. На въпрос на телевизията, как хора с 75% и 95% ТЕЛК работят по строежите или в чужбина, докторът отговори, че те може и да са се възстановили месеци след направените от комисията изследвания.Според потърсеното обаче мнение на невролога извън системата на ТЕЛК, доктор Димитър Брънков -  чудотворното изцеление на пациенти с подобна анамнеза е невъзможно. И без да съм невролог щом пише тежка степен, той няма да може да работи, не знам той сигурно няма да може да си сготви в къщи, а не да работи като строител ...Тук пише първа група,как ще работи, след като пише тежка парализа , посочва лекарят. ", "date": "2019.02.05", "title": "Инвалиди по документи работят в чужбина"}
{"url": "http://www.cross.bg/izbori-kolev-gerb-1595690.html", "text": "/КРОСС/ Последното изследване на „Медиана\" показва пълно изравняване в градовете между двете основни политически сили - ГЕРБ и БСП, разликата е в порядъка на 0.3 процентни пункта - 25.5 на 25.8. Това каза в сутрешния блок на БТВ „Тази сутрин\" социологът от „Медиана\" Кольо Колев. Тъй като ние знаем какви отклонения дават селата върху генералната съвкупност, можем съвсем лесно да определим, че съотношението на силите към момента изглежда с 1 процент, близо 1.5 процента БСП води на национално ниво, добави той.  Въпросът е за парламентарни избори, допълни социологът. Ние сме задали въпроса за европейските избори не за кого ще гласувате, тъй като според нас е твърде рано за това, каза още Колев. Тук имаме страшно много неизвестни - първо, какво става с така наречената градска десница, въобще с дясното, какво става с Патриотите. Освен това тези избори ще бъдат много символно натоварени и ще имат една допълнителна политическа тежест - те ще бъдат и данните категорично го показват, тези, които са най-амбицирани да гласуват към момента, това са симпатизантите на ГЕРБ и симпатизантите на БСП, които са настроени да си дадат битка и да се преброят, каза още Кольо Колев. Симпатизантите на останалите партии пък са силно настроени като за европейски избори - сиреч, не им се ходи до урните, което е традиционно за европейските избори, добави той. До голяма степен резултатите от проучването показват, че част от избирателите искат да накажат управляващите, но не искат никой да дойде на власт - тези да си ходят, ама никой не искам да дойде на власт, каза още социологът. Те биха ударили ГЕРБ с червената бюлетина, условно казано, но голяма част от избирателите не са склонни да приемат БСП на власт, тоест не виждат политическата алтернатива, заяви още Кольо Колев.", "date": "2019.02.05", "title": "Разликата между ГЕРБ и БСП се стопи"}
{"url": "http://www.cross.bg/presichane-nepravilnoto-politziya-1595692.html", "text": "/КРОСС/ Пътната полиция със специални мерки срещу неправилното пресичане. Заради зачестилите инциденти с пешеходци от тази седмица полицаи ще посещават училищата като превенция срещу неправилното пресичане, а от следващата седмица пък започват същата кампания в пенсионерските клубове. Започва операция на територията на цялата страна за пешеходци, които неправилно пресичат и на водачи на моторни превозни средства, които не спазват изискването да пуснат пешеходеца на пешеходна пътека. Това каза в сутрешния блок на БТВ „Тази сутрин\" комисар Росен Рапчев, началник на Пътна полиция.Скоростта на едно моторно превозно средство може да се установява и съответно дадения водач да се глобява единствено със специализирана и точна техника, която е минала задължителен технически контрол, коментира друга важна тема той. Затова и акцентираме да закупуваме изключително много нова техника за контрол на скоростта - стационарна и преносима, за да може да имаме контроли на повече места и съответно нарушителите на пътя да бъдат установявани точно и ясно, допълни комисар Рапчев. Събираемостта на глобите в последната година-година и половина е доста повишена, тъй като вече всеки един полицай има възможност да провери на място спрения  за рутинна проверка водач - дали има връчени или невръчени глоби, електронни фишове, каза още той. ", "date": "2019.02.05", "title": " Пътната полиция със специални мерки срещу неправилното пресичане"}
{"url": "http://www.cross.bg/taksi-danutzi-stolichna-1595693.html", "text": "/КРОСС/ Местните данъци и такси в София вече могат да се внасят, съобщиха от дирекция „Общински приходи\" на Столична община. Срокът за плащане с 5% отстъпка на данък сгради и данък МПС е 30 април, при условие, че цялата дължима сума се внесе наведнъж. До края на април е крайният срок и за първата вноска на такса битови отпадъци.Ако плащате налозите на части, ето сроковете, в които това трябва да се направи:- Данък недвижими имоти и данък МПС: 1 юли - първа вноска и 31 октомври - втора вноска.- Такса битови отпадъци - четири вноски: 30 април, 1 юли, 30 септември и 2 декември.Плащането може да се извършва във всеки от 22-та данъчни отдела на Столична община, независимо от адреса на имота или на задълженото лице. Всички каси разполагат и с ПОС устройства за плащане с дебитни или кредитни карти. Друга възможност е по банков път, други финансови институции или през интернет страницата на Столична общинаПрез тази година по-висок данък сгради ще има само за недвижими имоти в парк Витоша и в курортните зони Банкя и Панчарево, които не са основни жилища за собствениците. Изменението беше въведено с промени в Закона за местните данъци и такси, гласувани от парламента. 190 000 са данъчните партиди в Столична община, за които ще бъдат изпратени съобщения за дължимите данъци и такси след 20 февруари 2019 г. Хората, които са се отказали от хартиени съобщения и са предоставили имейл, ще получат информация за местните си данъци и такси на електронната си поща след същата дата. Справки могат да се правят и през интернет страницата на СО, ако собственикът има ПИН код, издаден от СО или ПИК от НАП.", "date": "2019.02.05", "title": "В София  започна плащането на местните данъци и такси за 2019 г. "}
{"url": "http://www.cross.bg/masovi-aresti-pri-spetzaktziya-na-mvr-v-byrgas-1595702.html", "text": "/КРОСС/ Специализирана полицейска операция се провежда от сутринта в жилищните комплекси на Бургас, съобщи директорът на Областната дирекция на МВР в морския град комисар Калоян Калоянов. По думите му, операцията е срещу лица, съпричастни към извършване на кражби от търговски обекти.По информация на местните медии, Бургас е блокиран от полиция, а арести се извършват в кварталите \"Меден рудник\", \"Лазур\" и \"Изгрев\". Полицейски екипи са разположени на входно-изходни артерии и проверяват излизащите от града превозни средства.До момента са задържани шестима, но се очаква да има още арестувани. По неофициални данни групата е наблюдавана от дълго време от криминалистите.Очаква се по-късно днес от полицията и прокуратурата да съобщят подробности за акцията.  ", "date": "2019.02.05", "title": " Масови арести при спецакция на МВР в Бургас "}
{"url": "http://www.cross.bg/ekip-lineiikata-beshe-1595694.html", "text": "/КРОСС/ Поредно нападение над медицински екип -този път в Петрич. След получен сигнал за жена, на която й е прилошало, спешният екип пристига в местната ромска махала. Фелдшерът е нападнат пръв, а шофьорът е ударен в лицето. Двамата потърпевши разказаха своите версии за случилото се и защо се е стигнало до нападението.Те бяха над 10 души в коридора. Как да мина през такава тълпа? Те на адреси не оставят човек да си свърши хубаво работата. Те постоянно си питат, искат хапчета. Питат за „Лексотан\" откъде да го намерят, аз да им го дам. Аз им казах с личните си лекари да говорят, за да може в следващите три дни пациентката да го взима. В последния момент, по думите на един от тях - Альоша, съм бил блъснал вуйчото, а това не е вярно, защото аз си проправях път и си минах, каза фелдшерът Иван Попов в ефира на „Здравей, България\".Фелдшерът се качваше към линейката, вратата беше отворена. Като погледнах към него, видях как младото момче го хваща за качулката, вдига ръката да го удари и аз викнах „Момче, какво правиш, спри се. Защо посягаш?\".  Другите роми го спираха да не прави така, но той се измъкна, извъртя се от другата страна на линейката, беше ми отворен прозореца, бях вътре. Питах го „Какво правиш?\", а той ми каза „Сега ще видиш какво\" и ме прасна през устата, спомня си шофьорът на линейката Асен Дюзов.33-годишният мъж, нападнал екипа, е все още задържан. ", "date": "2019.02.05", "title": "Поредно насилие срещу екип на Спешна помощ"}
{"url": "http://www.cross.bg/andzhelina-dzholi-rohingi-1595696.html", "text": "/КРОСС/ Актрисата Анджелина Джоли посети най-големия бежански лагер в света, където са настанени почти милион мюсюлмани рохинги, за да привлече вниманието върху съдбата им преди призива на ООН да бъдат набрани 920 милиона щатски долара.Повече от 730 000 рохинги избягаха преди 18 месеца от Мианма, където основна религия е будизмът, от страх от етническо прочистване. Сега те живеят в лагери в съседен Бангладеш, припомня Ройтерс, цитирана от БТА.Говорител на Агенцията на ООН за бежанците каза, че Анджелина Джоли ще посещава лагерите три дена като специален пратеник на организацията, за да \"прецени\" нуждите на рохингите и предизвикателствата пред Бангладеш като приела ги страна.Анджелина Джоли ще се срещне с министър-председателя шейх Хасина Вазед, който спечели общественото одобрение, като се ангажира да не репатрира рохинги против волята им, както и с министъра на външните работи Абул Хасан Махмуд Али.Това е първото посещение на Анджелина Джоли в Бангладеш, но тя се е срещала с рохинги в Мианма през 2015 г. и в Индия през 2006 г. ", "date": "2019.02.05", "title": "Анджелина Джоли посети най-големия бежански лагер в света"}
{"url": "http://www.cross.bg/avtomobila-intzident-petrich-1595698.html", "text": "/КРОСС/ 12 са пострадалите в тежката верижна катастрофа на магистрала „Струма\", съобщи старши комисар Николай Хаджиев, директор на Областна дирекция на МВР-Благоевград. Той уточни, че те са настанени в болниците в Сандански, Петрич и Благоевград. Все още обаче не е ясно какво е състоянието им.Жена от Гърция също е сред пострадалите при тежкия инцидент на магистрала \"Струма\", потвърди пред \"Фокус\" кметът на Община Петрич Димитър Бръчков. Жената е настанена в реанимацията на лечебното заведение.Според официалната информация до момента при инцидента е загинал един човек. Той излязъл от автомобила си и опитал да спре движението, за да предотврати по-тежък инцидент, когато обаче вероятно е бил пометен от товарен автомобил.Сигнал за тежкото произшествие е бил подаден около 8.00 ч. тази сутрин. Към мястото веднага са били изпратени екипи на полицията, пожарната и Спешна помощ. Заради гъста мъгла в района на село Дамяница са се ударили над 20 автомобила. ", "date": "2019.02.05", "title": "12 души са пострадали в тежката катастрофа на АМ „Струма“ "}
{"url": "http://www.cross.bg/internet-bezopasen-denyat-1595681.html", "text": "/КРОСС/ Днес, 5 февруари, светът отбелязва 16-и път Международния ден за безопасен интернет. Започнал като инициатива на Европейския съюз, Денят отдавна излиза извън рамките му и през 2015 година беше отбелязан в 110 държави на всички континенти, посочва БГНЕС. На този ден обръщаме внимание на онлайн рисковете за деца и млади хора и върху необходимостта родители, образователни институции и други организации да полагат все повече усилия за развитие на дигитална и медийна грамотност у децата от най-ранна възраст.Всяка година Денят за безопасен интернет слага началото на кампании, включващи различни дейности и инициативи във всяка държава. В страните от ЕС инициативите се координират от националните Центрове за безопасен интернет. Денят за безопасен интернет ще бъде отбелязан в над 140 държави на всички континенти под мотото \"Заедно за по-добър интернет\" и ще сложи началото на поредица от кампании и инициативи. Държавната агенция за закрила на детето организира дискусия за опасностите в интернет под надслов \"Животът е ценен, не го рискувай!\". Фокусът на срещата е безопасното селфи. Събитието ще се проведе на 5 февруари от 10:00 часа до 13:00 часа в зала \"Пресцентър\" на Министерството на труда и социалната политика. Участници ще бъдат:инж. Таня Михайлова, зам.-министър (МОН), д-р Ваня Кастрева, началник на РУО София-град, дин. Янка Такева, председател на СБУ, Асен Александров, директор на 51. СУ \"Елисавета Багряна\", Диян Стаматов, директор на 119. СУ \"Акад. Михаил Арнаудов\", представители на Съвета на децата и др. Националният център за безопасен интернет ще отбележи 16-ия международен Ден за безопасен интернет заедно с над 50 млади хора, учители, родители и експерти в Детския научен център „Музейко\" в София. Денят ще бъде открит с награждаване на 32 ученици от Търговище, Добрич, Гоце Делчев и Карлово, които са победители в националното състезание на киберскаути, обучени от Центъра за безопасен интернет през 2018 година. ", "date": "2019.02.05", "title": "Международен ден за безопасен интернет "}
{"url": "http://www.cross.bg/stryma-tezhka-sandanski-1595677.html", "text": "/КРОСС/ Тежка верижна катастрофа с над 20 автомобили е станала на АМ \"Струма\" в отсечката между Сандански и село Дамняца. Един човек е загинал. По неофициални данни, той е излязъл от колата си, за да се опита да сигнализира идващите автомобили, но е бил блъснат от камион.Ранените се откарват към болниците в Сандански и Благоевград.Движението в района на катастрофата на 150 километър от магистрала \"Струма\", е затруднено и се отклонява през Ново Делчево - Рибник, съобщават от Пътната агенцияОчаквайте подробности ", "date": "2019.02.05", "title": "Тежка верижна катастрофа с над 20 коли на АМ Струма, има загинал"}
{"url": "http://www.cross.bg/tzipras-tyrtziya-dvete-1595680.html", "text": "/КРОСС/ Гръцкият премиер Алексис Ципрас пристига на двудневно официално посещение в Турция. Очаква се сред темите на разговорите му с турския президент Реджеп Ердоган да са засилване на сътрудничеството между двете страни и преодоляване на военното напрежение между съседните държави в Егейско море.Посещението е по покана на турския държавен глава, като ще бъде разгледан целият набор междудържавни въпроси, съобщават от турското президентство. Алексис Ципрас ще бъде посрещнат от вицепрезидента на Турция Фуат Октай, с когото ще проведе кратка среща на четири очи. След това са предвидени срещата му с президента Ердоган и разговорите между двете делегации и официална вечеря в чест на гостите.Утре гръцкият министър-председател ще отпътува за Истанбул, където ще посети сградата на бившата православна семинария на един от Принцовите острови край града. Турция предлага тя отново да бъде отворена срещу подобряване от страната на Атина на положението на мюсюлманското малцинство в Западна Тракия. В сряда Ципрас ще се срещне и с Вселенския патриарх Вартоломей.Очаква се Анкара да постави и въпроса за екстрадиране на турските военни, участвали в опита за преврат през 2016 г., потърсили убежище в Гърция.Турските медии, цитират интервю на Алексис Ципрас за Анадолската агенция, в което той отбелязва, че в диалога Анкара - Атина, трябва да се създадат такива условия, че да бъдат направени исторически стъпки.\"Вярвам, че по време на посещението си ще имам възможността да продължа трудния, но честен диалог, който започнахме през декември 2017 г., и да засилим положителния дневен ред от там, където го оставихме\", добавя Ципрас, напомняйки за посещението на турския президент в Атина - първото на президентско ниво от 65 години.По отношение на Кипърския въпрос, гръцкият премиер заявява в интервюто, че трябва да продължи полагането на усилия и от двете страни за \"справедливо и жизнеспособно решение, базирано на решенията на Съвета за сигурност на ООН\".Той изтъква и ролята на Турция за овладяване на миграционните потоци и отбелязва, че международната общност и Европейския съюз трябва да оценят направеното в тази посока.  ", "date": "2019.02.05", "title": "Ципрас е на посещение в Турция"}
{"url": "http://www.cross.bg/brekzit-irlandiya-barnie-1595683.html", "text": "/КРОСС/ Брюксел няма намерение да предоговаря сделката за Брекзит. Това потвърди главният преговарящ на ЕС Мишел Барние след разговори с холандския премиер Марк Рюте. Според Барние, всички все още спорни въпроси могат да се решат след като Лондон напусне Общността. Това важи и за границата с Ирландия, допълни Барние.Европейският съюз е склонен да поднови преговорите с Лондон за Брекзит, но остава непреклонен по въпроса за предпазния механизъм за Ирландия. Това твърдят британски депутати, които са разговаряли с представители на ЕС.Брюксел сигнализира, че ще склони да подпише протокол към споразумението, който ще обвърже правно обещанията на председателя на Европейския съвет Доналд Туск и председателя на Европейската комисия Жан-Клод Юнкер в писмото им до британския премиер Тереза Мей. ЕС обаче не е готов да поеме ангажимент за ограничаване на предпазния механизъм.Очаква се днес британският премиер Тереза Мей да произнесе реч за Брекзит в Северна Ирландия, до границата с Република Ирландия. Официално Великобритания трябва да напусне ЕС на 29 март, но това изглежда все по-трудно. ", "date": "2019.02.05", "title": "Барние: Брюксел няма намерение да предоговаря сделката за Брекзит"}
{"url": "http://www.cross.bg/venetzyela-stranata-bulgariya-1595678.html", "text": "/КРОСС/ В официална позиция на българското Министерство на външните работи за кризата във Венецуела се изразява увереността, че като председател на Националното събрание и изпълняващ функциите на временен президент, Хуан Гуайдо ще насрочи свободни, прозрачни и честни президентски избори.Вече е в ход съгласувателна процедура за проект на решение, с което да се подкрепи преходът към демократично управление в страната, става ясно от документаОт ведомството припомнят, че още на 26 януари Европейския съюз, включително България, са призовали за спешно провеждане на президентски вот във Венецуела, както и, че страната е изправена пред огромна хуманитарна криза.В своя позиция президентът Румен Радев вече посочи, че политическата криза във Венецуела може да се реши единствено с организирането на прозрачни избори според конституцията на страната и с международно наблюдение. Според държавния глава, България трябва да се въздържи от подкрепа на предложената европейския позиция за Венецуела. ", "date": "2019.02.05", "title": "България официално подкрепи опозиционния лидер във Венецуела Хуан Гуайдо "}
{"url": "http://www.cross.bg/godini-zhenite-muzhete-1595682.html", "text": "/КРОСС/ Броят на годините, в които се очаква човек у нас да живее в добро здраве се изчислява на 64 г. за мъжете и 67 и половина години за жените. Това показват данни от анализ на Евростат за здравословното състояние на жителите на Европейския съюз.Средният показател за добро здраве в блока се изчислява на малко над 64 години за жените и 63 и половина години за мъжете. Това представлява приблизително съответно 77 процента  и 81 процента от общата продължителност на живота. Анализът отчита данни от 2016 г. и изчислява очакваните \"здрави години\" живот на човек, а не неговото моментно състояние.Страната от Европейския съюз с най-висок дял  \"здрави години\" за този период е била Швеция  - над 73 години за жените и 73 за мъжете.Най-малък брой години на здравословен живот са имали гражданите на Латвия: съответно - 55 за жените и 52 години за  мъжете. ", "date": "2019.02.05", "title": "Евростат: Мъжете м България са в добро здраве до 64, а жените - 67,5 години "}
{"url": "http://www.cross.bg/myasto-blagoevgrad-pomosht-1595685.html", "text": "/КРОСС/ Загиналият при верижната катастрофа на магистрала \"Струма\" край Сандански е млад мъж от село Ново Делчево. Той се е опитал да спре идващите автомобили, но е бил прегазен от камион. Над 12 пък са пострадалите, които са транспортирани в болниците в Сандански и Петрич, съобщи в. \"Струма\".Сигналът за тежкия инцидент е подаден около 8 часа тази сутрин. По непотвърдена информация първо са се ударили микробус и лек автомобил, а след това в тях останалите превозни средства.Директорът на Спешния център в Благоевград д-р Красимир Михайлов каза, че на място са били изпратени над 10 екипа, предаде \"Фокус\". По думите му е поискана помощ и от Спешен център - Дупница. Той добави, че сред пострадалите има такива, които са в тежко състояние. По неофициална информация двама от ранените са с отрязани крайници.Кметът на близкото село Дамяница Атанас Ангелов каза, че много жители на селото са били на мястото на инцидента, за да окажат помощ на екипите при ваденето на пострадалите. \"Почти всеки жител на населеното място има свой роднина или познат, който е участвал в катастрофата и затова всички отидохме на място и оказваме помощ\", допълни АнгеловСпоред директора на Регионална дирекция \"Пожарна безопасност и защита на населението\" - Благоевград инж. Георги Пармаков всички автомобили са обезопасени и няма опасност от пожари. Той допълни, че на място има 4 пожарни екипа от Благоевград, Петрич и Сандански.Движението по АМ \"Струма\" в участъка между град Кресна и село Ново Делчево е затворено и в двете посоки, съобщиха от Областната дирекция на МВР - Благоевград. Шофьорите могат да използват алтернативен маршрут по главен път Е-79. На места има гъста мъгла, поради което полицията апелира за повишено внимание и шофиране със съобразена с пътните условия скорост.Снимки БНТ", "date": "2019.02.05", "title": "Загиналият на АМ \"Струма\" бил пометен от камион, докато се опитвал да спре колите (снимки)"}
{"url": "http://www.cross.bg/godina-zemniya-gligan-1595686.html", "text": "/КРОСС/ На 5 февруари настъпи Китайската нова година, която ще премине под знака на Земния глиган, който ще властва до 24 януари 2020 година. Глиганът завършва 12-годишния цикъл и неговата задача подтиква към обобщение, разрешаване на конфликти и установяване на отношения, които достойно могат да завършат дългата житейска поредица.Основната черта на родените в годината на Глигана е чистосърдечността. Представителите на този знак са толерантни, честни, отзивчиви и силни по дух хора. Това са хора, на които може да се доверите. Самите те са наивни, което също ги прави много доверчиви. Искрени и почтени, родените под този знак никога няма да ви предадат. Добри компаньони и забавни партньори, с тях никога не е скучно.Очаква се 2019-та да е година, изпълнена с щастие за повечето зодиакални знаци. Хората ще намират много време и поводи да се веселят и изобщо да се разтоварват. Гoдинaтa нa Земния глиган e пoд знaĸa нa ĸъcмeтa! Cтpaxoтeн пepиoд зa пeчeлeнe нa пapи и зa инвecтиpaнe!2019-a щe бъдe изпълнeн c paдocтни мигoвe, пpиятeлcтвo и любoв ĸъм вcичĸи зoдиaĸaлни знaци, зaщoтo Глиганът пpивличa ycпexитe във вcичĸи cфepи нa живoтa.Това обаче не означава, че можете да мързелувате. Точно обратното: старайте се и трудът ви ще бъде възнаграден.Освен определено животно, всяка година според Китайския хороскоп е покровителствена от определен елемент в Ин или Ян форма. 2019-та ще премине под елемента Земя в неговата Ин форма. Елементът Ин помага за стабилизирането и внасянето на баланс в различните му варианти.2019-а година е подходяща да спестявате. Дори сумите, които отделяте, да са минимални, в края на годината ще видите как капка по капка сте събрали доста средства.В любовен план годината на Земния глиган предвещава повече успех на краткосрочните връзки, които обаче ще са изпълнени с много страст и силни емоции.  ", "date": "2019.02.05", "title": "Започна Годината на Земния глиган"}
{"url": "http://www.cross.bg/rastezh-rysiya-nachaloto-1595687.html", "text": "/КРОСС/ Икономиката на Русия е нараснала с най-бързия си темп от шест години през 2018 г., надминавайки очакванията на икономистите, след като строителството е било стимулирано от Световното първенство по футбол и началото на проекта за втечнен природен газ в Сибир, съобщава Bloomberg.Ръстът се е ускорил до 2,3% и е най-силният от 2012 г. насам благодарение на ръста в строителството, съобщи Федералната статистическа служба. Мнозинството анализатори, анкетирани от Bloomberg, прогнозираха растеж от 1,9% за годината, а най-високата прогноза беше за 2,2%.Икономистите поставят под въпрос доколко темпът на растеж е устойчив и доколко е бил подкрепен изкуствено от единични фактори като началото на производството на втечнен природен газ от завода в Ямал на компанията \"Новатек\" на стойност 27 млрд. долара. През 2018 г. Световното първенство по футбол също е стимулирало хотелския и ресторантьорския сектор, който се е разширил с 6,1%. Ръстът обаче не се усеща особено от потребителите, които изпитват затруднения на фона на стагниращите приходи и растящата инфлация.\"Не можем да кажем със сигурност, че този растеж е добър, нуждаем се от по-силен растеж, особено след години на рецесия\", казва Антон Табак, главен икономист на базираната в Москва компания RusRatings. \"Очевидно е, че потребителите не усещат особена полза\", допълва той.Русия продължава да се представя по-зле в сравнение с други развиващи се икономики и със собственото й представяне преди рецесията през 2015 г. След избирането си миналата година Путин обеща да върне растежа на ниво, което надвишава средното за световната икономика от 3,7%, до края на шестгодишния си мандат.Очаква се икономическият растеж да се забави тази година и централната банка предупреди в петък, че данните за първото тримесечие може да са под очакванията, след като инвестиционната активност е отслабнала през декември. ", "date": "2019.02.05", "title": "Икономиката на Русия нараснала с най-бързи темпове от 6 г."}
{"url": "http://www.cross.bg/reka-sadovo-obyavi-1595684.html", "text": "/КРОСС/ Има реална опасност от наводнение в ниската част на Катуница. Това обяви в предаването „Тази сутрин\" кметът на селото Красимир Юруков.Вчера община Садово обяви частично бедствено положение заради разцепената предпазна дига на река Чая.Хората са притеснени, преди 50 години селото е било сериозно наводнено от река Чая, каза Юруков.Спешно трябва реката да се отбие, днес специалисти ще огледат и ще кажат какво точно да се направи, коментира зам.-кметът на Садово Димитър Здравков.В района има незаконен добив на инертни материали и сме подавали сигнали с клипове, но засега извършителят е неизвестен, каза екологът на Садово Атанас Иванов. ", "date": "2019.02.05", "title": "Цяло село е заплашено от наводнение заради разцепена дига на река Чая"}
{"url": "http://www.cross.bg/kendal-pokaza-miliona-1595701.html", "text": "/КРОСС/ Кендал Дженър не остави много на въображението, разсъбличайки се за фотосесия за италианското издание на модната библия Vogue.23-годишната Кендал изненада приятно феновете и приятелите си в Инстаграм, след като публикува пикантни кадри от фотосесията за Vogue Италия, на която позира само по гумени ръкавици и обувки на висок ток. Моделът показа извивките си, позирайки на фона на врата с поглед вперен в обектива. Тя гледа към камерата през рамо, обута само с 3/4 чорапи и бели сандали.Риалити звездата показа завидна форма. Визията ѝ бе допълнена със смел грим.За своите 103 милиона последователи Кендал написа: \"Казах ти, че беше драматично.\"Феновете със сигурност се влюбиха в кадрите, защото за по-малко от час постът бе натрупал 350 000 харесвания, а към момента са почти 4 милиона. Хвалебствените коментари, че е секси и зашеметяваща не спират.Кендал не пропусна да сподели, че това е една от любимите ѝ фотосесии, които е снимала някога и дори я нарече \"Сбъдната мечта\". ", "date": "2019.02.05", "title": "Кендал Джанър се съблече чисто гола за Vogue"}
{"url": "http://www.cross.bg/parizh-sgrada-raiion-1595679.html", "text": "/КРОСС/ Осем души са загинали и един е тежко ранен в пожар тази нощ в сграда в 16-и район на Париж, предаде Франс прес, като цитира противопожарната служба.\"Броят на жертвите може да нарасне, защото огънят все още гори на последните два етажа на 8-етажната сграда, каза говорител на пожарникарите. Леко ранени са 27 души, от които трима огнеборци.Огънят е пламнал по неизяснени все още причини.\"Наложи се да спасяваме много хора, включително някои, които се бяха скрили под покрива\", каза говорителят на пожарната.Около 3.30 ч. местно време пожарникарите са успели да евакуират сградата в 16-ти район на Париж. Евакуирани са и съседни сгради. ", "date": "2019.02.05", "title": "Осем загинали и един тежко ранен при пожар в Париж "}
{"url": "http://www.cross.bg/chasa-provede-zala-1595675.html", "text": "/КРОСС/София.От 14.00 часа в хотел „Рамада\", бул. „Мария Луиза\" №131, зала Рубин, Министерството на околната среда и водите ще проведе обществено обсъждане с представители на заинтересованите страни на проект за изменение и допълнение на Закона за биологичното разнообразие.***Панагюрище.От 12.35 часа в сградата на Професионална гимназия по индустриални технологии, мениджмънт и туризъм в Панагюрище министърът на образованието и науката Красимир Вълчев ще направи изявление за медиите след  работно посещение в учебното заведение.***София.От 09.30 часа в заседателната зала в сградата на Висшия съдебен съвет ще се проведе заседание на Съдийската колегия.***София.От 10.00 часа в Детския научен център „Музейко\" Националният център за безопасен интернет ще отбележи 16-ия международен Ден за безопасен интернет в България.***София.От 11.00 часа в сградата на дирекция „Аварийна помощ и превенция на ул. „Деспот Слав\" 19 кметът на София Йорданка Фандъкова ще провери готовността на дирекция „Аварийна помощ и превенция\" и дирекция „Околна среда\" за предприемане на превантивни мерки и организация за реакция при повишаване нивата на реките и язовирите при топенето на снеговете.***София.От 11.00 часа в централата на АБВ Изпълнителното бюро на ПП АБВ ще проведе разширено заседание на Националния съвет на партията, с участие на кметове и общински съветници. В 15.00 часа ще бъде дадена пресконференция във връзка с предстоящата кампания на партията за избор на нов Европейски парламент. Участие ще вземат председателят на ПП АБВ Румен Петков, зам.- председателят на ПП АБВ Любомира Ганчева, Ивайло Калфин - член на НС на ПП АБВ, и Пламена Заячка - председател на АБВ - Младежи.***София.В 12.00 часа в Националния пресклуб на БТА ще бъде представена Национална асоциация „поход за семейството\" и нейните цели и приоритети.***София.В 17.00 часа в Изложбена зала „Архиви\" (ул. „Московска\" 5) ще бъде представен документалният сборник от поредицата „Архивите говорят\" - Политическа история на съвременна България. Том III (1953-1956).***София.От 19.00 часа в зала „България\" с тържествен концерт на Софийската филхармония ще бъде поставено началото на честванията, посветени на 140-ата годишнина от Учредителното събрание и приемането на Търновската конституция.***Варна.От 10.30 часа студенти магистри от специалност „Инженерна екология\", към катедра „Екология и опазване на околната среда\", в Техническия университет-Варна ще посетят Басейнова дирекция „Черноморски район\" по повод Световния ден на влажните зони.***Варна.От 14.00 до 16.00 ч. в офиса на партия ГЕРБ на ул. „Георги Бенковски\" №1 Милена Димова, председател на комисията „Структури и общинска администрация\" към ОбС, ще приема граждани.***Враца.От 14.00 часа на бул. „Втори юни\" срещу входа за автомобили на МБАЛ „Христо Ботев\" ще се проведе брифинг, на който служител на „Пътна полиция\" ще обясни и покаже реални условия правата и задълженията на пешеходците.***Добрич.От 13.00 часа в Дискусионна зала на парк-хотел „Изида\" председателят на Парламентарната комисия по земеделието и храните Десислава Танева ще се срещне с председатели и представители на ръководствата на земеделски кооперации от област Добрич. От 15.00 часа в Дискусионна зала на парк-хотел „Изида\" председателят на Парламентарната комисия по земеделието и храните ще коментира със земеделски производители от областта, както и всички заинтересовани, проектозакона за ползване на земеделските земи.***Кюстендил.От 10.30 часа в офиса на обществения посредник за Община Кюстендил Васил Иванов ще се проведе пресконференция.***Русе.От 10.00 часа в Зала 1 на Областна администрация ще се проведе семинар на тема „Представяне на основни положения от съдържанието на разработена интегрирана стратегия за устойчива енергийна ефективност на ниво трансграничен регион Русе - Гюргево\".***Стара Загора.От 14.00 часа във Военния клуб зам.-началникът на отбраната Димитър Илиев ще даде пресконференция по повод началото за 2019 г. на информационната кампания на Министерството на отбраната „Бъди войник\"  ", "date": "2019.02.05", "title": "Предстоящи събития в страната на 5 февруари"}
{"url": "http://www.cross.bg/rozhdenitzi-na-fevryari-1595671.html", "text": "/КРОСС/ Антони Дончев, композитор и джаз пианист Акад. Валентин Бобевски, диригент на хор „Гусла\" Вяра Анкова, генерален директор „Информация\" в„Нова Броудкастинг Груп\" Елин Топузаков, бивш футболистЕмил Велев, треньор по футбол Ирина Флорин, певицаЧл.-кор. проф. Неделчо Милев, кинокритик, основател на кинофакултета в НАТФИЗ Проф. Светослав Кокалов, художник, сценограф и педагог  ", "date": "2019.02.05", "title": "Рожденици на 5 февруари"}
{"url": "http://www.cross.bg/tyristi-blokirani-hotelite-1595672.html", "text": "/КРОСС/ Туристи са блокирани в курорта Семково. Причината е рязкото затопляне на времето, което превърнало снега в киша. Хората не могат да си тръгнат по непочистения път, съобщиха потърпевши пред bTV.Днес в късния следобед от общината са изпратили машини, но те са почистили само част от пътя. Районът около хотелите е непроходим. От общината заявиха, че почистването пред тях е ангажимент на собствениците на хотелите.Туристите са помолили шофьорите на снегорините да им помогнат на добра воля. Така, част от блокираните хора ще могат да си тръгнат тази вечер. ", "date": "2019.02.05", "title": "Туристи блокирани в планината заради непроходим път"}
{"url": "http://www.cross.bg/vestnik-vsichki-evro-1595676.html", "text": "/КРОСС/„През януари 2019-а България има най-ниската минимална брутна заплата от 286 евро в целия ЕС\", отчита Евростат, цитиран от вестник „Земя\". Това възнаграждение е 7 пъти по-ниско от най-високото в общността.Най-високо минимално възнаграждение в ЕС получават жителите на Люксембург - 2071 евро, допълва вестник „Дума\". От Евростат посочват, че в девет държави членки минималните заплати варират между 400 и 600 евро месечно. Всички те са в Източната част на ЕС, уточнява публикацията.„Поредни промени за касовите апарати шокираха бензиностанциите\", пише вестник „Сега\". Само пет месеца след като управляващите решиха да се подменят всички касови апарати и въведоха по-строги изисквания за софтуера, който управлява продажбите, те наложиха нови промени, които шокираха бизнеса. Този път ударът е върху бензиностанциите. От 1 април за клиентите трябва да е видно каква част от платената сума е за акциз и ДДС и каква е стойността на горивото без тях. Според експерти допълнителните разходи могат да доведат и до повишаване на цената на горивата, посочва вестник „Сега\".„5 лева за кг могат да стигнат черешите на пазара тази пролет заради високите температури през зимата\", твърди вестник „Телеграф\". Стопаните в Кюстендилско, Бургаско и Пловдивско се притесняват, че ако студът се завърне, всички посеви и овошки ще замръзнат и ще останат без реколта\", посочва изданието.„Веднага заменят дефектна стока, ако поискаме\", информира вестник „Труд\". Нова директива, подготвяна от ЕП, предвожда потребителите да могат да избират дали търговецът да им замени повредена стока или да им я поправи. Сега това право има търговецът. Според друга промяна купувачът може веднага да получи намаление на цената или прекратяване на договора, а ко дефектът е много сериозен. Промените ще се отнасят както за покупки в магазина, така и по интернет, допълва „Труд\".„Столовете на социалистите изстиват в Европарламента, идват „жълтите жилетки\", пише в заглавие вестник „24 часа\" по повод предстоящите през май избори за евродепутати. Всекидневникът обяснява, че „Алтернатива за Германия\", „Шведски демократи\", испанската „Подемос\" - всички тези радикални партии спечелиха първите си места на изборите за ЕП през 2014-а. Партиите започнаха да се размножават, да се карат и да правят международни коалиции, коментира „24часа\". Според изданието евроскептиците, които са смекчили тона си, могат да се обединят под един политически чадър. Проучвания сочат, че европейците по-малко от всякога клонят към традиционните центристки движения, уточнява вестникът. ", "date": "2019.02.05", "title": "Преглед на вестниците "}
{"url": "http://www.cross.bg/lenta-dvizhenieto-posoka-1595674.html", "text": "/КРОСС/ На 5 февруари, от 9:30 ч. до 15:30 ч.  движението ще се осъществява в изпреварващата лента в посока Варна в тунел „Топли дол\" на АМ „Хемус\". Временната организация на движението е за ремонт на пожароизвестителната система в активната лента. Предвидените дейности ще се извършват само при благоприятни метеорологични условия.Необходимо е шофьорите да карат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.02.05", "title": "Движението в тунел „Топли дол“ на АМ „Хемус“ в посока Варна ще е в една лента"}
{"url": "http://www.cross.bg/apolo-revolyutzionna-postavya-1595669.html", "text": "/КРОСС/ 506 г. - Кралят на вестготите Аларих II издава сборник с римски закони.1204 г. - Алексий V Дука Мурзуфул е коронясан за император на Византия.1762 г. - Френската островна колония Мартиника е превзета от Англия.1783 г. - При първото от петте последователни земетресения на полуостров Калабрия (Италия) загиват 50 хиляди души.1818 г. - Маршал Жан Бернадот се възкача на шведския престол като Карл XIV.1850 г. - В САЩ е патентована първата машина за смятане аритмометър.1859 г. - Княз Александру Йоан Куза е избран за владетел на Княжество Молдова и поставя основите на съвременна Румъния.1861 г. - В САЩ е патентована кинокамерата от Коулмън Селърс.1871 г. - Васил Левски изготвя писма до Филип Тотю в Одеса и Панайот Хитов в Белград, с които кани двамата войводи да се включат дейно в работата на Вътрешната революционна организация.1885 г. - Белгийският крал Леополд II създава Свободна държава Конго, като своя частна собственост в Африка.1889 г. - Княз Фердинанд I дава разрешение на Военното министерство за закупуване на първите картечници за Българската армия.1901 г. - Американският магнат Джон Пиерпон Морган създава империята \"Юнайтед стейтс стийл корпорейшън\".1904 г. - Войските на САЩ напускат Куба след 5-годишна окупация.1909 г. - Русия признава независимостта на България.1917 г. - Мексико приема своята революционна конституция.1928 г. - По изкуствен път е получен Витамин D.1936 г. - Чарли Чаплин реализира последния си ням филм - Модерни времена.1945 г. - По време на конни надбягвания в Мексико конят Голяма Ракета поставя световен рекорд по скорост - 70 км в час.1953 г. - За пръв път е показан анимационният филм на Уолт Дисни \"Питър Пан\".1958 г. - Военноовъздушните сили на САЩ загубват водородна бомба близо до бреговете на Савана, Джорджия, бомбата не е била намерена.1958 г. - Гамал Абдел Насър е номиниран за първи президент на Обединената Арабска Република.1968 г. - Виетнамската война: Започва Битката при Ке Сан.1971 г. - Проект Аполо: Аполо 14 каца на Луната.1973 г. - В Торонто (Канада) започва строежът на телевизионната кула Си Ен Тауър - най-високата сграда в света за следващите 34 години.1976 г. - Американката Мод Тал става най-възрастният шофьор в света, след като получава правоуправление на 104 годишна възраст.1991 г. - Столицата на Киргизстан - Фрунзе е преименувана на Бишкек.1997 г. - Под обществен натиск три швейцарски банки прехвърлят 71 млн. долара по сметката на фонда за жертвите на Холокоста.2000 г. - В Техеран е извършен неуспешен опит за атентат срещу президента на Иран Мохамед Хатами.2002 г. - Компанията Pepsi заснема най-скъпия рекламен видеоклип - с участието на Бритни Спиърс на стойност 9 млн. долара. ", "date": "2019.02.05", "title": "5 февруари в историята"}
{"url": "http://www.cross.bg/tema-bulgariya-gostyva-1595670.html", "text": "/КРОСС/Тема:  Как ще бъде променен Трудовият кодекс? Говори министър Бисер ПетковТема:  Пробив в телефона. Половината българи рискуват личните си данни през телефона. Как да се опазим?Тема:  Геополитически игри и схеми за сигурност - коментар на Бойко НоевТема:  Матури и дипломи. Ще знаят ли повече българските ученици след националното външно оценяване в 10 клас?Тема:  Китайската Нова година - радост, изненади и какво още ни чака през годината на ПрасетоТема: Топи ли се разликата между ГЕРБ и БСП? В студиото социологът Кольо КолевТема: Бедствено положение в община Садово. На живо: Има ли риск от наводнение?Тема: Броени дни до брекзит. Как ще се отрази излизането на Великобритания от Европейския съюз на българите? Гостува посланик Ема ХопкинсТема: Куриози на пътя в ПерникТема: Колко шофьори останаха без книжки и ще намалеят ли катастрофите с новия закон? В студиото началникът на Пътна полиция комисар Росен РапчевТема: След срещата на Заев и Борисов в София, има ли напредък в прочита на общата ни история с Македония? Гостува професор Ангел ДимитровТема: Орден \"Стара планина\" за големия Михаил Белчев. За наградите и обичта на публиката след половин век на сценатаТема: Уникален събор на българската гайда. Къде ще звучи гласът на Родопите?Тема:   Как огромен строеж се руши в района на Царево, а водещите ще потърсят отговор на въпроса \"Каква е историята зад мегакомплекса, познат като \"Kоста дел кроко\"?\"Тема:   Шеметна скорост: Да вдигнеш 280 км в час и още - мъж засне поредица от катастрофи край работното си място.Тема:   За първи път след забележителното си класиране: скиорът Алберт Попов гостува на \"Здравей, България\" .Тема:   Къде отиват средствата, събрани от продажбата на електронни винетки и продължават ли проблемите на шофьорите със системата?Тема:   Жена падна в изкоп за водопровод. Защо мястото е било необезопасено и ще се стигне ли до съд?Тема:   На живо: Поредно насилие срещу екип на Спешна помощ. Медици бяха нападнати и удряни в Петрич.Тема:   Кой изкопа дигата на река Чая край Катуница и ще бъде ли обявено бедствено положение заради това?Тема:    Ще останат ли без мост жителите на емблематичното казанлъшко село Розово?Тема:   Да живееш с врага си: Историята на млада жена, жертва на домашно насилие разказваме, след като беше публикувана първата интерактивна карта на насилието над жени в България.Тема:   Защо село Долно Уйно пресъхна? Румен Бахов по следите на изчезналата вода.  ", "date": "2019.02.05", "title": "Теми и гости в сутрешните блокове на телевизиите"}
{"url": "http://www.cross.bg/epidemiya-fevryari-oblast-1595666.html", "text": "/КРОСС/Грипната епидемия в Сливенска област се отменя от днес. Въведените противоепидемични мерки се отменят със Заповед на директора на РЗИ-Сливен, считано от 5 февруари 2019 г. във връзка със снижаване на заболяемостта от грип и остри респираторни заболявания.Грипната епидемия в Добричка област се отменя от 5 февруари. Намалял е потокът на прегледаните и хоспитализираните пациенти с остри респираторни заболявания.Отменя се грипната епидемия в област Плевен. Учениците ще започнат учебни занятия от 6 февруари /сряда/. В областта рязко се е снижила заболеваемостта от ОРЗ и грип. Епидемията е засегнала предимно децата и юношите.Грипната епидемия в област Русе ще бъде отменена от утре. Грипната ваканция за учениците също няма да се удължава. Децата ще са на училище на 6 февруари /сряда/, тъй като днес са в междусрочна ваканция. Анализът за последната седмица показва, че има голям спад в броя на болните.От 5 февруари се отменя обявената за територията на област Кюстендил грипна епидемия. Преустановява се изпълнението на профилактичните и противоепидемични мерки от Оперативния план за надзор и контрол на грипа и острите респираторни заболявания. Отменя се и забраната за провеждане на планови операции и свиждания в болничните заведения, планови консултации на бременни жени и кърмачета, профилактични прегледи и имунизации. ", "date": "2019.02.05", "title": "Отмениха грипната епидемия в 10 области в страната "}
{"url": "http://www.cross.bg/makedoniya-borisov-bulgariya-1595673.html", "text": "/КРОСС/ В присъствието на премиерите на България и Македония Бойко Борисов и Зоран Заев българският и македонският министри на културата Боил Банов и Асаф Адеми подписаха програма за сътрудничество в областта на културата до 2021 година.Министър-председателят на Македония посочи значението на българското европредседателство за това, че Македония кандидатства за член на НАТО. Изтъкна, че от 27 години Македония чака да стане член на Организацията на Северноатлантическия договор.\"Преди няколко дни нашият парламент прие устава за промяната на името, а след това ратифицирахме и Преспанския договор. И изразяваме огромна благодарност на българския народ и премиера Бойко Борсов, защото това нямаше да е възможно, ако Борисов със своята храброст, със своя европейски дух и по европейски начин, типичен за 21 век, не спомогна за подписването на договора за добросъседство между България и Македония. Благодарение на този договор лично аз като премиер на Македония имах храброст и сила да продължа и да вляза в обществения спор за името на нашата държава\", заяви Заев.За членство в Европейския съюз Македония ще започне преговори през юни, информира още Заев. По думите му това е възможно, защото по време на европредседателството си България е поставила във фокуса на вниманието Западните Балкани.Министър-председателят Бойко Борисов изтъкна, че българското европредседателство е останало в историята с това, че е сложило темата за Западните Балкани на масата.Борисов информира, че двете държави ще работят за нулеви ставки в митническите тарифи. \"605 млн. евро е стоковият обмен между България и Македония сега и така ще видите, че веднага ще минем 1000 млн .евро. Защото много фирми имат интерес да инвестират\", каза той.Борисов посочи, че София е била избрана за логистичен аутсорсинг център на Световната банка за света. \"Това ще са 200 нови високотехнологични работни места, а това ще е огромен шанс за приятелите ни от Западните Балкани. Всички ние заедно ще го вървим тоя път, защото той е реален. И българският народ има голяма заслуга за това\", заяви той. ", "date": "2019.02.05", "title": "България и Македония подписаха програма за сътрудничество в областта на културата"}
{"url": "http://www.cross.bg/agatiya-vreme-neiinata-1595668.html", "text": "/КРОСС/ При римския император Декий (249-251) имало жестоко гонение против християните. Във всички области на империята било заповядано да ги предават на мъчения и смърт.  По това време в гр. Палермо, Сицилия, живеела млада девойка, на име Агатия (Добра). Тя била християнка и се славела със своята красота, добродетел и знатен род. Родителите й оставили голямо богатство, но тя малко ценяла земните блага, обичала Бога повече от всичко на света и затова, когато до Сицилия стигнала вест за гонението против християните, тя почнала да се готви за мъченичество.Действително, управителят на страната Квинтиан не закъснял да прати войници за Агатия. Девойката, като чула за тяхното пристигане, влязла в стаята си, помолила се Богу и след това спокойно и смело отишла с войниците в град Катания. Управителят я настанил у една богата жена-езичница Афродисия, която заедно със своите пет дъщери водела живот разкошен и греховен. Той поръчал на тая жена да употреби всички старания, за да отвлече Агатия от нейната вяра. Афродисия изпълнила повелята на управителя: тя уговаряла девойката да принесе жертва на боговете и се стараела да й внуши любов към земните радости. След известно време. Афродисия се видяла принудена да дойде при управителя и да му каже: \"По-лесно е да смекчиш камък, отколкото да отклониш тая девица от нейния Бог. Аз и дъщерите ми я увещавахме непрестанно, подарявахме й разкошни накити, скъпоценни камъни и бисери. Тя презира всичко това.\" Управителят видял, че увещанията са напразни и повикал Агатия на съд. На въпроса му, от какъв род е тя, девойката отговорила: - Родителите ми бяха знатни и цялото ми семейство беше славно и богато.- Ако ти си от славен и богат род, защо като робиня носиш бедни дрехи? - запитал я управителят.- Аз съм робиня Христова - отговорила Агатия.- А защо се наричаш робиня, щом си от славен и богат род?- Нашето благородство и свобода се състоят в това - да бъдем роби на Иисуса Христа.- Значи ние сме свободни, щом не служим на вашия Христос? - запитал я управителят. - Вие сте роби на греха и поклонници на безчувствените идоли, - отговорила девойката.- Ако вземеш да хулиш нашите богове, ще те предам на мъчения. Кажи ми, защо отхвърляш боговете?Агатия доказвала лъжливостта на езическите богове. Той заповядал да я бият по лицето, като я заплашвал с още по-жестоки мъчения, но девойката му отговорила:- Не се боя от нищо: Ако ме дадеш да бъда разкъсана от зверовете, те ще се укротят чрез името на Господа; ако ме хвърлиш в огън, ангели ще ме освежат с небесна роса; ако ме предадеш на мъчения, помощник ще ми бъде Духът на истината, Който ще ме избави от ръцете ти.Управителят заповядал да отведат Агатия в задушна и мрачна тъмница и на другия ден отново я повикал. Той пак я уговарял да се отрече от Христа.- Отречи се по-добре ти от своите лъжливи богове - говорела светата девойка - и пристъпи към истинския Бог, Който те е създал, за да не бъдеш предаден на вечна мъка!Тогава управителят заповядал да я привържат към стълб и да я бият. \"Поклони се на боговете и ще останеш жива\" - казал й той. Но Агатия му отговорила:- Аз се радвам на мъченията, както някои се радват на богато съкровище. Тия временни страдания са полезни за мене, защото както не сипват пшеница в хамбар, преди да я очистят от смет, така и за мене е невъзможно да вляза в Небесното царство, ако първом не бъда очистена чрез страдания.Управителят заповядал още по-силно да мъчат Агатия и след това отново да я отведат в тъмницата. През нощта Господ й пратил чудна помощ. Явил й се св. апостол Петър, който с името Господне изцерил раните й. Цяла нощ необикновена светлина озарявала тъмницата. Стражарите, уплашени от това чудно видение, се разбягали, като оставили отворени тъмничните врати. Но Агатия не искала да се възползува от това, за да не се лиши от мъченически венец и да не навреди на стражата. С вдигнати молитвено ръце тя шепнела: \"Благодаря Ти, Господи, че ме удостои да страдам за Твоето свято име и, като отне от мене любовта към временния живот, даде ми сила и търпение. А сега, моля Те, повикай ме при Себе Си!\" С тези думи мъченицата предала Богу душата си. Катанските християни погребали тялото й.Малко време подир това Квинтиан се отправил за Палермо, за да присвои имота на светата мъченица. При преминаване на една река конете му се подплашили и го хвърлили в реката, където се удавил. Приемникът му узнал, как Бог наказал жестокия мъчител и не посмял да тревожи сродниците на света Агатия за нейното наследство.Между това славата за подвига на света Агатия се разнесла по цялата страна. Няколко време подир нейната смърт християните построили църквица над нейната гробница. Простата дреха, която тя обикновено носела, била поставена на гроба й за спомен на нейното смирение. Жителите на Катания благоговейно тачат нейната памет. Недалеч от града се намира вулканът Етна, който от време на време бълва огън и гореща лава. Веднъж, когато страшно изригване застрашавало града с гибел, те взели дрехата на света Агатия и я държали срещу огъня. Бедата минала и катанските жители благодарили на светата мъченица за нейното застъпничество. Това било в годишнината на нейната смърт.© Жития на светиите, Синодално издателство, 1991 година.", "date": "2019.02.05", "title": "Св. мчца Агатия (Добра). Мчк Еладий"}
{"url": "http://www.cross.bg/dade-bankerut-chadur-1595667.html", "text": "/КРОСС/ Банкерът е човек, който ще ви даде чадър назаем в слънчево време, за да си го вземе, когато завали дъжд.Марк Твен", "date": "2019.02.05", "title": "Банкерът е човек, който ще ви даде чадър..."}
