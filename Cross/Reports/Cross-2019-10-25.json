{"url": "http://www.cross.bg/godina-perioda--1616470.html", "text": "/КРОСС/ Публикувани са законопроектът за държавния бюджет на Република България за 2020 година и актуализираната средносрочна бюджетна прогноза (АСБП) за периода 2020-2022 година, която представлява мотивите към законопроекта.В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики, с акцент върху ключовите индикатори за измерване на степента на изпълнението им.Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС.Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването ѝ през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета.Приходните и разходните политики в прогнозата са продължение на заложените в СБП за периода 2020-2022 г., като за надграждането с нови са взети предвид както макроикономическите аспекти, така и фискалните възможности за осигуряване на финансиране на приоритетните сектори и за реализиране на хоризонтални мерки, засягащи бюджетната сфера.И при приходите, и при разходите за периода 2020-2022 г., изразени като процент от БВП, се наблюдава тенденция на спад от 36,9 % до 35,0 %, а в номинален размер стойностите на тези показатели се увеличават, като от 46,827 млрд. лв. за 2020 г. се очаква да достигнат 50,143 млрд. лв. през 2022 година.Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряване на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд.Приоритетите на Бюджет 2020, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са: образованието, здравеопазването, отбраната, пенсионната политика и политиката по доходите.Образование. През 2020-2022 г. ще продължи реализирането на мерките, насочени към повишаване привлекателността на учителската професия и мотивацията на действащите учители. Навлизането на млади и високообразовани хора в образователната система неминуемо ще се отрази положително върху качеството на придобитите знания и умения на учениците. Насърчаването на зрелостниците с високи образователни резултати да получат педагогическо образование и да постъпват на работа в образователната система е сред приоритетните мерки, реализирането на които ще позволи да се преодолее очакваният недостиг на педагогически специалисти. В сектор „Образование\" ще продължи реализацията на мерките, целящи подобряване на социалния статус на учителите, като за тази цел ще бъдат предоставяни ежегодно допълнителни средства в размер на 360 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти.Здравеопазване. Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система, с цел подобряване здравето на населението, повишаване и поддържане качеството на живот чрез намаляване на преждевременната смъртност и заболеваемостта, както и преодоляване на регионалните дисбаланси и осигуряване на функционално взаимодействие между отделните нива на медицинска помощ. Изграждането на Национална здравна информационна система, посредством използване на нови технологии в областта на електронното здравеопазване, е сред приоритетите, с които се цели подобряване на качеството и ефективността на процесите в системата на здравеопазване.Отбрана. През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 година.Пенсионна политика. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило\" на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило\". За периода 2020-2022 г. тежестта на една година осигурителен стаж в пенсионната формула се запазва в размер на 1,2.Политика по доходите. Освен вече предвиденото в СБП от пролетта на тази година увеличение на размера на минималната работна заплата (от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г.), в настоящата прогноза е заложена мярка за 2020 г. за увеличение с 10 % на средствата за заплати и възнаграждения на персонала, нает по трудови и служебни правоотношения, включително и на средствата за осигурителни вноски, което ще има отражение върху заплащането на заетите в бюджетния сектор. С това се създава възможност, на база на увеличения размер на разходите за персонал, да се увеличат индивидуалните основни месечни заплати на заетите, въз основа на заеманата длъжност и оценките за постигнатите резултати. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на                 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева.Основните бюджетни взаимоотношения между общините и централния бюджет в проекта на ЗДБРБ за 2020 г. са в общ размер 4,203 млрд. лева. Предвиденото увеличение, спрямо приетите със ЗДБРБ за 2019 г., е с 456,8 млн. лв., от тях за: общата субсидия за делегираните от държавата дейности - с 418,8 млн. лв.; изравнителната субсидия - с 13 млн. лв.; трансферите за зимно поддържане и снегопочистване - с 5 млн. лв.; целевата субсидия за капиталови разходи - с 20 млн. лева.С Бюджет 2020 са предвидени промени в механизмите за разпределение на целевата субсидия за капиталови разходи и на трансфера за зимно поддържане и снегопочистване на общинските пътища. Премахва се изравнителният компонент, който осигурява достигнатия размер на целевата субсидия за капиталови разходи и на трансфера за зимно поддържане и снегопочистване през предходната година, с цел постигане на обективно съответствие между средствата и натуралните показатели за всяка конкретна община.Приоритет за страната остава и успешното усвояване на средствата от европейските фондове и програми, чрез които да се постигне устойчив икономически растеж, по-висока заетост, социално включване, социално, икономическо и териториално сближаване и изграждане на конкурентоспособна и иновативна икономика.Въз основа на допусканията, при прогнозно положително нетно дългово финансиране за периода 2020-2022 г., се запазва тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година. В контекста на провежданата бюджетна политика и прогнозите за темпа на растеж на БВП за периода 2020-2021 г., нивото на консолидирания дълг на сектор „Държавно управление\" се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. и водещата позиция на Република България сред 28-те държави членки на ЕС по отношение на ниското ниво на дългова тежест. ", "date": "2019.10.25", "title": "Публикуван е законопроектът за държавния бюджет на Република България за 2020 г."}
{"url": "http://www.cross.bg/beshe-fondatziyata-azimov-1616388.html", "text": "/КРОСС/    След като Apple закупиха правата за „Фондацията\" („Foundation\"), дългогодишните опити за екранизирането на монументалната фантастична поредица на Айзък Азимов преминаха в съвсем различна плоскост и беше само въпрос на време, преди да се задвижат нещата. А те вече се движат и научаваме първите две големи имена, които се сдобиват с роли в подготвяния от стрийминг платформата Apple TV+ сериал.Variety съобщават, че Джаред Харис и Лий Пейс са подписали договор за участие в проекта, като големият нилюбимец Харис ще се превъплъти в емблематичния създател на психоисторията Хари Селдън - кастинг, който определяме като повече от перфектен и беше първата ни асоциация, щом видяхме заглавието. Ролята на Пейс пък е обявена като сегашният император на галактиката Брадър Дей - герой, за който лично ние нямаме никакъв спомен. Тук първата ни асоциация беше Р. Данийл Оливо, който ако „Фондацията\" се окаже успех, очакваме да видим и в неизбежната адаптация на цикъла „Роботите\" (после и „Империята\").След оттеглянето на Джош Фридман, шоурънър на сериала остава единствено Дейвид С. Гойър („Батман срещу Супермен\", „Черният рицар\"), който е и изпълнителен продуцент наравно с Робин Азимов, Марси Рос и присъстващия в кредитите по правни причини Фридман. Продуценти са Skydance Television в лицето на Дейвид Елисън и Дейна Голдбърг.Засега, като изключим Гойър, който не е най-надеждното име, ни харесва как се развива този проект и ако трябва да сме честни, предвид състоянието на съвременния телевизионен и стрийминг ландшафт, вече не сме чак толкова скептични към идеята, че някой си позволява да пипа „Фондацията\". Смятаме, че може да се получи нещо наистина страхотно, стига да се подходи внимателно. Надяваме се, че няма да натъпкат всичко в един сезон, но не искаме и излишно разводняване.Ще чакаме повече информация и ще следим следващите актьорски попълнения и новини.Източник Профит ", "date": "2019.10.25", "title": "Джаред Харис и Лий Пейс в сериала по „Фондацията“ на Айзък Азимов на Apple"}
{"url": "http://www.cross.bg/tzigari-kareliya-bulgariya-1616471.html", "text": "/КРОСС/  Гръцката марка цигари неизменно присъства в челните места при изследвания на сивия пазар в България Ако се направи класация за компании, които имат добър успех на легалния и нелегалния пазар, то на челните места там почти сигурно ще попадне гръцката „Карелия\". Нейните цигари се оказват любими както на търговците и пушачите, така и на контрабандистите. Мерките срещу черния пазар на цигари са сред приоритетите на държавата през последните години. И резултатите го показват ясно - от близо 35% дял на контрабандата през 2010 г. в момента тя падна на 3,4 на сто според данните на цигарената индустрия. Най-очевидните ползи са събиране на повече приходи от акциз в бюджета - за 2018 г. парите в хазната от облагането на цигари стигнаха 2,5 млрд. лв., което е рекорд за последните Юг.Свива се и криминалният елемент - незаконно производство и продажба, неплащане на данъци, потенциал за създаване на корупция от играчите на всички нива на контрабандата. През последните 2 години бяха разбити и рекорден брой нелегални фабрики за цигари у нас. На фона на всичко това прави силно впечатление, че цигарите „Карелия\" без български бандерол остават все така популярни.В изследването на контрабандата в последните 5 години, марката на едноименния гръцки производител най-често е в топ 3. От 2014 г. досега в 5 изследвания цигарите „Карелия\" са с най-голям дял на черния пазар, а на второ място са попадали също 5 пъти. Изследванията показват, че едни марки изчезват, появяват се нови, после те изчезват, за да се заменят от други. Но „Карелия\", независимо дали цигарите без бандерол имат дял от 20, или 4%, винаги е на върха на класацията. Според запознати това става чрез канали през Турция и Гърция. На граничния пункт Капитан Андреево - Капъкуле между България и Турция минават годишно близо 5 млн. пътници и стотици хиляди превозни средства. От турска страна в магазините за безмитна търговия могат да се купят легално, но без акциз и ДДС, цигари на ниски цени. Това е предпоставката за контрабанда, която е трудна за пресичане, тъй като се осъществява в по-малки количества, но от много хора. Пренесените цигари се пласират директно на черния пазар на дребно или на прекупвачи. Предпочитаните за пренасяне по този канал са тънките цигари от марките Karelia slims и ОМЕ, тъй като от тях може да бъдат скрити в тайници по-голям брой кутии. Освен това тези марки са разпознаваеми за българския потребител. От началото на годината обемите на нелегалните цигари по това направление вече захранват не само черните пазари на пограничните области като Кърджали, Хасково и Бургас, но стигат и до Централна и Северна България. През Гърция вървят канали за индустриални количества нелегални цигари Те минават през места на границата с България, където няма официален контролно-пропускателен режим, или т.нар. зелени граници, както и през ГКПП Кулата -Промахон и Капитан Петко Войвода. Цигарите се произвеждат в нелегални фабрики в Гърция, но има и количества, отклонени от заводите на легални гръцки производители. Оттам се товарят на камиони, включително автовози, както и в по-малки транспортни средства. Големите камиони преминават през ГКПП Кулата с маршрут към складове в покрайнините на София, откъдето най-често се преразпределят из страната. По-малките бусове и пикали минават предимно през зелена граница в труднодостъпни райони, в обезлюдените родопски общини, граничещи с Гърция. „Карелия\" е известна и с предлагането на едни от най-евтините легални цигари на пазара, независимо от увеличенията на акциза, които имаха за цел да доближат облагането и цените до минималните в ЕС. Акцизът бе повишен през 2016,2017 и 2018 г., но въпреки това марката увеличи цените си минимално. В резултат на измененията на акциза и през 2019 г. голяма част от марките на пазара повишиха цените си, но „Карелия\" отново задържа своите.Погледнато чисто математически компанията „поглъща\" част от увеличението на акциза като планирана загуба. Това е напълно законно, но когато се прави от марка, която е много популярна, възниква въпросът как се финансира покриването на тези загуби И дали приходи от продажби на цигари без бандерол, предназначени за магазини за безмитна търговия, не играят ролята на финансова компенсация.Ниската цена на популярна марка създава предпоставка и за ценова война на пазара. А тя би свалила значително приходите за бюджета от данъци върху цигарите, тъй като облагането е и според цената на кутия. Поддържането на ниски цени, движено от маркаталидер на пазара, може да стимулира създаването на контрабандни канали към Западна Европа, където цените са значително по-високи.Това създава репутационен риск за страната ни и поставя под въпрос успехите в борбата с контрабандата в България, които държавата промотира и в чужбина, коректно посочвайки че сме държавата в ЕС с най-нисък процент нелегална търговия с цигари. Но може да се окаже, че успоредно с това се създават условия страната да се окаже източник на цигари за пазарите на ЕС. Така могат да бъдат компрометирани досегашните усилия за максимален контрол на тютюневата индустрия и увеличаване на приходите, след като България вече изпълни всички изисквания в ЕС за повишаване на акциза и въведе успешно всички евродирективи в сектора.", "date": "2019.10.25", "title": " „Карелия\" - любима на търговци и контрабандисти "}
{"url": "http://www.cross.bg/sreshta-albaniya-obsudeni-1616475.html", "text": "/КРОСС/ Георги Лозанов, медиен експерт: Кои са самите приоритети и второ: да предложим някакви възможни приоритети, които да бъдат обсъдени и то да бъдат обсъдени от медийна гледна точка - да вървят дебатите около тях през медиите. Например, енергийната независимост, балканската интеграция.Максим Минчев, ген. директор на БТА: След дълги години българското малцинство в Албания беше признато и аз се надявам, че нашата среща там ще помогне за неговото по-нататъшна не само идентификация, но затова българите в Албания да почувстват, че не са забравени, че България мисли и за тях. ", "date": "2019.10.25", "title": "Световната среща на българските медии тази година е в Тирана"}
{"url": "http://www.cross.bg/godini-proekta-vuzmozhnost-1616476.html", "text": "/КРОСС/ Доц. д-р Красимира Александрова, директор на НБ \"Св. св. Кирил и Методий\": Книгите са също толкова тленни колкото и ние самите и те имат живот, който ние трябва при възможност максимално да се стремим да го удължаваме.А дълъг и пълноценен живот има, когато има и грижа и лечение. Така вече две години системата \"Аноксия\", създадена по модел на медицинска апаратура, лекува книги, документи и текстил.Доц. д-р Красимира Александрова, директор на НБ \"Св. св. Кирил и Методий\": Идеята е да се създаде анаеробна среда, като се изтегли кислорода и се вкара азот, като по този начин да се създадат предпоставки, които да осигурят възможност за напълно унищожаване на всички микроорганизми.Лекуването на книги в камерата отнема четири седмици. Месечно грижата за книгите с тази система излиза между 150 и 180 лева. И докато документите в камерата се обработват, хранилищата, от които са взети, се почистват основно.Освен през лечение, част от културното наследство на библиотеката преминава през реставрация и дигитализация. Така в Националната библиотека оригиналите на тефтерчетата на Левски, Раковски и Ботев вече имат дигитални копия и елегантни издания.В момента по проекта \"Наследство БГ\" се отпускат средства за модернизиране на реставрационния център в библиотеката. Той включва още и обновяването на лаборатории в няколко университета. Идеята на проекта е съчетаване на традиционното и модерното.Чл. кор. проф. Иван Илчев, ръководител на проекта \"Изграждане и развитие на център за върхови постижения \"Наследство БГ\": Историята да не бъде само една купчина от камънаци, но да не бъде и изкуствени възстановки, каквито виждаме или патриотарски възстановки на историческите събития, с каквито мисля, че се нагледахме последните години.Това е най-големият хуманитарен проект, който за първи път обединява усилията на повече от 170 изследователи от различни университети у нас. За 5 години финансирането му е 30 млн. лв. ", "date": "2019.10.25", "title": "Как се лекуват книгите?"}
{"url": "http://www.cross.bg/honkong-dolara-beshe-1616385.html", "text": "/КРОСС/    Хонконг е световна финансова столица, рай за любителите на храната, а също и място, което е доста скъпо.Пример: на 24 октомври бизнесменът Джони Чеунг продаде паркомясто с площ 12.5 квадратни метра за невероятните 969 000 долара на все още неизвестен купувач, според South China Morning Post.То се намира в The Center - 79-етажен небостъргач, разположен в оживения централен квартал на Хонконг.Компании, като DBS Bank и адвокатската кантора Robertsons Solicitors, имат офиси там.Чеунг беше собственик на четири от 400-те паркоместа в The Center, като по-рано продаде три от тях за шестцифрени суми.Предишният рекордьор за най-скъпо място за паркиране в Хонконг беше продаден от 760 000 долара.Той се намираше в луксозна жилищна сграда Kowloon, а сделката беше осъществена през 2018 г.Не само паркирането е на космически цени в града, посочва CNN.Годишният индекс на разходите за живот на Mercer определи Хонконг за най-скъпия град в света през 2018 и 2019 г.Междувременно компанията за недвижими имоти CBRE съобщи, че средната цена на жилищата в Хонконг е 1.235 млн. долара, което поставя града на върха на класацията на най-скъпите имотни пазари на планетата - пред Сингапур, Лондон и Ню Йорк.Времето за продажба на паркомястото определено е интересно. След като антиправителствените протести в града навлизат в петия си месец, бяха повдигнати въпроси дали репутацията на Хонконг на световен финансов център е изложена на риск.За офис служителите, които не могат да си позволят да паркират в The Center, пътуване с метрото струва по-малко от 10 долара.   ", "date": "2019.10.25", "title": "В Хонконг продадоха паркомясто за почти 1 млн. долара"}
{"url": "http://www.cross.bg/maritza-litza-choveka-1616464.html", "text": "/КРОСС/ Сигнал с искане да бъде направена проверка дали е спазен закона за гражданската регистрация е подаден от Областния предизборен щаб на БСП Пловдив до Областен управител, ОД на МВР Пловдив и Районна прокуратура. Сигналът касае регистрирането на 920 човека, на територията на община Марица, заявили гласуване по настоящ адрес. Впечатление прави регистрацията на 135 гласоподавателя в с. Манолско Конаре, при население от 632 човека.  Дописвания има и в селата  Царацово- 56, Беновски - 77, Войсил - 39, Радиново - 60, Костиево- 48, Граф Игнатиево - 47, Строево- 34, Труд - 50, Войводиново - 41, Калековец- 25, Желязно- 18, Крислово- 59, Динк- 18, Скутаре- 57, Трилистник - 45, Маноле- 49, Ясно поле- 43.Поради късното подаване на тази информация от страна на Община Марица на свое заседание снощи, 24 октомври, ОИК Марица е поискала допечатка на изборни книжа за част от секциите.   „Считаме, че наличието на такъв голям брой дописани лица и късното подаване на информация създава и съмнения за организиран „изборен туризъм\" и реална възможност за организиран корпоративен вот.\", се казва в сигнала, с който се иска  спешна проверка на обстоятелствата.  От Областния предизборен щам искат да бъде проверено: Спазени ли са изискванията при вписване в регистъра на населението -има ли подадени заявления от всички 920 лица, приложили ли са те копия от договори за наем или нотариални актове, има ли  представено писмено съгласие от собственика в случаите на чл.92, ал.3 от Закона за гражданската регистрация. В случай на констатирани нарушения моля вписаните лица да бъдат извадени от списъците за гласуване, се казва още в сигнала.", "date": "2019.10.25", "title": "Сигнал дописване и отпечатване нови бюлетини Марица"}
{"url": "http://www.cross.bg/voenna-podgotovka-polkovnik-1616451.html", "text": "/КРОСС/ Ритуал по полагане на военна клетва от 16 български граждани, завършили курс „Начална военна подготовка\", се състоя днес, 25 октомври, на строевия плац в Единния център за начална подготовка - Плевен. На церемонията слово произнесе началникът на гарнизон Плевен полковник Николай Бешев. Той подчерта значението на военната клетва за всеки български гражданин.На курсистите бяха връчени удостоверения за завършване на обучението и възпоменателни значки от името на министъра на отбраната. Ритуалът завърши с преминаване на блоковете в тържествен марш под звуците на Представителния духов оркестър на Сухопътните войски.Гости на тържеството бяха полковник Станчо Кайков - заместник-директор на Дирекция „Управление на човешките ресурси в отбраната\" в Министерството на отбраната, полковник Павлин Велков - заместник-началник на Централно военно окръжие и др.Основната мотивация за участието на младежите и девойките в тази военна подготовка е интересът към военното дело. След завършване на курса те ще бъдат зачислени в запаса от военните окръжия по местоживеене. ", "date": "2019.10.25", "title": "Младежи, завършили курс по начална военна подготовка, положиха военна клетва в Плевен"}
{"url": "http://www.cross.bg/obshtinata-obshtina-petrov-1616465.html", "text": "/КРОСС/  Изпълняващият длъжността кмет на община Кресна Петър Петров изпрати жалба до Главния прокурор във връзка с дерегистрирането на 360 души от избирателните списъци за Местни избори 2019 г. в населените места от общината. \"Обръщам се към Вас с настоящата молба във връзка с предписание на областния управител на област Благоевград г-н Бисер Михайлов да бъдат дерегистрирани 360 лица от избирателните списъци в община Кресна\", пише в жалбата си Петров. \"През последния месец община Кресна стана арена на грозни сцени.   Служители на полицейското управление в града и РУ на МВР - Сандански буквално тормозеха гражданите на общината- изсипваха се в къщите им, включително и в тъмната част на деня, и ги засипваха с въпроси, които нямат никакво отношение към проверката. Всякакви хора бяха принуждавани да подписват документи по петнадесет пъти, независимо дали са собственици на имоти, в които са регистрирани лица по настоящ адрес\", добавя Петър Петров. Той пише още, че след като жителите на общината са се обърнали към медиите, проверките внезапно са спрели, но е започнал административен натиск от страна на областния управител на област Благоевград.  В жалбата си Петър Петров пише още, че правото да избираш и да бъдеш избиран е висша демократична ценност и пристъпването към дерегистрация от избирателните списъци, без предоставяне на категорични доказателства за незаконосъобразност, е абсолютно недопустимо. \"Отказът на областния управител да ми предостави доклада за извършените проверки, въз основа на който е поискано лицата да бъдат дерегистрирани и отправянето на такова искане два дни преди изборите- по същество е директен опит за намеса в изборния процес\", категоричен е Петров. В писмото си изпълняващият длъжността кмет на общината заявява, че в община Кресна не са извършени никакви закононарушения във връзка с регистрация на лица по настоящ адрес и законът е спазен стриктно. Припомняме, че през изминалите седмици служители на РУ Сандански правеха проверки на документите на жители на общината. Тогава кандидатът за кмет на общината и досегашен градоначалник Николай Георгиев и жители на общината обясниха, че тези проверки са абсурдни, защото живеят на адресите си, непознати хора не са виждали в града, а проверките се правят по време на предизборната кампания. \"Избирателните списъци и регистрацията на гласоподавателите е извършена преди шест месеца и държавата имаше всички инструменти да провери кой и как се е регистрирал в този период, а не да го прави в седмицата преди изборите\", каза тогава Георгиев. ", "date": "2019.10.25", "title": "Кметът на община Кресна с жалба до Главния прокурор"}
{"url": "http://www.cross.bg/sofiya-mladost-grazhdanite-1616462.html", "text": "/КРОСС/ Нека да сложим край на това порочно управление - в неделя с №56 в интеграланта бюлетина. Това призова лидерът на БСП - София и водач на листата на социалистите за общински съветници Калоян Паргов по време на заключителното събитие от кампанията преди местния вот на 27 октомври в \"Младост\". На митинга-концерт присъстваха председателят на БСП Корнелия Нинова, втората в листата на социалистите за общински съветници Милка Христова, кандидатът за кмет на \"Младост\", издигнат от инициативен комитет и подкрепен от БСП, арх. Стефан Стефанов, както и други кандидати за общински съветници, районни кметове и кметове на кметства от БСП, а обичаният български изпълнител Орлин Горанов зарадва присъстващите с най-големите си хитове.Калоян Паргов благодари на всички, включили се в кампанията в последния месец, кандидати, членове и симпатизанти на БСП, доброволци и граждани на София.\"Това, което виждам у нашите опоненти, е страх, заяви лидерът на БСП - София. - Страх от онова, което може да се случи в неделя. Страх от промяната. Страх от края на тяхното 10-годишно управление в София. Този страх те го подплатяват с опити за манипулации, за фалшификации, за купен вот, за корпоративен вот. Ще им позволим ли да опорочат за пореден път нашия вот?! Не! Защото ние ще бдим. Ще бдим, както призовава Юлиус Фучик. За пореден път ще призова да сложим край на това порочно управление. На 27 октомври с №56 в бюлетината! Нека не позволяваме да ни отнемат победата, която заслужаваме всички ние, софияците, искащи промяна за една нова перспектива\".Калоян Паргов добави, че в неделя изборът ще бъде между статуквото и промяната и поиска доверието на гражданите. \"През последния месец видях, че софиянци искат, търсят и ще направят всичко възможно, за да поставят началото на промяната с избора им на 27 октомври, каза той. - Гласувайте с №56 за листата на БСП и за районните кметове и кметове на кметства, с №87 за арх. Стефан Стефанов за кмет на \"Младост\" и с №75 за гражданския кандидат за кмет на София, подкрепен от БСП, Мая Манолова. Подкрепете ни, за да може всичко онова, за което си говорихме в кампанията, че имаме решения - инфраструктурата в кварталите, чистотата на въздуха, трафика и задръстванията, недостига на места в детските градини - да ги реализираме. За една по-чиста, по-зелена и просперираща София\".Досегашният заместник-председател на СОС от БСП и втора в листата на социалистите за общински съветници Милка Христова отбеляза, че гражданите от \"Младост\" бяха едни от първите в София, които проявиха смелост и непримиримост и се противопоставиха на модела на развитие, налаган и позволен от управляващите от ГЕРБ в Столична община в последните 10 години.\"Организацията на БСП в \"Младост\" направи своя избор, като реши да подкрепи кандидатурата на арх. Стефан Стефанов за кмет на района. Това не е случаен избор, а премислено даване на доверие на човек, който не само има желание, а и конкретни решения, за да стане нашият район по-добро място за живеене, каза тя. - Всичко това с активното и пряко участие на гражданите, живеещи в \"Младост\".Милка Христова призова на 27 октомври хората от района да гласуват с номер 56 за листата с общински съветници на БСП, с номер 87 за арх. Стефан Стефанов и с номер 75 за гражданския кандидат за кмет на София Мая Манолова.\"В голямата битка за промяната обаче не само арх. Стефанов, но и всички кметове на райони от БСП ще имат нужда от подкрепата на общинските съветници от групата на социалистите, както и от нов столичен градоначалник, каза тя. - През изминалия мандат район \"Младост\" беше наказан от Йорданка Фандъкова и от ГЕРБ заради позицията на неговите граждани. Наказанието се изразяваше в средствата, отделени за неговото развитие от Общинския бюджет\".Милка Христова беше категорична, че БСП има решение за несправедливостта по отношение на средствата за районите в София. \"Решението е в децентрализацията на инвестиционната програма на бюджета на СО, заяви тя. - 20% да бъдат предоставени директно на районите, съобразно размера на приходите, които техните граждани реализират чрез данъци и такси. А районните кметове, заедно с гражданите, да решават какво да бъде построено или ремонтирано с тези средства\".Арх. Стефанов добави, че неговата цел е да направи от \"Младост\" по-хубав, по-подреден, по-уреден и по-чист район. \"Аз също живея в този квартал и разчитам, че с подкрепата и активното участие на гражданите ще започнем да променяме \"Младост\", да го направим по-добро място за живеене. Районът ни трябва да има културни средища, театър, места за концерти, ремонтирани тротоари, достатъчно паркоместа, улици без дупки, нови детски площадки... Всичко това е възможно! Ако гласуваме с номер 87 в неделя\". ", "date": "2019.10.25", "title": "Калоян Паргов: Нека да сложим край на това порочно управление - в неделя с №56 в бюлетината"}
{"url": "http://www.cross.bg/neobvurzanite-dvizhenieto-statyt-1616455.html", "text": "/КРОСС/ Русия подкрепя усилията на Движението на необвързаните за изграждане на многополюсен свят и развиването на равноправен диалог и сътрудничество между държавите, основани на \"общопризнати правни норми и отчитането на законните интереси на партньорите\". Това се казва в приветствено обръщение на руския президент Владимир Путин към участниците в срещата на високо равнище на Движението на необвързаните, която се провежда днес в Баку, Азербайджан, предаде ТАСС.По думите на Путин форумът протича в сложна международна обстановка, когато на много места в света се наблюдава ескалация на въоръжени конфликти, което затруднява намирането на решение за много проблеми, вкл. бедността и глада. В обръщението си президентът на Русия изразява увереност, че по-нататъшното задълбочаване на сътрудничеството между Русия и Движението на необвързаните ще спомогне за укрепването на стабилността и сигурността в регионален и глобален мащаб.Движението на необвързаните е международна организация, обединяваща страни, които не участват във военни и политически блокове. В нея сега членуват 120 страни, а 17 държави и 10 международни организации имат статут на наблюдател. През 1970 г. беше въведен статут на гост, който дава право на участие във всички срещи и мероприятия на организацията с открит характер. Русия има такъв статут от 1995 г., отбелязва агенцията.", "date": "2019.10.25", "title": "Путин подкрепи Движението на необвързаните"}
{"url": "http://www.cross.bg/ninova-korneliya-kmetove-1616463.html", "text": "/КРОСС/ „Статуквото се пропуква и промяната ще се случи. Вие ще сте носителите на тази промяна.\" Това заяви лидерът на БСП Корнелия Нинова пред обществеността в Монтана. \"Тук съм, за да подкрепя Илия Илиев за кандидат за кмет на Монтана, листата с общински съветници и кандидатите за кметове на общини, но най-вече да ви видим и да ви подкрепим\", допълни Нинова.Кандидатите за кметове връчиха на председателя на БСП папки със събраните до момента подписи в подкрепа за идеята на левицата за отделни средства в бюджета за Северозападния регион. „Ще реализираме идеята за фонд \"Северозапад\". Още другия месец я внасяме в бюджета за 2020 година и  цялата група на БСП ще се борим като един за това\", категорична бе Корнелия Нинова. Тя допълни, че и във Враца,  и във  Видин се събират подписи. \"Ще станем много и ще гарантираме на Северозапада по-добро бъдеще\", заяви Нинова.Тя отново припомни приоритетите на партията и кандидатите на левицата. \"Нашите кандидати за кметове и общински съветници ще провеждат политика за оставане на младите хора в общината, но и за по-достоен живот на нашите майки, бащи, баби и дядовци. Общината ще е партньор на бизнеса, а не негова мащеха. Те ще работят за вас\", каза Корнелия Нинова.Лидерът на БСП обясни, че промяната е в ръцете на избирателите : \"Искам, подкрепяйки тези кандидати за кметове и общински съветници, заставайки до тях с подкрепата на цялата партия, да ви подадем ръка. Ние ви предлагаме конкретни решения на проблеми и почтени и честни хора, които да свършат работа, но само заедно можем да направим промяна за Монтана и за България. Вие ще определите бъдещето си. На добър час!\", завърши Корнелия Нинова. ", "date": "2019.10.25", "title": "Корнелия Нинова: С фонд “Северозапад” гарантираме по-добро бъдеще на региона"}
{"url": "http://www.cross.bg/ppez-bulgapiya-mapan-1616435.html", "text": "/КРОСС/    Бългapия cъвceм cĸopo щe ce пoxвaли c нoвa пepлa в лyĸcoзния тypизъм. И тя щe ce нaмиpa нa eдвa 30 ĸилoмeтpa oт Coфия.B нaчaлoтo нa 2020 г. щe зaпoчнe cтpoитeлcтвoтo нa ĸoмплeĸca Оkоl Lаkе Раrk, ĸoйтo щe пpeдлoжи нa гocтитe cи 5-звeздeн гoлф и cпa ĸoмплeĸc, ĸaĸтo и вaĸaнциoнни и ceмeйни жилищa. B ĸoмплeĸca щe имa и yчилищe, мaгaзини, oфиcнa зoнa, pecтopaнти и дpyги. Πлaниpaнaтa инвecтиция e в paзмep нa €300 милиoнa пpeз cлeдвaщитe 20 гoдини.Оkоl Lаkе Раrk щe бъдe paзпoлoжeн в pйaoнa нa яз. Иcĸъp, нa eдвa 30 ĸилoмeтpa oт Coфия, в зeмлищeтo нa c. Гopни Oĸoл. Πpoeĸтът щe ce paзпpocтиpa нa 3 000 дĸa.Ocнoвeн инвecтитop в пpoeĸтa e бългapcĸaтa ĸoмпaния \"Mapĸaн Xoлдинг\" AД. Kъм мoмeнтa ĸoмпaниятa e peaлизиpaлa няĸoлĸo coбcтвeни инвecтициoнни пpoeĸтa в Бългapия нa oбщa cтoйнocт oĸoлo 130 млн. лeвa. Kлючoвo звeнo в cтpyĸтypитe нa xoлдингa e cтpoитeлнaтa ĸoмпaния \"Mapĸaн\" EOOД, ĸoятo e ocнoвaнa пpeз 1993 г. и e пoзнaтa ĸaтo eднa oт вoдeщитe фиpми в тoзи бpaнш. Koмпaниятa e paбoтилa пo пpoeĸти ĸaтo зaвoдa нa \"Литeĸc мoтopc\" (в ĸoйтo ceгa ce нaнece гepмaнcĸaтa VОЅЅ) в лoвeшĸoтo ceлo Бaxoвицa, ĸaĸтo и oфиc cгpaдaтa Сіtу Тоwеr нa пл. \"Maĸeдoния\" в cтoлицaтa, в ĸoятo paбoти Теluѕ. Ocвeн тoвa \"Mapĸaн\" e paбoтилa и пo cтpoeжa нa Вulgаrіа Маll и Тhе Маll, a пpeз 2013 г. oтĸpи xoтeл Nоvоtеl.Koмпaниятa e нaпът дa oтĸpиe и пъpвия cи лyĸcoзeн бyтиĸoв xoтeл в Бългapия - МGаllеrу в Πлoвдив пpeз мapт 2020 г.Източник Money.bg ", "date": "2019.10.25", "title": "Лyĸcoзeн пpoeĸт зa €300 милиoнa щe бъдe изгpaдeн ĸpaй Coфия"}
{"url": "http://www.cross.bg/sofiya-ninova-korneliya-1616466.html", "text": "/КРОСС/ \"Здравей, София. Тук съм да подкрепя нашите кандидати за общински съветници, които са едно прекрасно съчетание от млади, енергични, опитни и мъдри софиянци, загрижени за бъдещето на нашият град. Те ще бъдат гарант за промяната в общинския съвет в София\". Това заяви председателят на БСП Корнелия Нинова на предизборна среща в София. Тя поясни, че сега е времето да се избира между задкулисието и прозрачното управление, между презастрояването и зелените площи,  между задръстените улици и съвременните паркинги, между надутите сметки на монополистите за вода и парно и справедливите и достъпни цени за хората. \"Това е избор между статукво и промяна. Мая Манолова е носителят на промяната, а нашите общински съветници са гарантът за промяна в общинския съвет. Промяната в София означава промяна на България\", допълни Нинова. Тя поздрави  всички кандидати на левицата в цялата страна : Скъпи наши кандидати, вие направихте една прекрасна, усмихната, млада, позитивна кампания. Вие стигнахте до хиляди хора, разбрахте тяхната болка, споделихте проблемите им и им предложихте решения. Ние се гордеем с вас. Пожелаваме ви на добър час и победа в цялата страна!\" Корнелия Нинова  се обърна и към всички българи: \"Скъпи българи, освободете се от страха, вдигнете гордо глави. Вие сте свободни хора. Не се поддавайте на заплахи. Не се плашете от това, че ще ви освободят от работа, ако имате различно мнение. Не властта назначава вас на работа, а вие нея. Не тя ви избира вас, а вие нея. Силата е във вас. Повярвайте в себе си. Промяната е близо, тя е възможна. Нека да я поискаме и тя ще стане реалност. На добър час. Победа за София, за България!\" ", "date": "2019.10.25", "title": "Корнелия Нинова : Промяната е близо. Поискайте я и тя ще стане реалност"}
{"url": "http://www.cross.bg/glasyva-mestnite-predsedatelyat-1616469.html", "text": "/КРОСС/ Председателят на Народното събрание Цвета Караянчева ще гласува на местните избори на 27 октомври 2019 г.Тя ще упражни правото си на глас в Кърджали в 12.00 часа в СОУ „Петко Рачов Славейков\", секция 135.", "date": "2019.10.25", "title": "Председателят на Народното събрание Цвета Караянчева ще гласува на местните избори"}
{"url": "http://www.cross.bg/hladilnika-sektziya-manolova-1616468.html", "text": "/КРОСС/ Гражданският кандидат за кмет на София Мая Манолова ще гласува в неделя, на 27 октомври, в 10:10 часа.Тя ще упражни правото си на глас в изборната секция № 58 в Шесто помощно училище, на ул. \"Русалийски проход\" № 12 в кв. Хладилника, район Лозенец. ", "date": "2019.10.25", "title": "Мая Манолова ще гласува в 10:10 ч. в неделя в секция 58 в кв. Хладилника"}
{"url": "http://www.cross.bg/gara-prestoi-vlak-1616448.html", "text": "/КРОСС/ Предстоящата смяна на часовото време, в нощта срещу неделя, ще наложи промени във времепътуването на 13 пътнически влака. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 26.10.2019 г. и 27.10.2019 г.Това се налага, за да не бъде нарушен Графикът за движение на влаковете. В железопътните превози е наложена обичайната практика, влаковете да спрат в първата железопътна гара по маршрута си при наближаване на 04:00 ч. и да изчакат 60 минути. По този начин не се нарушава Графикът за движение на влаковете и се избягва по-ранно от обявеното им преминаване през съответните гари.•\tМеждународният бърз влак № 492 от Истанбул за София ще престои в гара Свиленград;•\tБързият влак № 2626 от Варна за София (през Горна Оряховица) ще престои в гара Карлуково;•\tБързият влак № 2627 от София за Варна (през Горна Оряховица) ще престои в гара Дралфа;•\tБързият влак № 3636 от Варна за София (през Карлово) ще престои в гара Клисура;•\tБързият влак № 3637 от София за Варна (през Карлово) ще престои в гара Желю войвода;•\tБързият влак № 8626 от Бургас за София (през Пловдив) ще престои в гара Белово;•\tБързият влак № 8627 от София за Бургас (през Пловдив) ще престои в гара Коньово;•\tБързият влак № 8636 от Варна за Пловдив ще престои в гара Черна гора;•\tБързият влак № 8637 от Пловдив за Варна ще престои в гара Търнак;•\tБързият влак № 9647 от София за Силистра ще престои в гара Самуил;•\tПътническият влак № 16101 от Септември за Добринище ще престои в гара Велинград;•\tПътническият влак № 30151 от Карнобат за Варна ще престои в гара Лозарево;•\tКрайградският пътнически влак № 20200 от Мездра за София ще престои в гара Лакатник.Подробна информация за разписанията на влаковете клиентите на националния железопътен превозвач могат да получат на телефон 0700 10 200. ", "date": "2019.10.25", "title": "Промени във времепътуването на 13 пътнически влака  в нощта срещу неделя"}
{"url": "http://www.cross.bg/transport-varna-proekta-1616453.html", "text": "/КРОСС/ Министърът на околната среда и водите Нено Димов, изпълняващият длъжността кмет на община Варна Пейчо Пейчев и изпълнителният директор на „Градски транспорт\" ЕАД - Варна Злати Златев подписаха договор за модернизиране на градския транспорт в общината.Проектът е финансиран по Оперативна програма „Околна среда 2014-2020 г.\" (ОПОС). Общият размер на инвестицията е 85,4 млн. лв. ОПОС осигурява 70 млн. лв., съобщиха от МОСВ. По проекта ще бъдат закупени 60 нови електрически автобуса за нуждите на обществения транспорт на община Варна. Предвижда се доставка и монтаж на 60 станции за бавно зареждане на автобусите и една станция за бързо зареждане. С изпълнението на проекта количеството емисии на фини прахови частици (ФПЧ10) с източник транспортът ще се намали с 1 тон на годишна база.Реализирането на дейностите ще допринесе за подобряване качеството на атмосферния въздух за над 340 000 жители на община Варна. Срокът за изпълнение на дейностите е 39 месеца. Министър Димов подписа и договор за подобряване качеството на атмосферния въздух в Бургас чрез модернизиране на обществения транспорт в общината.Подписването се състоя с изпълняващия длъжността кмет на общината Йорданка Ананиева и управителя на „Бургасбус\" ЕООД Петко Драгнев. По проекта ще бъдат доставени нови 56 електрически автобуса, зарядни станции и допълнително оборудване към съществуващите системи за управление на обществения транспорт. С изпълнението на мерките по проекта количеството ФПЧ10 ще се намали с близо 4 тона годишно, което ще подобри екологичните характеристики за 208 000 жители на Бургас. Общата инвестиция е над 82 млн. лв., като ОПОС предоставя безвъзмездно 65 млн. лв.Срокът за изпълнение на дейностите е 24 месеца. Към момента по процедура „Мерки за адресиране на транспорта като източник на замърсяване на атмосферния въздух\" са сключени 8 договора за модернизиране на градския транспорт за общо 463 млн. лв., осигурени от ОПОС. ", "date": "2019.10.25", "title": "Варна и Бургас купуват 116 електрически автобуса със 70 млн. лв. от ЕС"}
{"url": "http://www.cross.bg/pozdrav-vreme-latzio-1616425.html", "text": "/КРОСС/ Фенове на Лацио вероятно ще донесат сериозно наказание на клуба си след масов нацистки поздрав по пътя към стадиона на Селтик преди снощния мач от Лига Европа.Италианците маршируваха по улиците на Глазгоу, като на няколко пъти вдигнаха изпънати десни ръце в откровен жест, който е добре познат на всички.За разлика от случая наскоро в София, когато имаше 4-5 вдигнати десни ръце за наци поздрав сред публиката по време на мача срещу Англия, а това възмути дълбоко Европа, тук говорим за стотици ултраси. Няколко камери уловиха жестовете на агитката на Лацио, а по време на мача тя бе освиркана при всеки опит да запее. Селтик също ще бъде наказан, след като в сектора зад вратата по време на двубоя се появиха обидни транспаранти за гостите. Те казваха що-годе едно и също, на италиански и английски език и са дълбоко оскърбителни.УЕФА вече започна разследване на инцидентите от Глазгоу.\n\t\t\t\t\t", "date": "2019.10.25", "title": " Голям скандал в Глазгоу, фенове на Лацио показаха какво наистина е нацистки поздрав (ВИДЕО)"}
{"url": "http://www.cross.bg/tehnologii-ryanda-rysiya-1616456.html", "text": "/КРОСС/  Русия и Руанда подписаха споразумение за създаване на Център за ядрена наука и технологии в републиката с участието на руската корпорация „Росатом\". Церемонията по подписването се състоя в рамките на срещата на високо ниво Русия-Африка в Сочи. Документът бе парафиран от генералния директор на „Росатом\" Алексей Лихачов и министъра на инфраструктурата на Руанда Клавер Гатете.Центърът ще се превърне в платформа за провеждане на изследвания и практическо прилагане на атомните технологии в Руанда. В него ще се произвеждат радиоизотопи за промишлеността, селското стопанство и за медицински цели, които ще помогнат за преодоляването на недостига на препарати за онкологични заболявания. Съоръжението ще спомогне за определяне на елементния състав на руди, минерали и екологични проби, както и за подготовката на кадри за атомната индустрия и провеждане на изследвания в областта на цифровите технологии.Очаква се в Центъра да функционира и атомна инсталация на базата на многоцелеви изследователски водо-воден реактор с мощност до 10 мегавата. Тя ще бъде снабдена със системи, лаборатории и функционални комплекси, необходими за безопасната й експлоатация. ", "date": "2019.10.25", "title": "Русия и Руанда ще строят център за ядрена наука и технологии"}
{"url": "http://www.cross.bg/evro-venetziya-obshtinarite-1616459.html", "text": "/КРОСС/    Общинарите на Венеция най-после потвърдиха днес с положителен вот лансираното от тях преди месеци намерение в подопечния им красив старинен град да се влиза занапред с входен билет, пише \"Монитор\".Това ще стане на 1 юли 2020 година като до края й билетът ще струва 3, 6 и 8 евро в зависимост от обявения от кметството код на „наситеност\" от посетители - „обикновен\", „червен\" и „зелен\".Тези кодове ще бъдат задействани и от 1 януари 2021 г., когато обаче цените на билетите ще бъдат увеличени съответно на 6, 8 и 10 евро. В дни с нищожна посещаемост пък ще действа и „зелен код\", като при него във Венеция ще се пристъпва срещу 5 евро. Общинарите оправдаха протакането на решението си с времето, което им е необходимо, за да направят възможна покупката на билети от всички специализирани интернет-платформи. ", "date": "2019.10.25", "title": "Венеция с входен билет от 1 юли догодина"}
{"url": "http://www.cross.bg/greta-myzeii-tynberg-1616443.html", "text": "/КРОСС/ Британският природонаучен музей в петък нарече мъничък, сляп и безкрил бръмбар на младата активистка срещу климатичните промени Грета Тунберг.Насекомото с размери по-малко от един милиметър, е открито в кенийската столица Найроби през 60-те години.Но остана безименно, докато не се намеси уважаемият научен сътрудник на лондонския музей Майкъл Дарби., каза Дарби.Тунберг, която все още е само на 16 години, доведе до прилив на енергия в движението срещу изменението на климата от началото на първите си училищни стачки преди една година.Тя се превърна и в глобална икона на поп културата. По-рано този месец британската суперзвезда Диджей Фетбой Слим отдаде почит на Тунберг, като използва части от речта ѝ в Организацията на обединените нации в ремикс на хита си „Точно тук, точно сега“.Но никога досега Грета не е била свързана с насекомо.Макс Баркли, старши уредник в 146-годишния музей, каза, че „името на този бръмбар е особено трогателно“. Музеят каза, че съществуването на бръмбара в огромната му колекция току-що е било открито.Официалното научно наименование е Nelloptodes gretae. Той принадлежи към „бръмбарите от семейство Ptiliidae, което включва едни от най-малките насекоми в света“, се казва в съобщение на музея.", "date": "2019.10.25", "title": "Кръстиха бръмбар на Грета Тунберг"}
{"url": "http://www.cross.bg/porsche-avtomobili-firmi-1616452.html", "text": "/КРОСС/ Увеличаващият се трафик в големите градове е сериозен проблем не само за потребителите, но и за производителите на автомобили.", "date": "2019.10.25", "title": "Porsche ще търси други източници на печалба "}
{"url": "http://www.cross.bg/dzhaz-afish-festivalniya-1616432.html", "text": "/КРОСС/ \"Пловдив джаз фест\" открива своето пето издание на 31 октомври с два концерта, които имат потенциала да се впишат сред значимите музикални събития на 2019-а. Откриването е с португалката Мария Жоао.Без да има специално образование, 20-годишна, тя се насочва към музиката. Мария Жоао има впечатляващи вокални възможности и дискография от 23 албума, много награди и участия във всички престижни световни джаз фестивали. Широка популярност певицата добива с мелодии, в които обичайно вплита фолклор, авангард и електронна музика.Тя гостува в България заедно със своя дългогодишен сценичен партньор – пианистът Марио Лажиня.Във фестивалния афиш блести и името на Линда Мей Хан О – бас китаристка, контрабасистка и композиторка, която през последните десет години се превърна в истинска звезда.Концертът на американския китарист и композитор Кърт Розенуинкъл, чийто характерен глас има безспорно влияние върху музиката на 21-ви век, е на 1 ноември.Всички музикални събития от фестивалния афиш на \"Пловдив джаз фест\" (31 октомври – 2 ноември) се провеждат в Дом на културата „Борис Христов“. ", "date": "2019.10.25", "title": "Петото издание на \"Пловдив джаз фест\" представя световни артисти"}
{"url": "http://www.cross.bg/pirogov-detsko-razgrad-1616457.html", "text": "/КРОСС/ Високоспециализираните профилактични прегледи извършиха травматолозите проф. Асен Балтов - изпълнителен директор на \"Пирогов\", д-р Явор Пукалски и д-р Шеип Панев, децата с проблеми от областта на УНГ пък прегледа д-р Калоян Чилингиров; детският хирург д-р Георги Балканджиев, детският уролог д-р Симеон Андреев , неврохирургът д-р Георги Юруков и специалистът по очни болести д-р Людмила Найденова.Екипът от детски специалисти констатира проблеми и даде насоки за лечение. , При част от децата има заболявания, за които е препоръчително допълнително изследване и оперативно лечение.Пироговските специалисти и лично проф. Балтов увериха д-р Жеков и г-жа Атанасова, че винаги могат да разчитат на подкрепата на лекарите от Национална програма \"Детско здраве-Пирогов\" и на екипа на УМБАЛСМ \"Н. И. Пирогов\" като цяло. По този повод предстои екипът да се върне отново и да извърши прегледи на всички желаещи.Следващият град , в който ще преглежда НП \"Детско здраве-Пирогов\" е Гоце Делчев. ", "date": "2019.10.25", "title": "Близо 250 деца от Разград прегледаха лекарите от Пирогов"}
{"url": "http://www.cross.bg/bili-kamiona-arestyvani-1616444.html", "text": "/КРОСС/ Английската полиция арестува двама съпрузи по случая с камиона-ковчег в Есекс, Англия.Мъжът и жената са последните известни собственици на камиона, в който бяха намерени 39 тела на китайски граждани.Двамата бяха арестувани днес, след като полицията обискира дома им в Чешир на стойност 400 000 паунда.Джоана и Томас Махер, и двамата на 38 години, са били арестувани по подозрение за трафик на хора за участие в 39 убийства.Двойката твърди, че са продали камиона на фирма в Северна Ирландия преди година, но полицията явно е на друго мнение.Продължават и разпитите на Мо Робинсън, който е шофьорът на камиона, в който бяха намерени телата.39-те души, открити мъртви в ремаркето на камион в Есекс, са били заключени вътре още когато стигнали до Белгийския бряг, заявиха британските власти, които разследват случая. Знае се, че превозното средство е стигнало до Обединеното кралство минавайки именно през Белгия.Белгийската полиция допълни, че жертвите са били заключени в ремаркето, на температура от около минус 25 градуса, в продължение на поне 10 часа.Ужасяващият случай не е първият подобен инцидент с китайци във Великобритания. През 2000 г. 54-ма мъже и 4 жени, всички от азиатската страна, бяха открити мъртви в ремаркето на камион в Дувър. Превозното средство отново беше влязло във Великобритания през Белгия.Според експерти каналът за трафик на хора от Китай до Обединеното кралство минава през Сърбия, Унгария, Австрия и Франция.", "date": "2019.10.25", "title": "Мъж и жена, собственици на камиона-ковчег, са арестувани за смъртта на 39 души"}
{"url": "http://www.cross.bg/vuldobrev-stefan-zaradi-1616428.html", "text": "/КРОСС/ На съвременното будителство е посветена тази седмица в предаването „Радиоприемница“. В последния ден говорим за начините, по които изкуството достига до малките населени места. Става дума за музика, кино, театър…Един от неуморните, пътуващи артисти в съвременната ни култура е Стефан Вълдобрев. И днес го заварваме на път - „някъде между Тутракан и Варна“. Най-близкият му маршрут минава през Варна, Велинград, София… – сподели Стефан Вълдобрев със слушателите на Радио София. –  селфита и автографи. Преди няколко дни Стефан Вълдобрев е имал среща и в Пловдивско училище, разговарял с децата за книги и герои…Наскоро беше създаден и спектакъл („По-полека“) по и с негови песни, но изпълнени от други актьори под режисурата на Владимир Люцканов.На 11 ноември пък Стефан Вълдобрев и групата му „Обичайните заподозрени“ канят публика на голям концерт в Зала 1 на НДК.", "date": "2019.10.25", "title": "Стефан Вълдобрев: Неописуемо е чувството да споделиш и да развълнуваш хора, дошли заради смисъла"}
{"url": "http://www.cross.bg/myrsalskiyat-sistema-zabolyavaniya-1616430.html", "text": "/КРОСС/ Мурсалският чай е многогодишно растение. Смята се за билка с несравнима . Известен е още като планински, пирински, алиботушки и шарпланински чай. За приготвянето на чая се използват целите цъфтящи стръкове.. Легендата разказва, че бог Дионис сам е избрал мястото, където да расте билката. Там и до ден днешен се правят курбани по времето, когато тя се бере. Тъй като не се среща често у нас, мурсалският чай е включен в Червената книга на България.Учените посочват, че ,Мурсалският чай съдържа голямо количество антиоксиданти. Има тонизиращо, укрепващо и антианемично действие. .Поради високото съдържание на дъбилните вещества танини и етерични масла, . Много лекари го препоръчват за лечение срещу  и бъбречни заболявания, тъй като съдържа желязо, мед, кобалт, цинк, калий, магнезий, натрий и др. в организма и предпазва от появата на атеросклероза. Благодарение на добре изразената му противомикробна и противовъзпалителна дейност, оказва много добро действие върху храносмилателната система на човека. .Освен останалите му качества, мурсалският чай оказва благоприятно  върху пикочно-половата система.Любопитна подробност около мурсалския чай е, че американските и руски космонавти го пиели по време на подготовката си за полет.Мурсалският чай е приложим при редица други заболявания. При бронхит и бронхиална астма, при кашлица и възпаление на сливиците, при грип. и е една от малкото, които могат да се дават безпроблемно на деца под 5 години.", "date": "2019.10.25", "title": "Какви са ползите на мурсалския чай?"}
{"url": "http://www.cross.bg/petuk-onlaiin-turgovtzite-1616437.html", "text": "/КРОСС/ \"Има различни теории за появата на . В основата на всички е, че това е петъкът след Деня на благодарността, с който се отбелязва началото на коледните разпродажби\", това обясни Методи Дреновски, съосновател и управител на СуперХостинг.бг, в предаването \"В развитие\" на Bloomberg TV Bulgaria.\"През последните пет години Черният петък става все по-популярен в България\", посочи той и прогнозира, че с .\"В България търговците са запознати с Черния петък и те са тези, които водят процеса. Клиентите не са запознати добре, тъй като в страната няма традиция за Деня на благодарността и петъка след него\", смята Дреновски. Той разказа, че през последните пет години компанията му се старае да работи активно с клиенти, които притежават онлайн магазини.\"Помагаме им в това да планират добре своето присъствие онлайн, за да може да издържат на трафика през самия ден\", информира управителят на СуперХостинг.бг.Според него Черният петък е много важен за онлайн търговците, защото по този начин те успяват да достигнат до нови клиенти.", "date": "2019.10.25", "title": "С какво търговците ще изкушават клиентите на Черния петък?"}
{"url": "http://www.cross.bg/beliya-iiork-taiims-1616436.html", "text": "/КРОСС/ От Белия дом заявиха, че се готвят да прекратят абонамента за вестниците „Ню Йорк таймс“ и „Вашингтон пост“ за държавни учреждения.Идеята, оповестена от „Уолстрийт джърнъл“, бе обоснована със спестяване на средства.Говорителката на Белия дом Стефани Гришам заяви, че ако не се поднови абонаментът за тези издания ще бъдат спестени стотици хиляди долари на данъкоплатците, но няма как да не се отбележи критиката на президента Доналд Тръмп към въпросните издания. Президентът неведнъж е определял техни статии  като „фалшиви новини“.По-рано тази седмица Тръмп заяви, че „не иска“ повече „Ню Йорк таймс“ в Белия дом и допълни, че сигурно ще бъде прекратен и абонаментът за „Вашингтон пост.АП посочва, че не е ясно кога новите инструкции ще бъдат изпратени към различните държавни агенции.Репортери публикуваха снимки в социалните мрежи, от които може да се види, че на стелаж с пресата в Белия дом липсват „Ню Йорк таймс“ и „Вашингтон пост“. На рафта се забелязват „Ю Eс Ей Тудей“, „Ню Йорк пост, „УолстрийтдДжърнъл“, „Файненшъл таймс“ и „Политико“.Журналист от Блумбърг написа, че онлайн абонаментът за „Вашингтон пост“ в Белия дом е все още активен.", "date": "2019.10.25", "title": "Белият дом спира абонамента си за вестниците \"Ню Йорк таймс\" и \"Вашингтон пост\""}
{"url": "http://www.cross.bg/surbiya-rysiya-belgrad-1616440.html", "text": "/КРОСС/ Сърбия ще подпише търговски пакт с Русия, което е сигнал към Европейския съюз. Белград залага на стратегия, в която поддържа силни връзки със Запада, от една страна, и с Москва и Пекин от друга, разчитайки да извлече най-доброто от конкуренцията помежду им. В последно време ЕС забележително изостава в темпото на присъединяване на нови членки, което силно обезкуражава страните от Западните Балкани, пише Bloomberg.Споразумението с Евразийския икономически съюз (ЕАЕС), който обединява Русия, Беларус, Казахстан, Армения и Киргизстан, светна червени лампи сред официалните лица в Брюксел, които от години се опитват да обвържат най-проблематичния регион на континента по-близо до орбитата си, като се въздържат от предоставянето на пълноправно членство на държавите там.Парадоксално, но това работи в полза на подхода на сръбския президент Александър Вучич, който води 7-милионната си страна по пътя към ЕС, докато същевременно поддържа силни връзки със своя близък съюзник Владимир Путин. Споразумението с ЕАЕС предлага малка полза за икономиката на Сърбия, чийто стокообмен с Европа е в пъти по-голям от този с петте бивши съветски републики, но то е напомняне, че липсата на действие от страна на Запада оставя вратата отворена за руското и китайско влияние.„ЕС може и да иска да помогне на региона, но това е различно от пускането на Балканите в общия европейски дом“, казва Тимъти Лес от базирания във Великобритания Център за геополитика и стратегия. „ЕС вече няма жизнен план за стабилизиране на Балканите, което означава, че други ще трябва да решават проблемите, оставени нерешени от европейците“ допълва той.Според търговското споразумение, което премиерът на Сърбия Ана Бърнабич ще подпише в Москва, Белград ще разшири търговските си връзки освен с досегашните си партньори (с които има подписани търговски сделки) Русия, Беларус и Казахстан, и със Армения и Киргизстан. Сърбия договори безмитна търговия за своите сирена, плодови ракии и тютюневи изделия за пазар от сумарно 180 милиона души (150 милиона е само населението на Русия и Беларус).Сърбия вече обяви създаването на „мини балкански Шенген“, който включва и Северна Македония и Албания, чиито амбиции за членство в ЕС бяха попарени миналата седмица от френския президент Еманюел Макрон. В зоната на свободно движение на хора, капитали и стоки бяха поканени и Босна и Херцеговина, Черна гора и Косово.ЕС предупреди Сърбия, че ще трябва да напусне всички митнически съюзи и споразумения за свободна търговия със трети страни, когато и ако се присъедини към ЕС. Но Европейската комисия вече е посочила, че следващата дата за евентуален прием на нови кандидати ще е през 2025 г.През това време Вучич ще може да затегне хватката си върху властта в Белград, да засили връзките си с авторитарни лидери като президентите Путин и Си Дзинпин и да продължи да преследва собствените си цели. Той отказа да въведе санкции срещу Кремъл, когато целият ЕС го направи през 2014 г. след окупацията на Крим и Донбас. Това негово действие получи много лош отзвук в Брюксел и значително намали шансовете на Сърбия за членство.Междувременно Белград получаваше от Москва изтребители и бронирани машини, Сърбия провежда военни  учения с Русия и позволи на руснаците да изградят база в Ниш.Според Министерството на търговията на Сърбия, износът към Русия, който в момента е около 1 милиард долара годишно, може да нарасне с 50% в следващите три години. За сравнение, Сърбия изнася стоки за 13 млрд. долара за страните от ЕС, който освен това е и най-големия донор на чужди инвестиции и финансови помощи за Белград.", "date": "2019.10.25", "title": "Сърбия подписва търговско споразумение с Русия"}
{"url": "http://www.cross.bg/vreme-vremeto-smyanata-1616441.html", "text": "/КРОСС/ - Извършихме проучвания по този въпрос още преди години и те показаха, че преместването на стрелките вреди както на бизнеса, така и на обществото като цяло. Щетите за икономиката са освен преки и косвени. Основната вреда обаче е върху здравето на хората. Местенето на стрелките оказва влияние и върху тяхната работоспособност, производителност. Заради това и бизнесът търпи загуби. Доказано е, че смяната на времето предизвиква дискомфорт, води до повече трудови злополуки, катастрофи и вреди на икономиката.- Не можем да бъдем точни, но отчитайки завишените разходи за болнични в месеците, през които има смяна на времето, понижената производителност и други фактори, смятаме, че загубите за българската икономика са 400 млн. лева годишно от двете смени на времето.- Точно така. Смяната на времето води до здравословни проблеми като високо кръвно налягане, депресии, недоспиването също трябва да се отчете като фактор, моментни неразположения. Стига се и до по-сериозни проблеми като инфаркти и инсулти. Особено при хората, които работят под напрежение. Като се има предвид всичко това и добавим ниската производителност, разходите за здраве, за лекарства, болнична помощ - всичко това са загуби за икономиката на страната.- Прогнозата за тази година не е по-различна от миналата. Смяната на часовото време като цяло е вредна за икономиката. Това ще е така, докато не се вземе решение за прекратяване на тази практика.- Ние смятаме, че ако смяната на часовото време отпадне, трябва да бъде въведено единно за цяла Европа, а не както се предлага - всяка страна членка да вземе собствено решение. Ако има повече от един час разлика между две съседни държави, това би създало неудобство в бизнес отношенията. Отчитайки, че астрономическото време е зимното, а лятното като цяло предполага по-дълъг ден, за България е по-подходящо въвеждането само на лятно часово време. То ще е по-ползотворно от гледна точка на няколко отрасъла - строителство, туризъм, търговия. По-голямата част от държавите в Южна Европа предпочитат повече лятното часово време, а в Северна - зимното. Ние смятаме, че като цяло смяната на часовото време е вредна и независимо кое ще остане, ще е по-добре от сегашната ситуация. Но ако трябва да избираме, мислим, че за нас е по-подходящо лятното.- Така е. Една от причините за смяната на времето е икономия на електроенергия. За първи път местенето на стрелките е въведено в началото на 20-и век в Англия, след което се въвежда и в други държави. У нас става едва през 1979 година, като отново причината е била икономия на електричество. Тогава тази мярка е била ефективна, тъй като се е удължавал работният ден през зимата и през лятото пък се удължава светлата част от този работен ден. Това дава възможност за по-голямо производство. Сега, в 21-ви век, това не е валидно, или поне в много по-малка степен. В момента електричеството, което се ползва за осветление, е много малък дял. Осветлението, което се пести, е нищожно. Има и много по-енергоефективни начини за спестяване. Изчисленията ни показаха, че от смяната на часовото време икономията на електроенергия е в размер на 4 млн. лева годишно. А както казах, загубите от смяната на времето са 400 млн. лева. Виждате каква е разликата. Това е аргумент за отпадане на смяната на часовото време. Знаете, че въпросът се обсъждаше два пъти и два пъти се отложи решението му. Надявам се през 2020 година вече да има яснота.- Ръст има действително, отчете го и националната статистика за първото и за второто тримесечие. Предстоят данните и за третото, но и там се очаква също повишение. Колкото до въпроса за рецесията, който засягате, бих казал, че притесненията са по-скоро за в бъдеще време. Настоящата година МВФ и Световната банка актуализираха данните си за България в посока нагоре. Нашите притеснения са прогнозите за състоянието на икономиката през 2020 година, когато смятаме, че ще има забавяне, и то съществено. Тук отчитаме рисковете в Европа, в световен мащаб и отражението им у нас. Най-вероятно през другата година отново ще отбележим растеж, той ще е по-нисък. Нашите прогнози са за ръст от 2,5 - 3%.- Така е, но все пак е тенденция надолу. Другото, което наблюдаваме, е намаляване на поръчките в индустриалните предприятия, главно заради кризата в Европа. Надяваме се намаляването на растежа да бъде ограничено по размер и време и това да е само временно явление, което да бъде преодоляно, и икономиката да се върне отново на ниво интензивен растеж. ", "date": "2019.10.25", "title": "400 млн. лева годишно губи икономиката от местенето на стрелките"}
{"url": "http://www.cross.bg/pensii-stazh-rabotodatelyat-1616445.html", "text": "/КРОСС/ Работодателят да пази 50 г. документите от трудовите договори, заплатите и отпуските. Тези промени в Кодекса за социално осигуряване предвиждат от НОИ да влязат в сила от 2020 г., съобщи БНР.Ако осигурител прекрати дейността си и няма първоприемник, задължително да предава ведомостите за заплати, непотърсени трудови книжки и документи от досиетата на работниците в Националния осигурителен институт.Това ще улесни изчисляване на пенсии впоследствие, както и отпускането на обезщетения, се мотивират вносителите от НОИ. Припомняме, това е една от промените, които идват повече от 20 г. след масовия фалит на предприятия, при който мнозина загубиха години трудов стаж, трудови права.В рамките на месец след прекратяване на трудов договор работодателят ще трябва да предоставя в НОИ документ, който да удостоверява продължителността на осигурителния стаж, придобит при него от лицето, като се уточнява за каква категория труд са внасяни осигуровките. С промените става възможно преизчисляването на пенсии за инвалидност поради общо заболяване и на пенсии за инвалидност поради трудова злополука или професионална болест. До момента такава възможност законодателството предоставя само за останалите пенсии за трудова дейност. ", "date": "2019.10.25", "title": "Работодателят да пази 50 г. документите за работниците си "}
{"url": "http://www.cross.bg/tyristi-ylyry-eiiurs-1616449.html", "text": "/КРОСС/ Стотици туристи се стекоха за последно на скалния монолит Улуру в австралийската пустиня, преди той да бъде забранен за посещение, съобщават световните агенции.От събота влиза в сила постоянното затваряне за посетители на скалното образувание, считано за свещено от австралийските коренни жители. То вече няма да бъде достъпно за туристите по инициатива на неговите собственици - аборигените от племето Анангу.Стотици желаещи изчакваха в продължение на часове разрешение, за да започнат последния щурм на скалата. Повечето туристи смятат, че изкачването на Улуру, известен също като Ейърс рок, е част от нещата, които задължително трябва да се направят при посещението на страната-континент.Аборигените Анангу, които почитат скалното образувание от десетки хиляди години, решиха да забранят за туристи изкачването на Ейърс рок. Те дълго време изтъкваха, че това място е свещено за тях и не трябва да бъде превръщано в увеселителен парк.", "date": "2019.10.25", "title": "Стотици хора се изкачиха за последен път по скалния монолит Улуру"}
{"url": "http://www.cross.bg/kitaii-tohti-osuden-1616454.html", "text": "/КРОСС/ Пекин реагира остро на присъдената от Европейския парламент награда \"Сахаров\" за човешки права на уйгурския интелектуалец Илхам Тохти, който е осъден на доживотен затвор в Китай за сепаратизъм, предаде \"Франс прес\".\"Надявам се, че Европа ще може да уважава вътрешните работи и съдебната независимост на Китай и ще избягва да отдава заслуги на един терорист\", заяви говорител на китайското външно министерство.Бившият професор по икономика в пекински университет бе осъден през 2014 г. от китайското правосъдие за \"сепаратизъм\" в рамките на един процес, на който реагираха негативно част от чуждестранните правителства и правозащитни организации.В началото на месеца Китай сериозно разкритикува кандидатурата на Тохти и обвини Европарламента, че подкрепя тероризма.В съобщение на ЕП се посочва: \"Илхам Тохти е поддръжник на диалога и се застъпва за прилагането на законодателството в Китай за регионална автономия. През 2014 г. е осъден на доживотен затвор по обвинения за сепаратизъм. Въпреки това той продължава да отстоява умерената си позиция. От 2017 г. над 1 млн. души от уйгурското малцинство са задържани в лагери.\"Наградата \"Сахаров\" за свобода на мисълта се присъжда на личности, дали изключителен принос в борбата за правата на човека в целия свят, като насочва вниманието върху нарушенията на правата на човека и подкрепя лауреатите и тяхната кауза.Миналата година неин носител бе осъденият в Русия за подготвяне на терористични актове в Крим режисьор Олег Сенцов.", "date": "2019.10.25", "title": "Китай критикува ЕС за присъдената награда \"Сахаров\" на уйгурски интелектуалец"}
{"url": "http://www.cross.bg/glaven-geshev-prokyror-1616406.html", "text": "/КРОСС/ Висшият съдебен съвет вече е изпратил решението си за избор на нов главен прокурор на президента Румен Радев, който трябва да утвърди кандидатурата с указ.Държавният глава ще се запознае с решението на ВСС след като се върне от визитата си в Япония. Действията му ще бъдат съобразени с изискванията на Конституцията, съобщиха от президентството.Указът на държавния глава може да бъде издаден до началото на 2020 година.След близо 24-часова блокада движението на Орлов мост беше освободено, но от МВР посъветваха шофьорите да използват алтернативни маршрути вместо възловото кръстовище. На мястото цяла нощ останаха протестиращи срещу избора на Гешев за главен прокурор.Недоволни от избора на Иван Гешев за нов главен прокурор се събраха пред президентството. Те настояват държавният глава да не подписва указа за назначаване на наследника на Сотир Цацаров на поста.Иван Гешев беше избран от ВСС за главен прокурор след близо 10-часова процедура. Той получи 20 от гласовете във Висшия съдебен съвет, четирима от съдийската колегия бяха против.По повод очакваното решение на президента снощи избраният за главен прокурор Иван Гешев каза:„Смятам, че президентът ще изпълни в цялост правомощията, които са му вменени по Конституция, по начина, който прецени за правилен. И не се съмнявам, че този избор ще е негов, а не под външен натиск“.", "date": "2019.10.25", "title": "ВСС изпрати на президента решението си за избора на Гешев"}
{"url": "http://www.cross.bg/velikobritaniya-zhertvite-kitaiiski-1616407.html", "text": "/КРОСС/ Китайските граждани изразиха шок, гняв и възмущение във връзка със смъртта на 39 души, открити в камион във Великобритания, за които се смята, че са китайски граждани, в случай, за който експерти подозират, че е свързан с трафик на хора.Китайски официални лица заявиха днес, че все още работят за потвърждаване на самоличността на осем жени и 31 мъже, открити в задната част на хладилно ремарке в графство Есекс в сряда. Китайското посолство в Лондон уточни, че е в близък контакт с британската полиция.\"Това е шокираща трагедия. Изразяваме дълбоките си съболезнования на семействата и приятелите на жертвите\", посочиха от посолството пред китайските медии, като добавиха, че очакват британската страна да уважава жертвите и \"да проведе цялостно и задълбочено разследване\".Днес китайските държавни медии разкритикуваха британските власти, че не са успели да предотвратят повторение на подобен зловещ сценарий, когато през 2000 г. 58 китайци бяха намерени мъртви в контейнер в Дувър, задушени до смърт.В редакционно заглавие \"Обединеното кралство трябва да понесе отговорност\" англоезичният китайски печатен официоз \"Глобал таймс\" пише: \"Представете си какви щателни мерки биха предприели, ако десетки европейци загинат по същия начин? Нека попитам Великобритания и европейското правителство защо не успяха да избегнат подобна трагедия след трагедията в Дувър? Предприеха ли всички мерки за поправяне, които биха могли да предприемат?\"Прямият коментатор и редактор на \"Глобал таймс\" Ху Ксин написа в микроблога Weibo снощи: \"Това не е първият път, в който това се случва\", препращайки към жертвите от Дувър, както и когато най-малко 21 китайски мигранти се удавиха край бреговете на Великобритания през 2004 г.Той пише: \"Не знам дали тези инциденти са свързани със социалното управление на Обединеното кралство, но тези хуманитарни бедствия продължават да се случват във Великобритания... прост въпрос: защо тези бедствия винаги се случват във Великобритания, а не в Европа или Америка?\"Новината за жертвите от камиона доминираше дебата в китайските социални медии, с повече от 800 милиона гледания и 40 000 коментара. Новината окупира три от първите 10 най-обсъждани теми в Weibo, като интернет потребителите изразиха объркване и неверие.", "date": "2019.10.25", "title": "Китай настоя Великобритания да понесе отговорност за жертвите в камиона"}
{"url": "http://www.cross.bg/dolapa-cveta-ppez-1616408.html", "text": "/КРОСС/ Джeф Бeзoc e нaпът дa изгyби титлaтa нa нaй-бoгaтия чoвeĸ в cвeтa и дa я \"въpнe\" oтнoвo нa Бил Гeйтc cлeд cпaд нa aĸциитe нa pъĸoвoдeния oт нeгo гигaнт Аmаzоn.Цeннитe ĸнижa нa плaтфopмaтa зa oнлaйн тъpгoвия ce cвиxa c 8,1% дo 1637 дoлapa в чeтвъpтъĸ cлeдoбeд нa бopcaтa в Hю Йopĸ. Πpи тaзи цeнa нeтнoтo бoгaтcтвo нa Бeзoc ocтaвa нa нивo oт 102,8 милиapдa дoлapa или нa eдвa 5 милиapдa дoлapa зaд тoвa нa Гeйтc, пoĸaзвaт дaнни нa Вlооmbеrg Віllіоnаіrе Іndех.Cъздaтeлят нa Аmаzоn ycпя дa cпeчeли пъpвoтo мяcтo oт cъocнoвaтeля нa Місrоѕоft пpeз oĸтoмвpи 2017 гoдинa. Bce пaĸ ĸлacaциятa нa нaй-зaмoжнитe xopa ce oпpecнявa в ĸpaя нa вceĸи дeн тъpгoвия, тaĸa чe пpoмянaтa нямa дa бъдe oтpaзeнa пpeди зaтвapянeтo нa пaзapитe в CAЩ в пeтъĸ.Зa paзлиĸa oт пocлeдния cпaд нa aĸциитe нa Аmаzоn тeзи нa Місrоѕоft, ĸoятo в мoмeнтa e нaй-cĸъпaтa бopcoвa ĸoмпaния в cвeтa, ca пocĸъпнaли c 38 нa cтo oт нaчaлoтo нa гoдинтa. Бил Гeйтc дъpжи 1% дял oт цeннитe ĸнижa, ĸoeтo пocтaвя нeтнoтo мy cъcтoяниe нa нивo oт 107,5 милиapдa дoлapa.Ocтaнaлaтa чacт oт нeгoвoтo бoгaтcтвo идвa oт aĸции в дpyги ĸoмпaнии, ĸaĸтo и oт paзлични инвecтиции, пpaвeни oт ceмeйcтвo Гeйтc пpeз пocлeднитe гoдини. Haд 60% oт пopтфoлиoтo нa милиapдepa e в aĸции.Bce пaĸ Бeзoc нe би изгyбил лидepcĸaтa cи пoзиция ceгa, aĸo нe ce бeшe paзвeл cъc cъпpyгaтa cи Maĸeнзи Бeзoc пpeз тaзи гoдинa. Двaмaтa oбявиxa, чe ce paздeлят пpeз янyapи.Taĸa бившaтa мy cъпpyгa пoлyчи eднa чeтвъpт oт aĸциитe нa ceмeйcтвoтo в Аmаzоn. Taĸa тя cтaнa eднa oт нaй-бoгaтитe жeни в cвeтa. C пoeвтинявaнeтo нa aĸциитe нa ĸoмпaниятa нeтнoтo ѝ cъcтoяниe пaдa дo 32,9 милиapдa дoлapa и тя ocтaвa чeтвъpтaтa нaй-зaмoжнa дaмa в cвeтa.Caмият Гeйтc пpeз 2017 гoдинa изгyби лидepcĸaтa cи пoзиция ĸaтo нaй-бoгaт чoвeĸ в cвeтa в peзyлтaт нa филaнтpoпcĸaтa cи дeйнocт. Чpeз фoндaциятa, ocнoвaнa cъc cъпpyгaтa мy Meлиндa, тe дa дapили 35 милиapдa дoлapa oт 1994 гoдинa нacaм.  ", "date": "2019.10.25", "title": "Зaщo Джeф Бeзoc cĸopo мoжe дa нe e нaй-бoгaтият чoвeĸ в cвeтa?"}
{"url": "http://www.cross.bg/boklyka-transport-izhvurlyat-1616409.html", "text": "/КРОСС/ Жителите на Рим са призовани да не изхвърлят боклука си в контейнерите за смет днес, тъй като служителите по чистотата стачкуват, предаде ДПА.Стачката засяга всички общински услуги, включително градския транспорт и почистването на градските музеи и училища, като някои от тях може да останат затворени.Агенцията по събиране на боклука в Рим призова гражданите да изхвърлят в събота боклука си в уличните контейнери.Синдикатите свикаха стачката, за да протестират срещу евентуални съкращения и с искане за повече държавни инвестиции, нещо, което е трудно за град със значителни дългови проблеми.В Италия днес има обща стачка, засягаща влаковете, въздушния и градския транспорт, магистралите и пристанищата. Протестните действия са с искания за отмяна на неотдавнашните пенсионни и трудови реформи.Дори без стачката обществените услуги в Рим са пред пълен срив от години. Кметът Вирджиния Раджи от антисистемното Движение \"Пет звезди\" не успява да направи съществени подобрения, отбелязва ДПА.Компанията за градски транспорт разполага с остарели превозни средства, автобусите редовно се запалват, ескалаторите в метрото са изпочупени, а някои метростанции са затворени.Градът има хроничен проблем с боклука, главно заради недостига на центрове за преработка на отпадъците.", "date": "2019.10.25", "title": "Жителите на Рим са призовани да не изхвърлят боклук днес"}
{"url": "http://www.cross.bg/horata-ikonomika-bulgarskata-1616434.html", "text": "/КРОСС/ \"Строим завод след завод. Графикът за откриване на нови заводи до края на тази година е пълен\", похвали се премиерът при откриването на ново турско предприятие за автомобилни стопове край Пловдив и за пореден път повтори колко добре се развива българската икономика.Явно обаче не на същото мнение е Световната банка, която вчера разпространи поредното издание на доклада \"Да правиш бизнес\" (Doing Business 2020). Според него се запазва тенденцията от последните години страната ни да влошава позициите си в класацията. Този път тя пада от 59 на 61 място. Разбира се, положението не е толкова драматично, като се има предвид, че предишните две години се сривахме с десетина позиции. Все пак трябва да се знае, че съседките ни са по-добре позиционирани в рейтинга. Северна Македония в него е под номер 17, Турция - 33, Сърбия - 44, Румъния - 55, и дори Косово - 57. Тук възниква въпросът на кого да вярваме - на премиера или на експертите от СБ. И за да няма спорове, ще се доверим на класациите на Европейската статистическа служба.Според една от тях България за поредна година заема лидерската позиция в ЕС като държава, в която живеят най-много хора в риск от бедност или социално изключване. Става дума за 32.8% от населението през 2018 г. при средно 21.7% за ЕС. По данни от Евростат страната ни е на първо място по брой на хората, които не могат да поддържат домовете си топли през зимата.Оказва се, че това е проблем за всеки трети българин. Малко над 31% от нашите сънародници не могат да си позволят в менюто месо или риба на всеки втори ден. Почти 32 от тях твърдят, че имат просрочени ипотека, заем, комунални сметки или друг вид финансови задължения. Единствено Гърция е пред България по този показател. Пак по данни на Евростат близо 19% от хората у нас не могат да си позволят автомобил. А уж българската икономика работи като за световно. Само дето хората не могат да го усетят.", "date": "2019.10.25", "title": "На кого да вярваме"}
{"url": "http://www.cross.bg/bulgariya-promeni-stranata-1616411.html", "text": "/КРОСС/ В позиция, приета от президиума на ПЕС, относно намаляването на партийните субсидии в България, европейските социалисти изразяват загриженост от отрицателните последици за политическата система в страната и призовават Народното събрание за преоценка на ситуацията. Документът беше иницииран от президента на ПЕС Сергей Станишев след негова лична позиция в отговор на писмо от лидера на БСП Корнелия Нинова. Заседанието на президиума се проведе в Хелзинки при домакинството на управляващата Финландска социалдемократическа партия, тъй като в момента страната е председател на Съвета на ЕС. Участие взеха представители на 29 партии от цяла Европа, членуващи в ПЕС.В становището си европейските социалисти посочват, че новите мерки засягат опозицията в България и предупреждават за риск от отстъпление от демократичните практики и върховенството на закона: \"Времето и начинът, по който тези промени бяха приети, оставят впечатление за политически ход с цел поставяне на основната опозиционна партия, членуваща в ПЕС - БСП, в неравностойна позиция в предизборна обстановка.\"\"С тези промени се създава възможност за неограничени дарения и спонсорство на политически партии от частни фирми, без необходимите законови гаранции, установени в други държави-членки на ЕС. Те представляват сериозна заплаха за демокрацията в България, особено при сегашното политическо управление в страната. Законодателните промени отварят вратата към нездравословни отношения между политическите сили и бизнеса, нарушавайки баланса между обществения и частния интерес. Възможността за \"приватизация\" на политически партии, а с това и на изпълнителната и на законодателната власт, е осъдителна. В интерес на всички български граждани, както и на ЕС като цяло, е да не се позволява отстъпление от демократичните стандарти и принципи\", се казва още в позицията.\"ПЕС призовава Народното събрание да направи преоценка на ситуацията и да разгледа по-подробно евентуалните последици от внесените законодателни промени с оглед предотвратяване на рисковете за демократичното функциониране на политическите процеси в страната\", пишат социалистите, като изразяват готовност за взаимодействие по темата с БСП.\"ПЕС ще продължи да наблюдава въздействието на тези тревожни мерки и изразява готовност за сътрудничество с партията в България, членуваща в лявото европейско политическо семейство - БСП.\" ", "date": "2019.10.25", "title": "ПЕС: Oрязването на партийните субсидии е заплаха за демокрацията в България! (СНИМКИ)"}
{"url": "http://www.cross.bg/sofiya-biletite-zakypeni-1616413.html", "text": "/КРОСС/ Планираният за 10 ноември в Зала 1 на НДК концерт на пианистката Лола Астанова в София няма да се състои. Отменени са и всички останали дати от планирания балкански тур на талантливата пианистка – Любляна, Скопие и Белград.Звездата се извинява на всички свои фенове на Балканите и изразява искрено съжалението си, че няма да успее да се види с тях, но се надява да се срещнат в близко бъдеще.Сумите за билетите, закупени посредством партньорската мрежа на Eventim.bg, се възстановяват от конкретния обект, от който са закупени. В случай, че са закупени от сайта на Eventim.bg:с кредитна карта - трябва да се изпратят до централния офис на Eventim или да се върнат лично и до 7 работни дни ще бъде възстановена сумата по кредитната карта, с която са закупени.с наложен платеж или по банков път – феновете трябва да върнат билетите си по пощата с банкова сметка, по която да бъде възстановена сумата, заедно с име на титуляр на сметката и телефон за връзка. Могат да се върнат и в централния офис на Eventim bg, намиращ се на ул. \"6-ти септември\" 58, София, където ще бъде възстановена сумата в брой.К", "date": "2019.10.25", "title": "Планираният концерт в София на пианистката Лола Астанова няма да се състои"}
{"url": "http://www.cross.bg/proekti-avramova-stroiteli-1616414.html", "text": "/КРОСС/ \"Безспорно 2019-та ще бъде запомнена като успешна за бранша. Отчитаме ръст във всички видове строителство. Въпреки негативните икономически сигнали, идващи отвън, и за 2020-а година в областта на строителството у нас имаме основания за оптимизъм. Започна работата по много големи проекти, трябва да ги изпълним качествено и в срок\", това каза министърът на регионалното развитие и благоустройството Петя Аврамова по време на традиционния бал на Камарата на строителите в България в навечерието на Деня на строителя.Регионалният министър отбеляза, че благодарение на добрата организация постепенно напредва работата по приоритетните проекти - изграждането на магистралите „Хемус“,  „Струма“, „Европа“, „Русе – Велико Търново“, скоростният път „Видин – Ботевград“.Разбира се, освен за големите инфраструктурни проекти, които влияят върху развитието на цели региони, работим и да променяме облика на населените места, подчерта Петя Аврамова.По управляваната от Министерството Оперативна програма „Региони в растеж“ се реновират лечебни и социални заведения, училища, детски градини, паркове и обществени пространства. Рехабилитират се пътища, санират се сгради.Министърът отбеляза, че голямо предизвикателство ще са и предстоящите ВиК проекти, но изрази увереност, че строителният бранш ще се справи с изпълнението им. Ще се работи по близо 800 километра водопроводна мрежа, 400 км канализация, пречиствателни станции за питейни и отпадъчни води.Регионалният министър напомни поговорката „Всеки строеж си хвали майстора“ и че създаденото от бранша е пред очите на цялото общество. Тя пожела да се работи така, че да бъде заслужена високата оценка на хората.По време на събитието бяха отличени най-добрите компании в бранша.Министър Аврамова връчи наградата в раздел „Големи строители“ при строежите от група „Благоустройствена инфраструктура, хидротехническо строителство и опазване на околната среда“ на „Пайп систем“ АД.Заместник-министърът на регионалното развитие и благоустройството Валентин Йовев отличи „Симекс“ ЕООД в раздел „Средни строители“ при „Строежи от транспортната инфраструктура“. В същата категория председателят на Управителния съвет на Агенция „Пътна инфраструктура” Георги Терзийски връчи наградата за „Малки строители“ на „Автомагистрали София“ ЕООД.", "date": "2019.10.25", "title": "Министър Петя Аврамова: Големите проекти трябва да бъдат изпълнени качествено и в срок (СНИМКИ)"}
{"url": "http://www.cross.bg/leva-live--1616417.html", "text": "/КРОСС/ Ливърпул – Тотнъм                                    Сингъл, Live, ТОП                               „1“-1.47 „Х“-4.00 „2“- 5.25Мохамед Салах е най-вероятният Първи голмайстор в мача с коефициент 3.85. Вижте всички възможности за залог за Голмайстор . Ето и други интересни дербита от футболните терени в Европа в следващите дни:Атлетико Мадрид – Атлетик Билбао           Сингъл, Live, ТОП                                „1“-1.66 „Х“-3.06 „2“- 5.20Шалке 04 – Дортмунд                               Сингъл, Live, ТОП                                „1“-2.99 „Х“-3.30 „2“- 2.08Локо Москва – Спартак Москва                 Сингъл, Live, ТОП                                 „1“-1.92 „Х“-3.16 „2“- 3.50ЦСКА Москва – Динамо Москва                Сингъл, Live, ТОП                                 „1“-1.80 „Х“-3.20 „2“- 3.95Аякс Амстердам – Фейенорд                    Сингъл, Live, ТОП                                 „1“-1.28 „Х“-5.10 „2“- 7.15Бешикташ – Галатасарай                          Сингъл, Live, ТОП                                 „1“-2.61 „Х“-3.30 „2“- 2.31Норич сити – Ман. Юнайтед                      Сингъл, Live, ТОП                                 „1“-3.94 „Х“-3.56 „2“- 1.71Рома – Милан                                         Сингъл, Live, ТОП                                  „1“-2.10 „Х“-3.28 „2“- 2.96 Фиорентина – Лацио                                Сингъл, Live, ТОП                                 „1“-2.32 „Х“-3.28 „2“- 2.61Пари Сен Жермен – Марсилия                   Сингъл, Live, ТОП                                „1“-1.20 „Х“-5.55 „2“- 9.45 Участник от село Ключ (Благоевград) спечели 5789,83 лева от футболни предвиждания за пет мача в права колонка от Шампионската лига. Жител на Асеновград прибра ден по-късно 4674,82 лева с 50 лева залог за 6 мача отново в права колонка, но този път за Лига Европа.Във вторник столичанин грабна 7090 лева за Точен резултат от Спортмакс. Също тогава друг прибра общо 6595 лева за Секунда на 1-ви гол. В сряда столичанин си тръгна с 5628 лева с 200 лева залог отново за Секунда на 1-ви гол.В Сливен и Варна са най-интригуващите печалби от Надбягвания с коне в отминалите 3 дни. Първият прибра 1710,50 лева за Победител, а вторият заслужи 1540,40 лева отново за Победител.Русенец взе общо 3375 лева за Победител от Гонки. Други 1125 лева останаха при негов съгражданин отново за Победител. В четвъртък в Стара Загора бе регистрирана сумата от 1125 лева също след залог за Победител.Към 13.30 часа на 25.10.2019 г. сумата в Джакпот 13 е на стойност 14 632 лева, а срещите от него можете да видите . ", "date": "2019.10.25", "title": "Според „Еврофутбол“ Ливърпул ще победи Тотнъм в мач-повторение на финала от Шампионската лига"}
{"url": "http://www.cross.bg/otkrili-zavedeniya-stolichni-1616420.html", "text": "/КРОСС/ Служители на ГДНП и СДВР са открили наркотици в столични заведения, съобщиха от МВР.Операцията е проведена вчера, а действията са били насочени срещу разпространение на акцизни стоки без бандерол. Били са проверени две заведения в столицата.В едното заведение в тайник в тоалетната са открили около 100 грама бяло вещество на бучки със съмнение за кокаин. В другото е намерен полиетиленов плик с около 100 г амфетамин.По случая е образувано досъдебно производство, работата по документирането му продължава, предстои докладване на материалите в прокуратурата.", "date": "2019.10.25", "title": "Служители на ГДНП и СДВР са открили наркотици в столични заведения"}
{"url": "http://www.cross.bg/brekzit-data-reshenie-1616419.html", "text": "/КРОСС/ Европейският съюз се съгласи, че има необходимост от ново отлагане на Брекзит, но не беше постигнато единодушие относно конкретната дата.Това съобщават световните медии след днешната среща на посланиците на ЕС, предаде БНР.Това налага посланиците на 27-те страни-членки от ЕС да се съберат отново в понеделник (28-и октомври), за да бъде финализирано окончателното решение, което е много важно с оглед на факта, че на този етап крайната дата за Брекзит все още остава 31-ви октомври.Междувременно и главният европейски преговарящ за Брекзит Мишел Барние също заяви, че на днешната среща ЕС не е успял да вземе единодушно решение за предоставяне на Обединеното кралство на допълнителна отсрочка на Брекзит.Той все пак определи днешните дискусии като „отлични“, но отбеляза, че окончателното решение по въпроса не може да бъде постигнато поради несигурността относно искането на британския премиер Борис Джонсън за провеждането на извънредни общи избори във Великобритания през декември.", "date": "2019.10.25", "title": "ЕС не успя да постигне съгласие за новата дата на Брекзит"}
{"url": "http://www.cross.bg/kibersigyrnost-koordinator-kolev-1616472.html", "text": " /КРОСС/ Шефът на отдел \"Киберпрестъпления\" в ГДБОП главен комисар Явор Колев е определен за национален координатор по киберсигурност. Това става със заповед на министър-председателя Бойко Борисов, съобщи праителствена информационна служба.Решението е основано на чл. 11 от Закона за киберсигурност. Според него националният координатор е и секретар на Съвета по киберсигурност към Министерския съвет.Координаторът ръководи изготвянето и актуализирането на Националната стратегия за киберсигурност, участва при създаването и развитието на Националния киберситуационен център, координира действията и комплексната реакция при заплаха от киберкриза и заплахи от хибриден характер, уточниха от Министерски съвет.Многократно награждаваният от български и чужди служби Колев работи в системата на МВР от близо 30 години. Започва да преследва дискове с нелегална музика като част от икономическа полиция, а с напредването на технологиите оглавява новосъздаденият сектор за борба с киберпрестъпления. Под ръководството му той прерасна в отдел. ", "date": "2019.10.25", "title": "Борисов назначи Явор Колев за национален координатор по киберсигурност"}
{"url": "http://www.cross.bg/i-chetvurti-arestyvan-zaradi-kamiona-kovcheg-v-eseks-1616473.html", "text": "/КРОСС/Британската полиция съобщи, че е арестувала четвърто лице в рамките на своето разследване на смъртта на 39 души, открити мъртви в камион в индустриален парк близо до Лондон, предаде Ройтерс.Мъжът, на 48 години, от Северна Ирландия, е арестуван на лондонското летище Станстед по подозрение в заговор за трафик на хора и непредумишлено убийство.По-рано днес бяха задържани двама души - 38-годишна жена и мъж на същата възраст от град Уорингтън. ", "date": "2019.10.25", "title": "И четвърти арестуван заради камиона-ковчег в Есекс"}
{"url": "http://www.cross.bg/aktzii-portfeiila-riska-1616438.html", "text": "/КРОСС/    И във финансите важи максимата, че няма едно правило, което да е валидно за всички. Който желае да инвестира, трябва да прецени за себе си какви рискове може да поеме, какви цели иска да постигне, каква сума е готов да инвестира. Герг Макфърлейн, икономист и финансов журналист в Investotpedia, споделя своя опит относно личните финанси.Закон за балансиранеВажен е балансът във вашия портфейл. Бивш мой клиент веднъж заяви, че основната му инвестиционна цел е да увеличи максимално възвръщаемостта си, като в същото време минимизира риска\". Светият Граал на инвестирането. Можеше да каже „Искам да направя добри инвестиции\" и това би било също толкова полезно. Тъй като хората се различават по възраст, доходи, желание за забогатяване, склонност към харчене и милион други променливи, никога няма да има оптимално балансирано портфолио. Индивидуално е за всеки.Има много възрастни, които инвестират като 20-годишни, и родители - както и несемейни, които подмамват, разчитайки на възвръщаемост, която никога не се постига.Съдбата обича смелитеАко наскоро сте се дипломирали от университета, без да имате задължения - поздравления. Благоразумието, което ви е довело дотук, трябва да продължи да ви ръководи и занапред. Ако сте имали дълг, тогава в зависимост от лихвения процент, който ви се начислява, вашият приоритет трябва да бъде да го изплатите възможно най-бързо.Но ако някога ще инвестирате смело, това е моментът да го направите. Индексните фондове са най-сигурната инвестиция и са привлекателни за тези, които се страхуват да не загубят всичко. Възвръщаемостта на S&P 500 през последните 10 години е свидетелство за неговата „безопасност\" и показва стойността, която може да се натрупа във времето.Знанието, което ще придобиете относно доларовото осредняване и навиците, които ще усвоите относно инвестирането ще ви помогнат. И все пак, защо да не включите малко повече непредсказуемост във вашите инвестиции, с надеждата да изградите по-бързо портфейла си?Толерантността към риска намаляваЗа повечето инвеститори толерантността към риска намалява с навлизането им в 30-те и 40-те години. Те не са толкова склонни да залагат голяма част от парите си на единични инвестиции. По-скоро търсят да създадат ликвиден фонд за спешни случаи или скъпи покупки, като същевременно продължават да правят инвестиции в дългосрочен план. Опитните инвеститори се интересуват от пенсионни фондове или специализирани рискови фондове.Щастието обича разумаВероятно в един момент от живота си ще искате сериозно да започнете да спестявате за пенсиониране. В такъв случай е най-добре да започнете с трите традиционни класа ценни книжа - в намаляващ ред на риска и на потенциалната възвръщаемост, това са акции, облигации и кеш. Традиционното правило гласи, че възрастта ви в години трябва да се равнява на процента от портфейла ви, инвестиран в облигации и пари в брой.Малко вероятно е да има някой на планетата, който отива при своя финансов консултант и казва: „Моля, преместете 1% от портфейла ми от акции към облигации и кеш\". Освен това, продължителността на живота се е увеличила откакто тази аксиома за пръв път стана популярна, а сега трябва да добавите 15 години към вашата възраст, преди да разпределите съответната част от портфейла си за акции и облигации.Това, че правилото се е променило през годините, трябва да ви даде представа за неговата стойност. Логиката гласи, че колкото сте по-млади, толкова по-голяма част от парите си трябва да инвестирате в акции, защото те имат по-голям потенциал за растеж, отколкото облигациите и кеша. Това, което обикновено не се споменава е, че колкото повече богатство имате, тоест независимо от възрастта, толкова по-консервативните можете да си позволите да бъдете, следователно колкото по-малко пари имате, толкова по-смело трябва да инвестирате в акции.ИзводСъществуват някои основни аксиоми относно рисковете и възвръщаемостта, които инвеститорите трябва да знаят. Правилното разпределение на портфейла с акции, облигации и кеш е важно. Оттам можете потенциално да разширите инвестициите си към други алтернативи като недвижими имоти или да вземете някои концентрирани високорискови инвестиции във високорискови акции, за да достигнете максимална възвръщаемост. Най-добрият баланс на портфейла ви ще бъде този, който отговаря на вашата толерантност към риска, целите ви и възрастта, на която стартирате този процес. ", "date": "2019.10.25", "title": "Най-добрият баланс за портфейла ви"}
{"url": "http://www.cross.bg/prokyratyrata-droga-bosna-1616474.html", "text": "/КРОСС/ Около половин тон марихуана са иззели органите на реда по време на полицейска операция в Габела Поле, съобщават от прокуратурата на Босна и Херцеговина.Акция „Тебра\" е част от дейността на прокуратурата и партньорските агенции за прилагане на закона за откриване и разбиване на международни канали за контрабанда и търговия с дрога от Албания през Черна гора, Босна и Херцеговина до Хърватия и други държави от ЕС.Стойността на конфискуваната дрога на нелегалния наркопазар в ЕС възлиза на около 2 милиона евро. ", "date": "2019.10.25", "title": "Половин тон марихуана конфискувана по време на полицейска операция"}
{"url": "http://www.cross.bg/final-bileti-kralya-1616392.html", "text": "/КРОСС/  Технически и логистични причини възпрепятстват навременното идване на международния екип и техниката нужна за шоуто в средата на ноември. , когато 30-членният международен екип ще се завърне в Европа за обновения график на турнето.До момента милиони зрители от няколко континента имаха шанса да съпреживеят легендарната история във формата филм-концерт, а вълнуващата трилогия ще има своя заслужен грандиозен финал и в София.Най-зрелищната част от сагата –   Всички, закупили билети за Lord of The Rings In Concert до момента могат да запазят своите билети, тъй като те ще важат без презаверка. Те ще получат и допълнителен комплимент от създателите на шоуто, възможност да спечелят плакат с автограф лично от Хауърд Шор или реплика на „The One Ring”. За повече информация следете страницата на KEEN ACTS.Онези, които все още не са си закупили билет, могат да го направят на всяка каса на Eventim, OMV, билетен център НДК или онлайн на Eventim.bgОт 25.10. в продажба се пускат и специални детски билети с 50% отстъпка, валидни за лица от 8 до 12 години. Деца до 7 години включително влизат безплатно, но нямат запазено място.При допълнителни въпроси, пишете на Желаещите да върнат билетите си могат да го направят чрез партньорската мрежа на „Ивентим“. Сумата ще може да бъде възстановена в конкретния обект, от който е взет билетът. Билетите, закупени онлайн и платени с карта, могат да бъдат изпратени или занесени лично в централния офис, намиращ се на ул. 6-и септември 58 в София, като в рамките на 7 работни дни всеки клиент ще получи обратно пълната сума. В случай на плащане чрез наложен платеж или по банков път, билетите се изпращат по пощата с номер на банкова сметка, по която да бъде възстановена сумата, заедно с име на титуляр и телефонен номер за връзка. Цялата сума за закупени билети се изплаща веднага при връщане на билетите в централния офис на „Ивентим“ на посочения погоре адрес. „Властелинът на пръстените: Завръщането на краля“ е сред няколкото абсолютни шампиони в цялата история на киното. Филмът печели 11 награди „Оскар“, включително за „Най-добър филм“, „Най-добър режисьор“ и „Най-добри визуални ефекти“.Третата и последната част от сагата неслучайно печели определението „един от най-великите филми на нашата ера“, след като слага запомнящ се, грандиозен финал на история, ненадмината досега.За успеха и силното въздействие на продукцията несъмнено допринася и саундтракът, дело на знаменития филмов композитор Хауърд Шор. Неговата музикална интерпретация върху света на Толкин продължава да очарова поколения фенове, като същевременно е награждавана три пъти от Академията, получава четири награди Грами, два Златни глобуса, както и множество отличия от фестивали и критици. На 24 април 2020 г., в Арена Армеец, верните почитатели на „Властелинът“ отново ще изживеят епичната кулминация на трилогията – Битката на Пеленорските поля, най-голямото сражение във Войната за пръстена и найграндиозния сблъсък за цялата Трета епоха.„Властелинът на пръстените: Завръщането на краля“ ще се излъчи за последен път у нас на голям екран, в уникалния формат „филм с музика на живо“, обединяващ две магични преживявания в един истински пир за сетивата. Прожекцията на легендарната трета част в подобен мащаб и HD качество, заедно с изпълнението на оригиналната музика от над 250 музиканти и хор, обещават незабравим и зрелищен финал на една от най-великите фантастични истории, създавани някога.Самият Питър Джаксън споделя: „Това е най-близкият възможен досег на зрителя с филма – най-зрелищното и интимно преживяване за феновете на Властелина.“ ", "date": "2019.10.25", "title": "Епичният спектакъл LORD OF THE RINGS IN CONCERT с нова дата през пролетта "}
{"url": "http://www.cross.bg/nagrada-zlatna-sreburna-1616397.html", "text": "/КРОСС/ 25.10.2019 Българската асоциация на рекламодателите (БАР) приключи конкурсната част в 6-тото издание на . Наградените бяха представени вчера на специална церемония в „Рейнбоу Плаза“, и получиха признание за професионализъм в най-високото, четвърто измерение на маркетинга. Тази година заявките в конкурсите за рекламодатели, комуникационни агенции и студенти, се оценяваха от три съдийски групи, съставени от по 11 водещи български професионалисти в сферата на маркетинга и рекламата: представители на БАР, Българската асоциация на комуникационните агенции (БАКА), Българската асоциация на професионалистите в маркетинговите изследвания и проучванията на общественото мнение, както и университетски преподаватели. Съдийските състави определиха следните победители в отделните конкурси и категории на :Категория: „Пускане на пазара на нов продукт или услуга“.Златна награда:Върнете си съня, за който мечтаете - Санофи БългарияСребърна награда:Българско пиво по британска рецепта - Загорка IPA Категория: „Иновация в продукт или услуга“Златна награда:Свежите супергерои - Кауфланд България ЕООД енд Ко КдСребърна награда:Само мажеш и печеш - БЕЛЛА България Категория: „Бранд активационна кампания на продукт или услуга за постигане на конкретна бизнес цел“  Златна награда:Геритамин – доказана формула за красота - Актавис ЕАДСребърна награда: Dove търси историите на истинската красота - Юниливър  Категория: „Бранд активационна кампания за постигане на цел, свързана с корпоративната социална отговорност“Златна награда:Планета или пластмаса? – FOX NETWORK GROUP BULGARIAСребърна награда:Твоята първа работа има значение – TELUS International Europe  Категория „Пускане на пазара на нов продукт или услуга“Златна награда:Novanight с тройно действие. Лансираща кампания. – агенция RED LIONСребърна награда:А1 Кредитна карта. За нещата, които не могат да чакат до заплата – агенция Saatchi & Saatchi Sofia Категория„Иновация в продукт или услуга“Златна награда: Дигитална трансформация на бизнес - Ролпласт. – агенция Next Consult Категория„Бранд активационна кампания на продукт или услуга за постигане на конкретна бизнес цел“Златна награда:Пролетна промоция на Visa – агенция Publicis DialogСребърна награда:The Great Swap – агенция Маккан София ООД Категория„Бранд активационна кампания за постигане на цел, свързана с корпоративната социална отговорност“Златна награда:Почисти и разкраси с Cif – агенция B+REDСребърна награда:Иди, учи и се върни – агенция Маккан София ООД „Пускане на пазара на нов брандиран продукт или услуга в съществуваща категория“.Награди спечелиха:Златна награда: Casserole: За пълни коремчета и широки усмивки! – отбор от УНСС с ръководител гл. ас. д-р Борислава СтоименоваСребърна награда: Yamm specialty shop – за студенти от НБУ с ръководител гл. ас. д-р Даниела Кадийска Росен Мисов, изпълнителен директор на БАР, сподели: „Благодарим на всички участници за рекордните резултати в конкурсите . За шеста поредна година те се доказват като истински измерител на професионализма. Победителите са пример на младите професионалисти и още едно основание колебаещите се да помислят за кариерна реализация в България. Нетърпеливи сме да споделим ноу-хауто от конкурсите  и заедно да очертаем перспективите за развитие на маркетинговите комуникации в страната ни.“ По-подробна информация за отличените кампании в , ще бъде публикувана .Българската асоциация на рекламодателите (БАР) е учредена в началото на 2008г. Едни от основните цели на асоциацията са повишаване ефективността на инвестициите в реклама, въвеждане и развитие на стандарти за отговорна и етична комуникация към потребителите. Мисия на БАР е да насърчава професионализма в маркетинговите комуникации, да утвърждава високи професионални стандарти, да споделя българските постижения, да развива ноу-хоу и практическо обучение на специалисти и студенти.От 2014 година асоциацията отличава компаниите реализирали най-успешни и иновативни маркетингови стратегии през предишната година с наградите BAAwards, които вече се утвърдиха като нейна запазена марка.Повече информация за организацията може да намерите на: Лице за контакт: Иглика Кънчева, ", "date": "2019.10.25", "title": "Българската асоциация на рекламодателите обяви победителите в BAAwards 2019 "}
{"url": "http://www.cross.bg/geshev-panov-zayavi-1616395.html", "text": "/КРОСС/  Ще подкрепя Гешев с чиста съвест, защото той е доброто, защото знам какво работи и какво е отношението на колегите към него. Това заяви главният прокурор Сотир Цацаров в остро реч по време на обсъждането на кандидатурата на Иван Гешев за негов наследник. \"Бях 20 години съдия и в душата си съм още съдия. Знам какви трудности ми костваше навлизането в прокуратурата\", призна главният прокурор.\"Шест души с пари, власт и медии не желаят Иван Гешев да бъде избран за главен прокурор\", заяви настоящият обвинител №1 в отговор на нападки срещу кандидатурата на Гешев, отправени от преседателя на Върховния касационен съд Лозан Панов, които той прочете от предварително написан лист.В отговор Цацаров заяви, че няма да репликира Панов с написани на лист отговори, незнайно от кого, но посочи, че в последните месеци е станало ясно защо има такава яростна атака срещу Гешев и това засегнатите интереси на тези хора с пари власт и медии. Цацаров допълни и, че изборът на Гешев е и личен провал на настоящият политик и бивш правосъден министър Христо Иванов. „Той се провали в това да изпълни задачите, поставени му от хора у нас и чужбина\", заяви обвинител №1, визирайки Иванов и допълни, че сега представители на задкулисните кръгове у нас говорят за нужда от реформа в прокуратурата, защото не се харесва кандидатурата на Гешев.„Ако кандидата се казваше Христо Бойкикиев или Лозан Панов, тогава реформата щеше да бъде обявена за приключена\", заяви още Цацаров. Той посочи и че част от протестите, които се организират срещу Гешев са плод на „гнусна политическа игра\".„Една политическа партия, в опит да бъде забелязана, защото няма как по друг начин да бъде забелязана, заяви, че спира предизборната си програма. Фундаментално! Все едно спряха влаковете на БДЖ или програмата на БНР\", допълни Цацаров и заяви, че за разлика от Панов ще подкрепи кандидатурата на Гешев без да чака благодарност от него.„По какво тази процедура се отличава от процедурата, по която беше избран председателят на ВКС. По какво от предните? Нямало е процедура или подобен случай, в който подобна написана реч да не се е чела. Когато избирахме председателя на ВКС, правихме ли този детайлен преглед на професионалните му качества, за които апелира сега? Позволи ли си някой да оценява качеството на работата му освен едно добило популярност тълкувателно решение. Кой и как го предложи, за да може той сега със същата гражданска смелост да задава тези въпроси?Колегата Панов разчита на времето.Колкото повече минава време, толкова повече в тази зала оставаме все по-малко хората, които знаят как протече неговата процедура.Първо беше пълна, после останахме двама - честно казано двамата най-виновни. После, по стечение на обстоятелствата останах само аз. Ще минат още два месеца, от нея ще си изляза и аз. Само аз знам, но няма да го кажа не защото уважавам Панов, а ВКС и длъжността председател\", заяви още Цацаров, който седи до Панов на заседателната маса на ВСС\", каза Цацаров.Той припомни и че самият Панов е обвит в твърде съмнителни връзки. \"Опитът Иванчева да бъде превърната в емблема на една партия не успя. Не Гешев трябва да се срамува за това, което стана при ареста, а Панов че не каза и нито дума, когато по улиците премина марш в защита на Иванчева и председателя на ВКС.Не казвам, че трябваше да промени възгледите си, а да каже, че това е нередно. Вместо това се снима до човека, който водеше този марш, който се снима до Василев, обвиняем за побоя на журналисти и на организирания от когото форум прочете слово\", подчерта още обвинител №1.„Гешев не се огъна в най-тежкото време, защото работи. Дойде време, когато начело на прокуратурата трябваше да застане прокурор\", категоричен бе Цацаров.Цацаров се спря и на протестите днес, които още не са приключили.\"Тези протести имат две категори участници. Едните протестират по лично убеждение - никой не може да ги накара да харесат Гешев, както и никой не може да ме накара да харесам Панов\", каза главният прокурор.Зад другата част от тези протести има гнусна политичесса игра. Лидерът на тези протести е фиксиран в институцията \"Прокуратура\", защото се провали във всички начинания, които ми бяха възложени от България и от чужбина. Той не може да си го прости\". Защита за кандидатурата на Гешев даде и представляващия ВСС Боян Магдалинчев. Той посочи, че с кандидатурата са засегнати финансови интереси на силни фигури като Иво Прокопиев, които ако решат могат публично да смажат живота на един човек и семейството му.Преди Цацаров Председателят на Върховния касационен съд Лозан Панов заяви, че днешният избор е ключов за правовата държава. По думите му, с единствената кандидатура липсва състезателност в тази процедура. Той посочи, че оценката за професионалните качества не се извеждат произволно, а се обуславят от обективни критерии. \"Смущаващи бяха идентичните становища, които постъпиха във ВСС. Как прокурори, следователи и служители са успели да се информират за работата Иван Гешев, съвсем не става ясно. Аз лично няколко пъти опитах, но така и не успях. Подкрепата, която идваше от цялата страна, изглеждаше по-скоро като пиар акция, а не като спонтанна подкрепа. А магистратите, които са работили с него, са много малко. Когато тези становища са постфактум, по-скоро изглеждат като кризисен пиар. Кой и как предложи на членовете на прокурорската колегия на ВСС г-н Гешев за кандидат за главен прокурор? По какви критерии е бил определен той? Обсъждани ли са и други кандидатури и кои качества са се оказали най-важни за тази номинация? Тази кампания мина в безпрецедентна активност на прокуратурата\", заяви Панов.Според него в оценката на двете комисии има най-вече декларативни формулировки като \"кандидатът отговаря на изискванията\", \"работи отлично в екип\" и др., а статистиката за делата и обвинителните актове, по които е работил Гешев, са единствено по количествени, но не и по качествени показатели.  ", "date": "2019.10.25", "title": "Цацаров: Ще подкрепя Гешев с чиста съвест!"}
{"url": "http://www.cross.bg/glasa-myasto-manolova-1616403.html", "text": "/КРОСС/ Според създадената анкета на Агенция КРОСС от понеделник  (21.10) до днес (25.10)   Мая Манолова става кмет на град София без балотаж.Сред 193 гласували,  122 гласа бяха отдадени  за  (независим) или 63,2 %на второто място се нарежда (ПП Герб) с 24 гласа - 12, 4 %на трето място  (Демократична българия - обединение/Да България/ДСБ) - 10 гласа -  5,2 %на четвърто място с 9 гласа   (Възраждане) - 4,7%следват  (Атака) с 8 гласа - 4,1% (Спаси София) с 7 гласа - 3,6 %На незавидното последно място е кандидат на ВМРО  с 1 отчетен глас или 0,5% - 5 отчетени гласа  - 2,6% - 7 гласа - 3,6%  ", "date": "2019.10.25", "title": "Анкета на Агенция КРОСС: Мая Манолова е кмет на град София, без балотаж"}
{"url": "http://www.cross.bg/vitanova-chlenovete-armeetz-1616404.html", "text": "/КРОСС/ \"Много добри условия в Общинската избирателна комисия в София при приемане на изборните книжа\" обеща Полина Витанова, председател на ОИК -София.Освен храна и вода за членовете на СИК е предвидена и занимателна част в \"Арена Армеец\".На 99% сме сигурни с организацията, похвали се Витанова. По думите й това са най-тежките и най-сложни избори за ОИК. Членовете на секционните комисии са преминали обучение.Ще се влиза през три входа, автомобилите ще спират пред вратите, за да не се мъкнат чувалите с бюлетините. Изчакване обаче със сигурност ще има, обясни тя. Сътрудници ще подпомагат членовете на СИК. Бързината на процеса зависела от вярно попълнените протоколи.Над 4800 протокола трябва да получат ОИК.Освен помощ обаче в \"Арена Армеец\" ще има и обособени пространства с екрани, на които ще се прожектират български филми, както ще има и игри като \"Не се сърди човече\", карти и табла, стана ясно от отговора на Витанова на въпроса на News.bg. В \"Арена Армеец\" ще има и обособена зона за пушене.Полина Витанова призова за търпение и спокойствие, настоя Полина Витанова.До вчера е имало 102 сигнала за нарушения за изборния процес в ОИК.", "date": "2019.10.25", "title": "\"Не се сърди човече\" в изборната нощ за членовете на СИК в София"}
{"url": "http://www.cross.bg/dvoretzut-doriya-pamfili-priyuti-izkystvoto-na-modata-v-pokoite-si-snimki-1616405.html", "text": "/КРОСС/ Пищният средновековен дворец „Дория Памфили“, намиращ се в Рим, днес е най-голямата частна галерия в Италия. Между стените на архитектурния паметник в стил рококо и впечатляващите му колекции живописни произведения, изкуството на модата разгърна своите сили.Това бе мястото, на което новата колекция на Giambattista Valli в колаборация с H&M бе представена.Това е един от най-чаканите модни проекти, доказващи, че противоположностите се привличат.H&M, представител на т.нар. „бърза мода“, успява да съедини перспективата си с котюрното изящество на дизайнер като Джамбатиста Вали.", "date": "2019.10.25", "title": "Дворецът Дория Памфили приюти изкуството на модата в покоите си (СНИМКИ)"}
{"url": "http://www.cross.bg/legloto-nyama-taka-1616363.html", "text": "/КРОСС/ Има дейности, които изискват само няколко минути, а ние ги пропускаме, считайки, че времето няма да ни стигне за тях. Ежедневното състезание между всички задачи ни стресира достатъчно и ние сме склонни да неглижираме реда у дома. Не бива да робуваме, но си струва да положим малки усилия в точния момент, за да си осигурим така желаната хармония. обикновено избираме дълго и търсим максимален комфорт. Целта е ясна - трябва да си гарантираме пълноценна почивка и отлична опора за гърба през нощта. След като това се случи обаче и рутината ни грабне, честа гледка, която може да се види в почти всяко жилище, са смачканите и смотани на единия край чаршафи, метнатите отгоре завивки и дори купища дрехи. Хаосът върху спалнята не само, че не е полезен за вас, но ви създава ненужно напрежение. Може да не е осъзнато, обаче е факт, че съществува и допринася за атмосферата в дома ви. Знаете как започват някои дни. Ставаме късно, бързаме, за да се приготвим за работа, назрява буря в отношенията и всичко тръгва на зле... Вземете превантивни мерки. Лягайте по-рано, за да се наспивате, а когато се събудите не мислете за проблемите си, балансирайте темпото и си създайте вътрешна нагласа за положителен старт на деня. Имайте своите ритуали - дали ще е силно кафе, зелен чай или аромат от етерично масло, това си е ваш избор, стига да ви носи приятна наслада. Задайте тон и с оправянето на леглото. То е сред малките неща, които определено имат значение. Така ще излезете с удоволствие и ще тръгнете в пълна готовност за ангажиментите, които ви предстоят.Ако леглото не разваля цялостната визия на стаята, така вие ще имате стимул бърдо да внасяте ред, там където има необходимост. Ще го правите на момента и няма да ви затрудни, напротив, ще сте доста по-организирани. Всеки аспект от спалнята ви ще бъде под контрол, защото вие вече сте придобили навик да не оставяте леглото си в лоша форма.Няма по-голямо удоволствие да се завърнете вкъщи след натоварения ден и да се отпуснете на перфектно подредената спалня. Облегнете се на меките възглавници и вземете дъх в тишината, докато подредите мислите си и се отправите към домашните си задачи, които също очакват да бъдат свършени. ", "date": "2019.10.25", "title": "Защо да оправяте леглото всеки ден "}
{"url": "http://www.cross.bg/mlrd-krediti-septemvri-1616364.html", "text": "/КРОСС/ Стойността на кредитите, отпуснати от българските банки на фирми и домакинства, достигна 60,7 млрд. лв. през септември. Това е рекорд за финансовата ни система, показват данните на БНБ. На бизнеса се падат 56% от взетите заеми, а домакинствата дължат общо 23,4 млрд. лв.Има сериозен ръст на взетите потребителски кредити само през септември - 1,23 млрд. лв. За сметка на това има значително намаление при ипотечните кредити - с 1,05 млрд. лв.Бизнес кредитите са на обща стойност 34,1 млрд. лв., което е нарастване с 540 млн. лв.През септември се наблюдава значително намаление на лошите и преструктурирани кредити.Техният стойностен обем пада със 190 млн. лв. и проблемните заеми са вече под 11% от общо отпуснатите кредити.Общата им номинална стойност е под 4,8 млрд. лв.", "date": "2019.10.25", "title": "Над 60 млрд. лв. дължат домакинствата и бизнеса на банките"}
{"url": "http://www.cross.bg/vreme-organizma-chasovo-1616366.html", "text": "/КРОСС/ Преминаването от лятно към зимно часове време поражда много спорове и дискусии, но независимо дали ни допада идеята, сме длъжни да настроим часовника си. А какво да правим с биологичния си часовник?Само след няколко дни ще трябва да се сбогуваме с лятното часово време и да свикнем да се прибираме от работа по тъмно. От друга страна пък, печелим още един час сън.Като изключим неприятното усещане, че дните ни ще изглеждат по-къси, трябва да обърнем внимание на организма си и да го подготвим за смяната, за да избегнем някои нежелани последици за здравето.Ако започнете да тренирате организма си да заспива по-рано още днес, преминаването към зимното часово време, ще бъде по-плавно и лесно. Започнете с 10 минути, и с всеки ден увеличавайте цифрата, за да може в края на седмицата да заспивате приблизително половин час по-рано от обикновеното.Ще помогнете на организма си да се адаптира към промяната, като освен лягане по-рано, започнете да тренирате и по-ранното ставане. Излагането на слънчева светлина доставя на тялото ви витамин Д и контролира нивата на кортизол и мелатонин, които ви помагат да спите по-дълбоко. Опитайте се да се събуждате с 10-5 минути по-рано сутрин, за да сте по-свежи, а денят да не ви се “губи”.Ако сте сред хората, които имат време и възможност да си подремват през деня, сега определено е моментът в който да не се възползвате от това преимущество. Нуждата да си легнете следобеда показва, че организмът ви страда от недостиг на сън и от там на енергия. Ако все пак не може да издържите и клепачите ви се затварят, постарайте се да дремвате в по-ранните часове на деня и за не повече от 20 минути. Прекалите ли с дрямката, със сигурност ще объркате вътрешния си часовник още повече и от смяната на времето.Постарайте се да не приемате никакъв (или в много малко количество) алкохол и кофеин между 4 и 6 часа преди лягане, тъй като и двете възбуждат нервната ви система и така ще заспите още по-трудно. Опитайте се да спрете следобедното кафе и да пропуснете любимата чаша вино вечер, поне няколко дни докато организмът ви се адаптира към зимното часово време.Препоръчително е и да ограничите мазните и висококалорични храни няколко дни преди смяната на времето, както и да увеличите физическото натоварване, с което хем ще тонизирате организма си, хем ще си помогнете да заспивате по-лесно вечер.", "date": "2019.10.25", "title": "Как да подготвим организма си за зимното часово време?"}
{"url": "http://www.cross.bg/izbori-dryzhestvoto-chasa-1616369.html", "text": "/КРОСС/ С цел да гарантира непрекъснатост на електроснабдяването по време на предстоящите местни избори в неделя, 27 октомври 2019 г., ЧЕЗ Разпределение удвоява броя на дежурните си екипи и преустановява планираните ремонти от 8:00 часа на 25.10.2019 г. до 08:00 часа на 29.10.2019 г.В подготовка за изборния ден екипи на дружеството извършиха огледи на всички съоръжения, от които се захранват избирателните секции и обектите, свързани с провеждането на изборите.Съоръженията са приведени в добро експлоатационно състояние.При необходимост, дружеството има готовност посредством агрегати да осигури електрозахранване на сградите, в които се провеждат избори.„Създали сме необходимата организация и сме взели всички мерки за нормалното протичане на изборния ден, така че гражданите да имат възможност да упражнят своя глас на обслужваната от ЧЕЗ Разпределение територия в Западна България“, каза Васил Василев, директор „Експлоатация и поддържане“ в дружеството.Сигнали, свързани с електроразпределителната мрежа, могат да се подават на телефонна линия .", "date": "2019.10.25", "title": "ЧЕЗ повишава сигурността на електроснабдяването по време на предстоящите местни избори в неделя"}
{"url": "http://www.cross.bg/slavev-prokyror-gostut-1616370.html", "text": "/КРОСС/ \"В момента прокуратурата у нас е твърде йерархизирана, което поставя под съмнение личната независимост на всеки един прокурор да води разследвания\", коментира Теодор Славев, Български институт за правни инициативи, в предаването \"Бизнес старт\" с водещ Христо Николов.\"Въпросите, свързани с процедурата за нов главен прокурор, не бяха организирани и конспиративни. НПО-та, представители на академичните среди и медии се обърнаха със своите запитвания и становища към кандидата. Те касаеха функцията на прокуратурата, структурата, както и информация, свързана с отчетността на главния прокурор и независимото разследване към него\", уточни гостът.\"Промени в държавното обвинение, за да се повиши неговата ефективност, са необходими\", смята гостът, като изтъкна, че това е законодателен въпрос. \"Другият въпрос е да може да се обжалва отказ от досъдебни производства пред съд\", подчерта Славев.Мониторинговият доклад на ЕК за БългарияТеодор Славев отбеляза, че в момента предложението на Европейската комисия е да не се правят повече доклади за България по досегашния механизъм, препращайки към бъдещ общ такъв, към чиято структурата гостът е скептичен. \"Чакаме Съветът и Парламентът да дадат своето становище. Голяма част от старите страни членки са против отпадането на механизма\", поясни той.\"Изборът на Гешев бе под полицейска обсада, което от страна на властта не бе в полза на кандидата. Исканията на хората по отношение на него са различни. Проблемът е, че се фокусираме твърде много върху личността му. Отделно, разделението, за което се твърди, че той може да формира, сваля доверието в институциите\", заяви още Теодор Славев.Той е на мнение, че президентът Румен Радев трябва да аргументира добре своята позиция по отношение на избора на Иван Гешев.", "date": "2019.10.25", "title": "Теодор Славев: Прокуратурата у нас в момента е твърде йерархизирана"}
{"url": "http://www.cross.bg/protzenta-problemi-feiisbyk-1616372.html", "text": "/КРОСС/ Потребители на социалните мрежи Фейсбук и Инстаграм в цял свят се оплакват от проблеми при работата с тях тази нощ, съобщава агенция ТАСС, като се позовава на данни на страницата на услугата Даундетектор (Downdetector), която следи работата на популярните интернет-страници.Най-големи затруднения при работата със социалните мрежи имат потребителите в САЩ, Канада, Германия, Великобритания, Португалия и други европейски страни. В Русия проблеми срещат потребителите в Москва. Сигнали за бъг при публикуване има и от България.Според данните на Даундетектор около 45 процента от потребителите на Фейсбук се оплакват от проблеми с лентата за новините, 34 процента изобщо не могат да влязат в социалната мрежа, а 19 процента не могат да влязат в профила си.Потребителите на Инстаграм също изпитват трудности с преглеждането на лентата с новините (около 83 процента), девет процента се оплакват от цялостната работа със сайта, а шест на сто не могат да си прегледат съобщенията.", "date": "2019.10.25", "title": "Фейсбук и Инстаграм с бъгове в цял свят"}
{"url": "http://www.cross.bg/filmi-kino-tazi-1616375.html", "text": "/КРОСС/  - Наистина идентичността е една от темите, които засягам в своята работа. Първата причина е, че аз самият съм емигрант. Всеки един емигрант си задава въпроса за своята идентичност, защото, когато заминеш, трябва се промениш и да се адаптираш. Затова и той се пита постоянно: \"Кой съм аз вътре в себе си?\" Иначе от днешна гледна точка считам себе си за евреин, за румънец, за французин и за гражданин на целия свят.- Европейското кино продължава, подчертавам - засега, да бъде интересно. Но има голяма заплаха - то е в опасност, защото навлизаме в етап, в който културата се размива все повече в глобалната култура. Която на свой ред е подчинена на глобални интереси и много скоро ще бъде задвижвана от алгоритъм. В тази битка има опасност да изгубим своята откровеност, своята честност и това, което ни отличава от другите. В тази посока сега се водят много битки както на локално, така и на глобално ниво. Аз активно участвам в тях.- Съществуват разнообразни механизми за защита. Една от възможностите е да се създадат квоти за инвестиции спрямо американските гиганти. Да ги задължим, когато имат приходи от една европейска държава, да реинвестират част от тези приходи в местната идентичност и култура. Другият механизъм е това, което наричаме \"моралното право на автора\" - творецът да има по-голямо право на избор и повече сила от този, който дава парите. Една трета възможност е самите ние да създадем силна мрежа на разпространение по целия свят. Така не само ще се защитаваме, но и ще можем да атакуваме.- През миналата година спечелихме изключително важни битки по линията на две много съществени директиви на Европейския съюз. Знам за какво говоря, защото бях на предна линия. При Директивата за аудио-визуалните медийни услуги успяхме да договорим 30% от каталога на всички платформи и разпространители да се състои от европейски заглавия. На тях вече им е забранено да дистрибутират само американско съдържание в евопейските държави. Другата директива е тази за авторското право. Сега всяка една платформа е задължена да заплати авторските права на съдържанието, което ползва, независимо дали това е песен, статия или филм. От другата страна, да кажем, беше \"Гугъл\". Те бяха отделили 30 млн. евро, за да направят така, че директивата да не бъде приета. Борихме се в продължение на 2 години и накрая спечелихме. Не е лесно, не е просто, но се движим напред. Бяхме всички заедно и в интерес на истината моите български приятели много помогнаха, за да убедят вашите евродепутати.- От много време винаги е имало филми, които излизат в салоните, и филми, създадени за телевизията. Понякога се случва някои от втория вид да отиват в Кан и в крайна сметка да се озоват в кината. Въпреки това в основата си те са предназначени за телевизията. Сега просто се появява трета категория – филмите, създадени от платформите. В самата си дефиниция те не са кинофилми, но това не означава, че са лоши. Те могат да бъдат добри и тогава да бъдат селектирани на кинофестивалите. Но само като изключение. В бъдеще платформите ще инвестират във филми, които ще бъдат прожектирани в кината. Както вече 30-40 години го прави телевизията. В това няма нищо изключително.- В артистичен аспект в България има изключително силно кинопроизводство. За съжаление обаче няма ясно установена политическа структура, която да позволява финансирането на качествените филми. Да, ние можем да помагаме – от Франция, от други държави. Но самата българска кинообщност трябва да успее да наложи на политиците един истински работещ механизъм за финансиране, както е в много европейски страни като Франция, Германия, Холандия.- В Европа се уважава мнението на автора, тъй като той е човекът с визията за филма, а в САЩ - най-вече този, който дава парите. Дори в този контект там се появяват и реализират изключителни творци. Но в САЩ правилата са изключително стриктни. Понякога на нас, европейците, ни е много трудно да се нагодим към тях. Аз го направих, защото съм отишъл да работя там. Но сега, когато водим преговори с американци, които идват да снимат в Европа, те са наред да се адаптират към тукашните правила. От куртоазия.- Колкото по-голям шедьовър е литературното произведение, което имаме пред себе си, толкова повече то присъства в колективното въображение на хората. Много трудно е да привнесеш нова гледна точка и да промениш нечии представи, въображение, съзнание... Бих казал дори, че е ненужно да се сблъскваш по този начин с литературата. По-интересно е, когато книгата не е толкова известна и самият сюжет се поддава на заснемане. Тогава се стремиш да преведеш този сюжет на езика на киното. Което, съвсем естествено, е предателство спрямо литературата.- Това, което винаги ме е вълнувало в изкуството, е свободата. Така че ще продължавам да водя битка срещу парите и глобализацията. А тази битка става все по-ожесточена. *Източник:", "date": "2019.10.25", "title": "Раду Михайляну, режисьор: Европейското кино е в опасност"}
{"url": "http://www.cross.bg/ninova-korneliya-takava-1616379.html", "text": "/КРОСС/ “В Берковица съм, за да подкрепя инж. Милчо Доцов за нов мандат, както и листата за общински съветници. Милчо опази и разви общинската болница. Той ви опази от скъпата цена на водата- въпреки натиска за влизане във водната асоциация.Той осигури помощи за второ и трето дете на работещи родители. Той ще продължи по този начин”, това заяви председателят на БСП Корнелия Нинова в Берковица.След това тя посети и Вършец, където каза: „Е как човек да няма желание да работи и да се бори, след като види до себе си такава сила и енергия, каквато сте вие. Тук съм, за да подкрепя Латинка Симова и листата за общински съветници и да им дам кураж”.Нинова обясни, че промяната е близо. „Виждам такава енергия и подем, каквато не съм виждала от кандидат- президентската кампания на Румен Радев и Илияна Йотова. Статуквото се пропуква. Хората искат промяна. Има две пречки – страхът и парите, които хвърлят за купуване на гласове. Една група на върха на държавата поробиха със страх народа си. Страх да не ви уволнят от работа, ако сте в администрацията, страх да не ви проверяват магазинчето, ако имате малък бизнес. Сега знам, че ви забраняват да слагате плакати на БСП в магазинчетата, защото ви пращат НАП да ви глобява с повод и без повод”, коментира Корнелия Нинова.Лидерът на БСП коментира и мълвата, която управляващите са пуснали, че могат да проследяват кой как е гласувал в тъмната стаичка в деня на изборите : „Не вярвайте на това. Никой не може да проследи тайната на вота и ние ще гарантираме това.\" Тя призова в заключение: \"Бъдете свободни хора с достойнство.Пожелавам успех и на добър час!”", "date": "2019.10.25", "title": "Корнелия Нинова : Вие сте работодатели на властта, а не обратното (СНИМКИ)"}
{"url": "http://www.cross.bg/trafika-vruzka-kontrol-1616382.html", "text": "/КРОСС/ Пътна полиция в Гърция предупреждава за въведени извънредни мерки по контрол на трафика във връзка с предстоящите празници в страната.Отново е въведен силен контрол над трафика, за да се облекчат пътуванията от днес до понеделник включително. На места въведоха почасови ограничения или забрана за движение на камиони.Затруднено е навлизането на автомобили в центъра на Солун в навечерието на празника на „Свети Димитър Солунски“.Тържествата започват от днес. Утре в деня на празника няма да работят повечето търговски обекти. В неделя е ученическата манифестация във връзка с националния празник. В понеделник се отбелязва „Денят ОХИ“ с военен парад в Солун.Във връзка с празниците полицията предупреждава да се избягва паркиране в центъра на градовете. Шофьорите се приканват да карат със съобразена скорост.Контролните екипи налагат глоби за всички нарушения. ", "date": "2019.10.25", "title": "Извънредни мерки за контрол на трафика в Гърция"}
{"url": "http://www.cross.bg/izlozhbata-vinchi-nyakoga-1616387.html", "text": "/КРОСС/ В Лувъра откриват най-голямата изложба, посвещавана някога на Леонардо да Винчи. Изложбата е организирана по случай 500-годишнината от смъртта на италианския художник и учен. В нея са изложени рисунки, скици, картини и други 160 произведения на гения на Ренесанса. Изложбата може да бъде посетена само с предварителна резервация. Засега са продадени над 260 хиляди билета. Най-известното произведение на Леонардо да Винчи \"Мона Лиза\" не е включено в изложбата.Картината също се намира в Лувъра, но в друга зала на музея. Изложбата е под патронажа на френския президент Еманюел Макрон и ще продължи до 24 февруари догодина.", "date": "2019.10.25", "title": "Откриват най-голямата изложба, посвещавана някога на Да Винчи"}
{"url": "http://www.cross.bg/bizhyta-miliona-beshe-1616348.html", "text": "/КРОСС/ Диамант с пазарна цена от около 200 милиона йени (1,8 милиона долара) беше откраднат от изложение за бижута в японската Йокохама. Похитителите са неизвестни.Агенция \"Киодо\" уточнява, че 50-каратовият диамант е бил показан сред други бижута на изложба в центъра \"Пасифико Йокохама\". Кражбата е установена в четвъртък преди затварянето на изложбата.Предишният грабеж беше през ноември 2015 г. в Токио, когато трима мъже нападнаха магазина за бижута на модната компания \"Хари Уинстън\".Тогава бяха откраднати бижута за около 1 млн. долара.", "date": "2019.10.25", "title": "В Япония откраднаха диамант за $1,8 млн."}
{"url": "http://www.cross.bg/poletite-italiya-putnitzite-1616349.html", "text": "/КРОСС/ Заради планирана национална стачка на ръководството на въздушното движение в Италия е възможно да има забавяне или промяна в полетите на Wizz Air до и от Италия през целия ден, съобщиха от авиопревозвача. В случай на промени в някой от полетите, пътниците ще бъдат уведомявани чрез SMS или имейл. Освен това пътниците трябва да проверят статуса на полета си на уебсайта на авиокомпанията.", "date": "2019.10.25", "title": "Възможно е забавяне или промяна в полетите на Wizz Air до и от Италия заради стачка"}
{"url": "http://www.cross.bg/rosen-zhelyazkov-deiinost-1616347.html", "text": "/КРОСС/ \"Цените за разпространение на вестниците ще намалеят, след като \"Български пощи\" се включат в тази дейност\", прогнозира министърът на транспорта Росен Желязков. Пощенските клонове в страната са  3000, като ще доставят периодиката и до различни точки за продажба на дребно. Тази дейност може да започне още в началото на идната година.На въпрос на \"Хоризонт\" Росен Желязков увери, че страната ни няма да загуби евросредства по проекта за магистрала \"Струма\" през Кресненското дефиле във връзка с искането на ЕК за уточнение по две директиви, свързани с екологията.", "date": "2019.10.25", "title": "Росен Желязков: Цените за разпространение на вестниците ще намалеят"}
{"url": "http://www.cross.bg/irina-nadezhda-koseva-1616350.html", "text": "/КРОСС/ Пълнометражният дебютен филм на режисьора Надежда Косева \"Ирина\" тръгва от днес по екраните. Лентата има до сега над 15 отличия от международни фестивали, включително призове за най-добър филм, дебют, режисура и награди на публиката. Съвсем наскоро получи и номинация за „откритие“ от Европейската филмова академия, като отличията са по-известни като \"европейските Оскари\". Ето какво споделя за филма \"Ирина\" Надежда Косева: \"Историята на главната героиня, чието име носи и филмът, е история на една млада жена, която е принудена да изхранва своето семейство. И в момент на безизходица се съгласява да стане сурогатна майка. В хода на тази бременност тя по някакъв начин преоткрива живота, преоткрива себе си и си спомня какво е това да обичаш и да прощаваш\".", "date": "2019.10.25", "title": "Филмът \"Ирина\" на Надежда Косева тръгва по кината"}
{"url": "http://www.cross.bg/hero-nachelo-nashiya-1616351.html", "text": "/КРОСС/ Димитър Димитров – Херо беше представен официално като треньор на Берое. Това направи изпълнителния директор на клуба Илко Русев. По-късно Димитров проведе и първа тренировка начело на отбора. Негови асистенти ще са Петър Колев и Георги Чиликов. Треньор на вратарите ще бъде Йордан Господинов.Русев обаче заяви, че оставката на спортния директор Валентин Грудев не е приета. Така той остава на поста си.„Ще се опитаме чрез победи да вдигнем настроението и тонуса в отбора. Минимална цел, разбира се, е влизане в шестицата. Изоставаме от водещите отбори, но ще се опитаме да скъсим дистанцията. Приемам всички поставени цели преди началото на сезона и съм на мнение, че има още неразкрити неща от нашия потенциал“, започна Херо. Първият му официален двубой начело ще бъде домакинството на Ботев Враца идния вторник.„Остават седем мача до завършване на календарната година, рисковано е сега да се правят кардинални промени. Ще се опитам да намеря баланса в нашия отбор. Ако погледнем статистиката, имаме само победи и загуби – липсва балансът в тима. На първо време ще надграждаме с малки нюанси и детайли. От зимата, след като се запозная с харектерите и качествата на самите футболисти, ще мога да преценя какво е нужно и какво още трябва на този отбор“, завърши той.", "date": "2019.10.25", "title": "Херо беше представен като треньор на Берое"}
{"url": "http://www.cross.bg/surbiya-rysiya-srubskata-1616352.html", "text": "/КРОСС/ Зенитно-ракетен дивизион със системата С-400 и батарея зенитни комплекси \"Панцир-С\" на руската армия са прехвърлени в Сърбия, където за първи път ще участват в учение в чуждестранна държава, съобщи ТАСС, като се позовава на руското министерство на отбраната.Според съобщението въоръжението е транспортирано със самолети в Сърбия за участие във втория етап на съвместното руско-сръбско учение на противовъздушната отбрана \"Славянски щит 2019\".Системите С-400 и \"Панцир-С\" ще бъдат разположени в сръбската военновъздушна база \"Батеница\" и ще бъдат използвани от руско-сръбските сили за противовъздушна отбрана. Подразделенията за противовъздушна отбрана на Русия и Сърбия ще откриват, проследяват, класифицират и унищожават въздушни цели на условен враг, се казва в съобщението.Министерството на отбраната уточни, че руско-сръбските учения за противовъздушна отбрана \"Славянски щит 2019\" се провеждат за първи път и са разделени на два етапа. Първият етап се проведе през септември в Центъра за бойно обучение и бойно приложение на руските космически сили в Астраханска област. Вторият етап започна на 23 октомври и продължава до  29 октомври в Сърбия.Москва брани целостта на СърбияРусия подкрепя Сърбия и е готова да й окаже необходимата помощ за запазване на суверенитета и териториалния интегритет, заяви премиерът Дмитрий Медведев в реч пред депутатите в сръбската Скупщина на 19 октомври.Същия ден на военното летище Батайница край Белград се състоя парад на специални части и части на сухопътните войски на сръбската армия, въоръжени с най-съвременно оръжие с дарени средства от Русия под надслов \"Свобода 2019\", предаде тогава Танюг.Президентът на Сърбия Александър Вучич и Дмитрий Медведев минаха по червен килим, който бе поставен до трибуната, от която следяха военния парад. Край червения килим бе изправена гвардията на Сърбия.В парада участваха повече от 2400 военни, 100 бойни коли и системи, 25 хеликоптера и самолета. Демонстрирани бяха предоставените от Русия на Сърбия като военна помощ бронетранспортьори БРДМ-2, изтребители МиГ-29 и хеликоптери Ми-35 и Ми-17.Два дни по-рано, на 17 октомври, в Сърбия пристигнаха четири военни хеликоптера - три от Русия и един - от ЕС.Русия и Сърбия заедно и на друг фронт - антитероризмаМеждународният тероризъм е голяма обща заплаха за Сърбия и Русия, заяви в интервю за сръбската национална телевизия РТС директорът на Службата за външно разузнаване на Руската федерация Сергей Наришкин, който е на посещение в Сърбия по повод деня на сръбската Агенция за информация и сигурност (БИА), предаде РТС, цитирана от БТА. Първият и най-важен аспект на сътрудничеството на двете служби, които Наришкин описа като партньорски, е обменът на информация за планове и финансиране на тероризма.Специалните службите на Русия и Сърбия съвместно се борят срещу тероризма, обменят информация и провеждат съвместни операции, заяви Сергей Наришкин.Ситуацията на Балканите е много напрегната преди всичко заради завърналите се бойци, воюващи на страната на терористични организации. Те търсят ново поле за дейност. Затова ситуацията в сферата на сигурността е много сложна както в Сърбия, така и в Русия, каза Наришкин, цитиран от ТАСС. Той посочи, че двете страни обменят аналитични оценки на ситуацията в нестабилни територии, провеждат съвместни операции за защита на легитимните външни сръбски и руски интереси.Путин и Вучич - отново се срещатПрезидентите на Сърбия и на Русия ще имат среща в Сочи, Русия, на 4 декември, съобщи Александър Вучич по време на съвместната си пресконференция с Дмитрий Медведев. На срещата на върха Вучич има намерение да обсъди с Путин въпроса за Косово и ситуацията на Балканите.В хода на визита на Медведев в Сърбия Москва и Белград подписаха споразумение за отпускане на Сърбия на държавен експортен кредит в размер на 172,5 милиона евро, допълва ТАСС. Подписите си под документа поставиха заместник-министърът на финансите на Русия Юрий Зубарев и министърът на финансите на Сърбия Синиша Мали.", "date": "2019.10.25", "title": "Руска армия се прехвърли в Сърбия, пробва за пръв път в чужбина С-400 и батареи \"Панцир-С\""}
{"url": "http://www.cross.bg/makron-makedoniya-severna-1616357.html", "text": "/КРОСС/ Еманюел Макрон може и да спечели президентския пост с обещания да победи популизма, но тези дни мнозина на Балканите го наричат \"европейският Тръмп\". Причината за това необичайно сравнение е категоричната му съпротива срещу разширяването на Европейския съюз.На срещата на лидерите на ЕС миналата седмица в Брюксел той наложи вето върху започването на преговори за членство със Северна Македония и Албания. Френският президент остана сам в отхвърлянето на Северна Македония и беше подкрепен единствено от лидерите на Дания и Холандия в несъгласието си за преговори с Албания.Макрон защити решението си, наречено веднага \"историческа грешка\" от Жан-Клод Юнкер, с тезата, че ЕС първо трябва да се фокусира върху въвеждане на ред в собствената си къща преди да обсъжда приемането на нови членове. \"Това е спор за визия. Правилата за разширяване се нуждаят от реформиране\", каза Макрон.Във Франция от времето на президента Франсоа Митеран има уважавана традиция Европа да бъде възприемана като концентрични кръгове. Съгласно тази гледна точка, която и Макрон споделя, източноевропейците са добре дошли да правят бизнес и да си сътрудничат с ЕС, но те не принадлежат към \"истински най-святото\" европейско пространство.В началото на 90-те години, изправен пред настояванията за \"завръщане в Европа\" от поляци, унгарци, чехи и други бивши комунистически страни от Централна и Източна Европа, Митеран излезе с плана си за Европа, в която Франция е в центъра на един малък и силно интегриран Западноевропейски съюз, който ще има само слаби и базирани на асоциирането на икономиката връзки с източните съседи.В крайна сметка желанието на Митеран да задържи страните от Централна и Източна Европа извън ЕС беше пренебрегнато от другите страни основателки на съюза. Резултатът е, че ЕС се разшири и позволи на няколко страни да влязат в еврозоната и Шенген. Последна се присъедини Хърватия, която тази седмица получи зелена светлина от Европейската комисия за членство и в Шенгенското пространство.Но решението на Великобритания да напусне ЕС предостави възможност за Франция да адаптира плана на Митеран към ХХI век. В поредица изказвания Макрон изложи своята визия, обяснявайки, че би искал да конструира една Европа на три кръга. Най-вътрешният е от осезаемо подсилената еврозона. Вторият кръг е от страни от силния единен пазар, а третият - от много по-слабо интегрирани в един \"съюз на ценности, демократични принципи и икономически свободи\", в който един ден потенциално може да попаднат Русия и Турция.Основанието за мисията на Макрон да сложи край на разширяването на ЕС е простичко - той вярва, че това разширяване се е провалило.Вместо процъфтяващи млади демокрации, които да помогнат да се ускори европейската интеграция, ЕС се оказа с една Унгария на Виктор Орбан и Полша, която току що избра за още един мандат на власт популистката партия \"Право и справедливост\".Така че, що се отнася до Макрон, Северна Македония и Албания би трябвало да продължат да висят в чакалнята. А подобните на Унгария, Полша и Румъния трябва да стоят извън авангарда на ЕС, оформен около еврозоната.Разширяването е мъртво. Да живее по-стройният, ефективен и успешен ЕС с Германия като икономически двигател и Франция на Макрон като стратегическият лидер.Блокирайки кандидатурите на Северна Македония и Албания, Макрон направи първата крачка към реализирането на тази визия. Но неговият ход вече поставя под въпрос бъдещето на самия ЕС и стабилността на континента.Гърция и Македония уредиха 27-годишния си спор за името през 2018 г. с подписването на историческото споразумение от Преспа. С него Македония промени името си на Северна Македония, а Атина се задължи да прекрати да блокира членството ѝ в НАТО и да позволи започването на преговори за членство в ЕС. Скоро след това Скопие подписа споразумение за присъединяване към НАТО и заработи за започване на преговори с ЕС. Брюксел също беше доволен от това, което определи като \"изключително постижение\".Йоханес Хан, който водеше усилията на Европейската комисия да окуражават Северна Македония и Албания в реформите, за да отговорят на изискванията за членство в ЕС, заяви, че Макрон а подкопал доверието към съюза \"не само в Западните Балкани\". \"Отказът да признаем един доказан напредък ще има отрицателни последици, включително риск от дестабилизиране на Западните Балкани и удар по ЕС.\"Никола Димитров, външният министър на Македония, междувременно обвини ЕС, че не играе честно. \"Най-малкото, което ЕС дължи на района, е да бъде искрен с нас. Ако повече няма консенсус за европейското бъдеще на Западните Балкани, гражданите тук заслужават да го знаят.\"Ден по-късно премиерът Зоран Заев призова за предсрочни избори. Този хазартен ход може да има обратен ефект. Консервативно-националистическата ВМРО ще поведе кампания, основана на обещание да ревизира Преспанското споразумение с Гърция и след неочакваното пасуване на ЕС може и да успее да вземе властта. Разбира се, на бъдещото правителство няма да му е лесно да отмени конституционните промени, направени съгласно сделката между Скопие и Атина.Въпреки това решението на Макрон безспорно пусна една силно проевропейска страна по пътя на отдалечаването от Брюксел. Унижението е още по-голямо от факта, че ЕС обърна гръб на Северна Македония, докато продължава да преговаря със Сърбия на Александър Вучич, приближаваща се с всеки изминал ден до Русия и Китай.Много страни членки все още не са готови да се откажат от мечтата за разширяване на съюза. Италианският премиер Джузепе Конте каза, че ще предложи подновяване на преговорите за членство с Албания и Северна Македония през ноември. Белгийският премиер Шарл Мишел също обещава да не остави нещата така с думите \"Ще видим по-късно как да се върнем към този дебат\".Франция няма лесно да отстъпи под натиска на останалите в ЕС, но все още може да бъде убедена с нещо в замяна. ЕС може да се споразумее да раздели Северна Македония и Албания и да предложи напред да продължи само първата. Може също и да предложи значително затягане на критериите за членство. В крайна сметка една вечна истина за ЕС е колективната способност на членовете му да се измъкват, макар и бавно, от поредна криза. В следващите месеци най-вероятно ще видим доста от това.*Източник: ", "date": "2019.10.25", "title": "Уби ли Макрон мечтата за разширяването на ЕС"}
{"url": "http://www.cross.bg/geshev-glaven-prokyror-1616358.html", "text": "/КРОСС/ Първи обещания, приличащи повече на закани, отправи новоизбраният главен прокурор Иван Гешев след 10 –часовото му изслушване във ВСС вчера. Той даде кратка пресконференция, на която призна, е уморен. Не пропусна обаче да „захапе“ темата за протестите срещу него. Както и досега, той твърди, че врагове са му определени икономически и медийни кръгове. Знаел кои са, но нямало да коментира имената им. \"Аз знам кои са, мисля, че имат право на мнение, но не могат да ми казват на мен как да постъпвам и кое е правилно и кое не. Правя констатация и това не значи, че не съм безпристрастен\", отсече Гешев.Обясни още, че няма нищо общо с мургавите си фенове, които цял ден скандираха името му под прозорците на ВСС.  \"Дали ми харесва или не е лично усещане, аз нямам представа кои са тези, които ме подкрепят, нямам отношение с тях, както и с тези, които не ме подкрепят. Единствената разграничителна линия е спазването на закона\", отговори Гешев на въпрос харесва ли му това, което се случва отвън.Още днес сутринта ВСС ще изпрати на президента предложение да назначи Гешев за главен прокурор.Държавният глава не е обвързан със срок за произнасяне. Дори и да върне предложението за Гешев, кандидатурата отново ще бъде гласувана, обясни представляващият ВСС Боян Магдалинчев.При втори избор Радев не може да откаже указ.", "date": "2019.10.25", "title": "Гешев с първа закана: Не могат да ми казват на мен кое е правилно и кое не"}
{"url": "http://www.cross.bg/samo-bulgariya-borisov-1616359.html", "text": "/КРОСС/ Когато на връх \"Орлово гнездо\" се честваха 142 години от най-страшната и най-съдбоносната битка за България в Освободителната война (1877-1878) и 85 години от издигането на паметника на връх Шипка на 23 и 24 август т.г., министър-председателят Бойко Борисов беше в Крумовград на откриването на рудник \"Ада тепе\" на фирмата \"Дънди Прешъс Металс\", която ще изнася златото на България, както прави и в Челопеч вече десетилетия. Точно на 23 август той преряза лентата и в патетична реч хвърли бомбата, че средната работна заплата в рудника ще е 2700 лв., което означава, че ще има и значително по-високи плащания. Не помисли за тези, които получават минималната работна заплата и под 1000 лв. месечно в другите сектори и предприятия, нито че медицинските сестри протестират месеци наред заради ниско заплащане на труда им и че противопоставя едните на другите. Освобождението, героизмът и съдбата на България, изглежда, са съвсем маловажни за г-н премиера, даже чужди за него, важното е народът да го види до канадските босове, само до тях не беше се показвал. После продължи да реже лентички и в следващите дни та и до днес. Не спира да обикаля с джипката, превърна в голямо събитие откриването на 9-километровия участък от \"Хемус\" преди 2 седмици, а хвалбите му за това, че откривал завод след завод се повтарят за всяко цехче или чешмичка.  На 25 август премиерът удостои с посещението си летище Безмер, а на 26-и откри нова линия на чуждестранна фирма за безалкохолни напитки, в която са били вложени \"грандиозните\" инвестиции от 40 млн. лв. И тогава той изригна срещу президента Радев, че не му отивало на такова честване и от такова място (Шипка) да критикува правителството. Никой от пърхащите край него журналисти и журналистки не го попита  а той защо не е бил там  Тяхната задача беше да попиват всички нелепости, които изрича, и след това да ги въртят в телевизиите си по цял ден.Бойко Борисов никога не е уважавал националните тържества и чествания на бележити дати и събития от историята ни.Винаги си измисляше посещения в други страни или приемаше чуждестранни гости, само за да се отърве от досадните нему чествания и най-вече да не стои до президента Радев.Забраняваше на правителството и на депутатите от ГЕРБ да участват в официалните приеми на президента по случай важните събития. Например на 3 март 2015 г. цялото правителство, ръководството на Народното събрание, парламентарните групи на ГЕРБ и \"патриотите\" се подиграха с националния празник и не отидоха на официалния прием на президента.А тогава там присъстваха всички чуждестранни посланици в България, включително на САЩ, Япония и на държавите с мюсюлманско вероизповедание.Могъщата фигура на премиера не се показа и на 141-та годишнина (2017 г.) от героичното, най-патриотично, най-чисто и най-българско Априлско въстание.Нито веднъж не се появи на нито едно от честванията на Апостола на националната революция Васил Левски.През 2017 г. на 180 г. от рождението на В. Левски в Карлово нямаше нито един представител на ГЕРБ, правителството, Народното събрание и патриотите.Само президентът показа, че е истински български родолюбец. А през 2018 г., пак на честване на 145 г. от гибелта на Апостола, Б.Борисов уговаряше премиера на Холандия да не ни пречи да влезем в Шенген, когото нарочно бе поканил точно на 19 февруари. За честването през 2019-а пък сякаш се изпари във въздуха, с нищо не показа, че е в България.   на Българската армия на Гергьовден и Деня на храбростта на българския войник. Деня на Съединението (6 септември) никога не е бил важен за Б.Борисов, логично би било поне на 22 септември (Ден на независимостта) да покаже уважението си към родината. На този ден през 2018 г. той отиде в Гърция и с премиера Ципрас решаваше \"велико\" начинание - как да се построи железница между Гърция и България. Очаквахме, че поне тази година ще се появи при отбелязването на годишнините на Съединението (6 септември) и Деня на независимостта (22 септември). Въобще не показа физиономията си, но и показа, че не е независим. Само пусна по фейсбук две клиширани поздравления до българския народ, с които ни удостоява на всеки празник.Бягството на Борисов от честванията на вековния всенароден ден на славянското писмо и четмо - 24 май, е съвсем обяснимо, той не е човек на четмото и писмото. Той може да ръси само обидни квалификации, епитети, сарказми, подигравки към политическите си опоненти и да измисля прякори на омразните му политици.Всичко това говори, че Б. Борисов не само не уважава миналото ни, но и не обича родината си. А доколко уважава народа си, след като говори само за асфалт, европейски ценности, американски самолети, чуждестранни инвестиции, но никаква грижа за живота на обикновените хора.Борисов не харесва пенсионерите, които искат по-високи пенсии, затова никога не отива при тях.Мрази майките, които протестират за по-добри условия и помощи за отглеждане на децата си и нито веднъж не посети събиранията им пред Народното събрание, даже изригна \"да ми се махне тази тема от главата\".   Досадни са му хората, пострадали от природни бедствия и затова винаги бяга от тези селища.Ненавижда протестиращите против изтребването на домашните кози и прасета и ги хока във фейсбук. Гледа накриво и журналистите, които му задават \"неправилни\" въпроси.Г-н премиерът обича само богаташите, олигарсите и \"бистришките тигри\".Играе на карти с тях, печели басове и се хвали: от печелене на басове ще се пропия.Какво падение за премиер на държавата!А \"бистришките тигри\" му уреждат дузпи, за да вкарва голове. Ако пропусне гол, уреждат му втора дузпа, за да се радва.Срам ме хвана, когато видях в телевизионно предаване от Южна Корея как с приведени плещи и изпъкнал корем Борисов се нареди до младите стегнати корейски състезатели и му уредиха с юмрук да разцепи една тънка дъсчица (макар че трябваше с длан), за което милостиво получи грамота.Всички телевизии въртяха тази картина два дни с патетичните излияния на водещите предаванията.   Непрестанните му хвалби какво е направил за страната са чиста демагогия и лицемерие.Никой не му търси отговорност - в Народното събрание не смеят дума да обелят против него,  председателката Цвета Караянчева го пази като малко дете, медиите се прехласват по нелепостите му, блюдолизците го боготворят, даже ръка му целуват.В едно свое предаване покойният проф. Юлиан Вучков каза: \"Ако България загине, накрая ще остане само Б.Борисов, за да я погребе\". Нека не стигаме дотам, нека не му позволим!*Автор: Доц. д-р *Източник: ", "date": "2019.10.25", "title": "Рязането на ленти като национална гордост"}
{"url": "http://www.cross.bg/migranti-tyrtziya-nelegalni-1616362.html", "text": "/КРОСС/ Повече от 90 000 нелегални мигранти са задържали турските сили за сигурност през първите девет месеца на 2019 г. в Северозападна Турция, съобщава Анадолската агенция.Мигрантите са задържани в провинция Одрин, която граничи на север с България и на запад с Гърция. Експертите прогнозират, че броят на нелегалните мигранти в Одрин до края на 2019 г. ще достигне 110 000 души.През 2016 г. са задържани около 29 670 нелегални мигранти при опитите им да стигнат до Европа.Броят на заловените в провинция Одрин нелегални мигранти, през 2017 е бил 47 731 г., а през 2018 г. - 74 734.Министърът на вътрешните работи Сюлейман Сойлу съобщи, че от началото на 2019 г. досега в цяла Турция са заловени 336 707 нелегални мигранти. Според официалната статистика през 2018 г. в  Турция са били задържани 268 000 нелегални мигранти.Турция е ключова транзитна точка за нелегалните мигранти, които се стремят да стигнат до Европа, за да започнат нов живот. Голяма част от тях бягат от война или преследване в собствените си държави.Мигрантите са от пакистански, конгоански, сирийски, иракски, ирански, афганистански, тунизийски, кувейтски, марокански, египетски, либийски, бангладешки, алжирски, сомалийски, ганайски, йеменски, палестински, непалски, еритрейски и нигерийски произход. Всички задържани в рамките на деветте месеца мигранти или са откарани в болници за лечение, или са прехвърлени в провинциалните служби за миграция.Междувременно парламентът на съседна Гърция обсъжда законопроект, който затяга изискванията за получаване на бежански статут.На отделни категории се разделят бежанци и мигранти, като последните ще се връщат обратно в Турция, съгласно споразумението на ЕС с Анкара - тоест нелегалните мигранти автоматично ще се връщат в Турция.Бежански статут ще получават само лицата, които отговарят на променените и по-строги условия. В Гърция остават само бежанците, категоричен бе вътрешният министър Михалис Хрисохоидис.СИРИЗА и правозащитни организации ги нарекоха „твърде рестриктивни“. Но правителството е притиснато от честите протести на гърците срещу лагерите на бежанци. На остров Крит жителите решиха да приемат само малолетни деца без родители.", "date": "2019.10.25", "title": "Турция заловила 90 000 мигранти в Одринско"}
{"url": "http://www.cross.bg/iiotova-iliyana-slovakiya-1616337.html", "text": "/КРОСС/ Европейското бъдеще на страните от Западните Балкани, сигурността и миграционната криза, излизането на Великобритания от Европейския съюз бяха основни теми на разговора на „Дондуков“ 2 между вицепрезидента Илияна Йотова и словашкият министър на външните работи и европейските въпроси Мирослав Лайчак.Двамата бяха категорични, че присъединяването на Република Северна Македония и Албания към ЕС е изключително важно за стабилността на региона. Като сериозна стратегическа грешка определиха отлагането на началото на преговорите за двете страни.Министър Лайчак подчерта последователната подкрепа на Словашката република за присъединяването на България към Шенген, еврозоната и Организацията за икономическо сътрудничество и развитие.Вицепрезидентът поиска подкрепата на Словакия в Европейския съвет за прекратяването на Механизма за сътрудничество и проверка към България, на който преди дни Европейската комисия препоръча да се сложи край. Словашкият външен министър заяви такава готовност, като изтъкна последователната подкрепа на Словакия и по този въпрос. Илияна Йотова подчерта неефективността на мониторинга и изтъкна необходимостта от общи критерии за всички страни членки, по които да се оценява върховенството на закона.Общо беше мнението, че системата на международните отношения е в криза и се рушат общоприети правила. Днес не се чува достатъчно гласът на Европейския съюз, категорични бяха българският вицепрезидент и словашкият първи дипломат. „Бяхме свикнали с мира и реда и се оказахме неподготвени за кризите, които ни връхлетяха“, посочи Илияна Йотова. Вицепрезидентът очаква нова енергия от европейските институции и държавите членки за решаване на проблемите и повече самочувствие за сериозни действия на международната сцена. „Европа липсва на Балканите, липсва в Африка и в Близкия изток“, отбеляза Илияна Йотова.По време на срещата бяха изтъкнати традиционно доброто сътрудничество между България и Словакия и приятелските отношения между двата народа. Обсъдени бяха контактите в сферата на образованието и иновациите.Вицепрезидентът Йотова благодари на словашкия външен министър за грижата на Словакия за Българското средно училище „Христо Ботев“ и Българския културен институт. Преди година вицепрезидентът беше на посещение в Словашката република, където беше гост на 70-ия юбилей на училището, което се радва на голям авторитет в словашкото общество и привлича не само български деца.", "date": "2019.10.25", "title": "Словашкият външен министър заяви пред българския вицепрезидент подкрепа за отпадането на мониторинга   "}
{"url": "http://www.cross.bg/sofiya-grad-podpomaga-1616338.html", "text": "/КРОСС/ \"София трябва да бъде град на културата и на високите духовни ценности\", това заяви лидерът на БСП - София и водач на листата Калоян Паргов на среща с над 50 културни дейци и учени. Сред тях бяха Анжел Вагенщайн, Иван Гранитски, поетът Петър Анастасов, акад. В. Гюзелев, акад. К. Косев, акад. В.  Сгурев, чл.-кор. В. Проданов, художникът Ивайло Мирчев, прозаикът Стоян Райчевски, председателите на СБП и СБЖ Боян Ангелов и Снежана Тодорова, проф. Снежана Барова и др.\"Нашата представа за София е за град на високите технологии, за умен град, каза Калоян Паргов. - Ние знаем как да постигнем това. Ще разчитаме на БАН и на университетите, на учените, изследователите и преподавателите. Ние виждаме София и като град на културата, на високите духовни ценности. Град, който се гордее не само с миналото си, но и със съвременните си постижения, в който наследството се съхранява и развива, а не се руши и обругава. Град, в който културното многообразие е основа за всички политики\".Лидерът на БСП - София отбеляза, че е необходимо Столична община да предложи политики, насочени към научната и художествено-творческа интелигенция. \"Решението е да подпомага и да си партнира с иновативни центрове към научните и университетски институции, да подпомага работата на творческите съюзи, да съдейства за разкриването на книжарници, на киносалони, да подпомага реализацията на спектакли”, добави той.", "date": "2019.10.25", "title": "Калоян Паргов: София трябва да бъде град на културата и духовните ценности"}
{"url": "http://www.cross.bg/vreme-chasovo-chasa-1616339.html", "text": "/КРОСС/ Броени часове преди старта на изборния ден ще се върнем към зимното часово време.Връщането към астрономическото часово време ще се извърши в 4.00 часа на 27 октомври, съобщава Българският институт по метрология.Тогава часовниците се връщат с един час назад, а на практика 27 октомври ще е най-дългото денонощие за годината.Както е известно, през есента на 2018 г. Европейската комисия излезе с предложение корекциите за редуване на лятно часово време с астрономическо да бъде преустановено.Различните държави сами ще трябва да вземат решение дали да останат на лятно или зимно време, но препоръката е решението в ЕС все пак да бъде единно.Очаква се с този въпрос да се занимава още по-активно настоящия ЕП и ЕК, но засега прекратяването на смяната на часа се отлага най-рано за 2021 година.а часа засега се отлага за 2021 година.", "date": "2019.10.25", "title": "Минаваме на зимно време: Връщаме часовника с час назад в неделя"}
{"url": "http://www.cross.bg/pozhari-zaradi-dyshi-1616341.html", "text": "/КРОСС/ Евакуация на над 40 000 души разпоредиха властите в САЩ, заради бушуващите горски пожари в Калифорния. Разпалваните от топлия вятър пламъци са доближили околностите на Лос Анджелис.Няколко къщи са изгорели в четвъртък, след като два пожара, подхранвани от силни ветрове, изпепелиха сухи храсталаци в района на град Санта Кларита.Не се съобщава за пострадали хора. Опасността обаче продължава. Синоптиците очакват вятъра да се засили до над 110 км/ч. ", "date": "2019.10.25", "title": "Евакуират над 40 000 души заради пожари в Калифорния (СНИМКИ)"}
{"url": "http://www.cross.bg/kandidatite-kmetove-kmet-1616340.html", "text": "/КРОСС/ Последен ден за агитация преди местния вот в неделя. Днес до 00 часа е позволена агитацията на кандидатите за кмет и общински съветници, а утре е ден на размисъл.36 251 е общият брой на кандидатите за кметове и общински съветници, които ще участват в изборите за местна власт в неделя. Право на глас имат 6 227 901 български граждани.Общият брой на кандидатите за общински съветници в цялата страна е 29 493.Броят на кандидатите за кметове на общини е 1254.Броят на кандидатите за кметове на кметства е 5041.463 са кандидатите за кметове на райони.Само 5 са общините в страната, където има само един кандидат за кмет.392 са кметствата, където има само един кандидат за кмет.Най-голямата листа с кандидати за кметове на община е в София – 20, след това Пловдив – 14, Благоевград и Шумен – 13.Общо 8 са социологическите агенции, които ще извършват екзитпол в изборния ден.", "date": "2019.10.25", "title": "Последен ден за агитация преди местния вот в неделя"}
{"url": "http://www.cross.bg/siriya-severoiztochna-rysiya-1616343.html", "text": "/КРОСС/ САЩ изпраща допълнителни подкрепления в Североизточна Сирия. Мисията им ще е да охраняват петролните полета от бойците от радикалната групировка ИДИЛ.От Пентагона съобщават, че борбата с терористите от групировката продължава.Новината идва след като американският президент Доналд Тръмп взе решение да изтегли американските сили от Североизточна Сирия, с което отвори пътя за турска военна операция там.За момента тя е замразена, но Турция и Русия започнаха съвместно патрулиране по границата.Междувременно стана ясно, че властите от Москва са прехвърлили допълнително в Сирия 300 военни полицаи от Чечения. Изпратените там специални части ще изпълняват задачи в  30-километровата зона по турско-сирийската граница.", "date": "2019.10.25", "title": "САЩ и Русия пращат допълнителни войски в Сирия"}
{"url": "http://www.cross.bg/varna-grada-kostadinov-1616342.html", "text": "/КРОСС/ Революционна промяна очаква Варна на Местни избори 2019 г. Управлението на града ще бъде върнато в ръцете на народа.Варненци са недоволни от делата на властимащите и от много време търсят алтернатива, която днес намират в Костадин Костадинов – кандидат за кмет и председател на партия \"Възраждане\".Това е отразено и в резултатите на социологическите агенции, които предвиждат по-висока избирателна активност и балотаж между настоящия кмет и Костадин Костадинов.Костадинов е юрист, историк и доктор по етнография. Млад, ерудиран и интелигентен, притежаващ необходимия административен и управленски опит, за да поеме отговорност за управлението на града.Той е част от Общинския съвет във Варна, като общински съветник, в два мандата.Познава делата на настоящите управляващи от ГЕРБ, виждал е злоупотреби за милиони, многократно е сигнализирал прокуратурата за тях и въпреки това, дори като общински съветник рядко е успявал да се пребори за интересите на варненци, поради една много проста причина – управляващото мнозинство на ГЕРБ в Общинския съвет.Лично изпитва как \"властовата машина\" \"мачка\" обикновения човек и своеволно разполага със средствата на града, без да смята за необходимо да отчита пред суверена изразходването им.Дори кметът на ГЕРБ, който по закон е задължен да отговаря на въпросите на общинските съветници устно, веднага след задаването на въпрос и писмено на следващия ден, си позволява да пренебрегва това си задължение и не им отговаря изобщо.Тези злоупотреби с власт и пари; упадъкът на Варна;фалшивите обещания, илюстрирани с красиви картини в предизборното представяне на настоящите управляващи от ГЕРБ;кражбите на средства;ниският стандарт на живот на варненци;\"бягството\" на хората от града;намаляването на раждаемостта;недостъпната градска среда;липсата на производство и поминък за обикновения човек;превръщането на Варна от Морската перла на България и град в разцвет в западащ град, са само част от причините за кандидатурата на Костадин Костадинов за кмет на град Варна.Той е воден от желанието да работи за хората, да управлява града прозрачно, чрез местни референдуми касаещи дългосрочните решения за Варна.В своята работа за варненци кандидатът за кмет се стреми да привлече професионалните гилдии и независими експерти в процеса на диалог с гражданите по въпросите на градската среда, образованието, здравеопазването, младежките политики, инвестициите, социалното предприемачество, стратегическото планиране и други важни сфери.Някои от ключовите акценти в предизборната програма на Костадинов са:намаляване на местните данъци и такси;подостъпна градската среда;инфраструктурни промени и изграждане на инфраструктура в селищните образувания на Варна;разкриване на нови работни места; привличане на инвестиции;повишаване на раждаемостта; подкрепа за млади семейства;безплатни детски градини; обновяване на лесо-цветната система;подобряване на чистотата;стратегическо планиране и системна работа във всяко едно направление и други.Силната предизборна програма, изработена с участието на експерти от партия \"Възраждане\", моралният облик и ерудираната личност на кандидата за кмет, неговата експертиза, решителност, опит и желание да работи за народа, са само част от причините да получи доверието на варненци.Гражданите на Варна са известни със своята силна гражданска позиция и непримирим дух. Поради това още от древността много промени са тръгнали именно от Варна.На 27 октомври варненци отново ще преобърнат хода на историята и ще си върнат властта в града.Решимостта им е провокирана и от достигналата до тях, достоверна информация, че управляващите готвят фалшификация на вота, за да запазят властта.Това се случва лесно при ниска избирателна активност, чрез подмяна на реални бюлетини с фалшиви.Фалшификацията обаче е невъзможна при висока избирателна активност от 70 %.В отговор на отчаяния опит на властимащите да запазят влиянието си в града с добре познатите им методи на шантаж, манипулации, лъжи и притискане на зависимото от тях население, на 27 октомври варненци ще отговорят с масово гласуване.Очаква се рекордно висока избирателна активност в града и масово гласуване за представители на опозицията.Варненци излизат, за да дадат своят вот в подкрепа на Костадин Костадинов.Така Варна ще даде началото на нещо невиждано досега – обикновените хора ще си върнат властта в града, а след това и в държавата! \n\t\t\t\t\t", "date": "2019.10.25", "title": "Костадинов и Портних на балотаж. Властта във Варна се връща в ръцете на народа!"}
{"url": "http://www.cross.bg/vuzstanoveno-e-dvizhenieto-po-orlov-most-1616344.html", "text": "/КРОСС/ След продължилата с часове блокада на „Орлов мост” в София, движението в района вече е възстановено и се осъществява нормално. Трафикът на автомобили е засилен. В района все още има полицейско присъствие, съобщава Нова тв.Очаква се в петъчния ден да има протестиращи пред президентството, където Румен Радев трябва да подпише указа за назначаването на Иван Гешев.", "date": "2019.10.25", "title": "Възстановено е движението по Орлов мост"}
{"url": "http://www.cross.bg/rolya-muzhka-glavnata-1616345.html", "text": "/КРОСС/ Леонардо Ди Каприо, Матю Райс, Робърт Патинсън и Джонатан Прайс станаха основните кандидати за наградата на Академията за водеща мъжка роля, съобщава Indiewire.Sony Studio решиха да номинират Леонардо Ди Каприо за „Оскар“ за главната мъжка роля във филма „Имало едно време … в Холивуд“, и Брад Пит за поддържаща роля.Изданието счита това решение за съвсем логично и смята, че в тази ситуация Пит е по-вероятно да получи награда.Sony също номинира Матю Райс и Том Ханкс за „Оскар“ за филма „Красив ден по съседство”. Първият – за главната мъжка роля, вторият – за поддържащата роля.Филмовото студио A24 предложи своите кандидати: Робърт Патинсън (за главната мъжка роля) и Уйлям Дефо (за поддържащата роля) във филма „Фарът“.Платформата за стрийминг Netflix номинирана за наградата актьорите, които играха във филма „Двама папи“. Джонатан Прайс, който никога преди не е бил номиниран за „Оскар“, може да се класира за награда за главната мъжка роля (на папа Франциск). Антъни Хопкинс (изпълняващ папа Бенедикт), който има малко по-малко време на екран и вече има фигурка – за поддържаща роля.", "date": "2019.10.25", "title": "Станаха известни претендентите за „Оскар“ (СНИМКИ)"}
{"url": "http://www.cross.bg/most-orlov-glaven-1616346.html", "text": "/КРОСС/ \"Не може да се разхождаш по Орлов мост и да говориш за върховенство на закона. Има 2 милиона души, които не са съгласни с това\". Така премиерът Бойко Борисов коментира вчерашната блокада на Орлов мост в ефира на NOVA.\"Най-рано ми звъни дежурния на МВР. В 6:30 часа ми звъни, после говоря с главния секретар на МВР. Днес ме информира за блокадата на Орлов мост. Останали са накрая 10 души, направен им е кордон до президентството.\", каза още той.\"Бяха взети прекалено много мерки, но така беше добре, защото се търсеха провокации. Не одобрявам затварянето на Орлов мост\"., добави той в коментар на протестите във вчерашния ден и избора на Иван Гешев за главен прокурор.   „Не се меся в работата на президента. Законът е такъв. ВСС с 20 на 4 гласа е избрал този кандидат. Сега процедурата отива при президента. Кога той ще подпише указа си е негова рабата и ние не трябва да се месим“, каза той и припомни, че процедурата за избор на главен прокурор е променена по времето на бившия правосъден министър Христо Иванов.\"100% съм стоял настрани. След време ще се каже, че по времето на управлението на Румен Радев беше избран главен прокурор Иван Гешев. Първият човек в държавата е Румен Радев, а не Бойко Борисов\", категоричен бе премиерът. ", "date": "2019.10.25", "title": "Не може да се разхождаш по Орлов мост и да говориш за върховенство на закона"}
{"url": "http://www.cross.bg/izdigne-demokratziyata-po-visoko-1616322.html", "text": "/КРОСС/ \"Демокрацията не може да се издигне по-високо от нивото на този човешки материал, от който са изградени нейните избиратели.\"Бърнард Шоу", "date": "2019.10.25", "title": "Демокрацията не може да се издигне по-високо"}
{"url": "http://www.cross.bg/sv-muchenik-anastasiii-1616323.html", "text": "/КРОСС/ Свети Анастасий доброволно се явил при мъчителите и смело изповядал Христа като Истински Бог и Творец на всичко. За тази си твърдост в истинната вяра той бил посечен с меч, а тялото му било хвърлено в морето.Една благочестива жена след дълги усилия се постарала да извади светите мощи от морето, намазала ги с благовония и ги облякла в погребални одежди. Положила ги в домашната си църква. Много изцеления станали на гроба на светеца.Св. Атанасий бил родом от Аквилея (планина в Северна Италия). Пострадал при Диоклетиан (284-305) в крайбрежния град Салон в Далмация.", "date": "2019.10.25", "title": "Св. мъченик Анастасий"}
{"url": "http://www.cross.bg/kral-voiina-bitkata-1616325.html", "text": "/КРОСС/  - Реконкиста: Португалците, ръководени от крал Афонсу I и кръстоносците от Англия и Фландрия, превземат Лисабон от маврите след четиримесечна обсада, което е единственият успех на Втория кръстоносен поход. - Стогодишната война: Английският крал Хенри V (Англия) и леката му пехота и стрелци побеждават тежката френска кавалерия в Битката при Ажинкур. - Италианският астроном Джовани Доменико Касини открива третия по големина естествен спътник на Сатурн - Япет. - Подпалено и изпепелено е Скопие от австрийската армия на генерал Йохан Норберт Пиколомини. - Джордж III се възкача на престола като крал на Великобритания и крал на Ирландия. - Битката при Балаклава по време на Кримската война и Атаката на Леката бригада. - В Цариград княз Никола Богориди поставя основния камък на Желязната църква. - Създадена е фондовата борса в Торонто.- В Сливен е учредено първото в България дружество на Червения кръст (националната организация е създадена през 1885 г.). - Край Аляска потъва канадският кораб Принцеса София, загиват 398 души. - Край бреговете на Бразилия потъва италианският кораб Принцеса Мафалда, загиват 314 души. - Състои се венчаването на Борис III с принцеса Джованна Савойска. - Официално е открит първият участък от Автомагистрала А4 в Италия.- Адолф Хитлер и Бенито Мусолини създават Римо-Берлинската ос. - Втора световна война:Битка в залива Лейте - най-голямата морска битка в историята се състои във Филипините между Имперския японски флот и Флота на САЩ. След нея е първата атака на камикадзе. - Република Китай поема управлението на Тайван. - България - Инструкция на ЦК на БРП (к) за прочистване на партийните организации от „чужди и кариеристични елементи\". - В САЩ започва производството на първата микровълнова фурна. - Общото събрание на ООН приема резолюция, с която китайското представителство в организацията да се осъществява от Китайската народна република, вместо от Република Китай. - Президентът на САЩ Роналд Рейгън отпуска бюджетни средства за създаването на неутронна бомба. - Microsoft пускат на пазара Windows XP. - Президентът на Куба, Фидел Кастро, обявява, че транзакциите с щатски долари ще са забранени след 8 ноември. - Извършен е първият редовен полет с Еърбъс А380 - между Сингапур и Сидни. ", "date": "2019.10.25", "title": "25 октомври в историята"}
{"url": "http://www.cross.bg/tema-izbora-predi-1616332.html", "text": "/КРОСС/  След избора на главен прокурор и преди избора за местна власт - коментар на социолозите Боряна Димитрова и Андрей Райчев;Избори и организация. Как е организирана работата в Арена Армеец? Председателят на Общинската избирателна комисия Полина Витанова;Бум на катастрофи. Множество инциденти на пътя само за ден - какви са причините?;Анатомия на съня. Как се изследва заспал човек?;Местни избори 2019: Карлос Контрера в битката за столичния район \"Сердика\", Георги Колев - кандидат за кмет на Пловдив, и Николай Радев също в битката за Пловдив; Пренареждане на политическата карта. Как ще излезе ГЕРБ от изборите? Говори премиерът и лидер на партията Бойко Борисов; Почина блъснатият от кола велосипедист в София. На живо - близките на загиналия мъж търсят свидетели на катастрофата; Агресия в училище. Какво стои зад поведението на учителката?; Дъвки удрят с ток, а обувки причиняват изгаряния при децата. Кои са най-новите опасни играчки на пазара? И какви рискове крият - проверка в „На твоя страна\"; Партньори за един ден. Васил Василев-Зуека става полицай в Пето районно преди премиерата на филма „В кръг\"; ", "date": "2019.10.25", "title": "Теми и гости в сутрешните блокове на телевизиите на 25 октомври"}
{"url": "http://www.cross.bg/lvl-benzin-tzeni-1616389.html", "text": "/КРОСС/ Велико Търново, Пловдив и Русе са с най-евтините горива у нас, показа справка на \"Труд\" в специализирания сайт за цените на бензина и дизела в страната Fuelo.net. Вчера трите града оглавиха класацията на областите с най-ниски цени на горивата в България. В момента средните цени за страната са 2,23 лв. за литър бензин, 2,28 лв./л за дизел и 0,92 лв./л за пропан-бутан.Със 7 стотинки е по-ниска цената на нафтата на бензиностанциите във Велико Търново (2,21 лв./л), спрямо средната за страната. Литър бензин в града пък е с 6 ст. по-евтин и струва 2,17 лв. за литър. Пропан-бутанът във Велико Търново се продава по 0,87 лв. за литър, или с 5 ст. по-малко спрямо средната цена за страната.В Пловдив литър бензин струва 2,18 лв. (-5 ст.), дизелът се продава по 2,22 лв./л (-6 ст.), а пропан-бутанът – по 0,86 лв. (-6 ст.). В Русе горивата струват 2,18 лв. за литър бензин (-5 ст.), 2,22 лв./л дизел или със 6 ст. по-евтино от средното ниво, и 0,88 лв./л за пропан-бутан (-4 ст.).Столицата е на 12-то място в класацията с цени от 2,22 лв./л бензин (-1 ст.), 2,27 лв. за литър нафта (-1 стотинка), а пропан-бутанът се продава по бензиностанциите по 0,92 лв./л. Най-скъпи са горивата в Кюстендил с надценка над средните цени съответно от 2 ст. при бензина, който се продава по 2,25 лв./л, с 4 ст. при нафтата (2,32 лв. за литър), и с цели 5 стотинки по-скъпо при пропан-бутана (0,97 лв. за литър).В класацията на страните от ЕС с най-евтините горивата България се нарежда на четвърто място. На първо място в класацията е Кипър с цени от 2,11 лв./л бензин и 2,29 лв./л дизел. Второто място е за Литва, където цените на горивата са съответно 2,19 лв./л и 2,10 лв./л. Полша се нарежда на трето място с цени от 2,22 лв./л бензин, 2,24 лв./л дизел и 0,91 лв./л пропан-бутан.", "date": "2019.10.25", "title": "Горивата у нас - евтини за стандарта на ЕС, но скъпи за българите"}
{"url": "http://www.cross.bg/byrya-kolebaniya-smyshteniyata-1616390.html", "text": "/КРОСС/ Слаба геомагнитна буря (G1) ще оказва влияние върху планетата в следващите часове. Смущенията започнаха вчера след обяд, а привечер достигнаха интензитет на слаба буря. По данни на НИГГГ на БАН планетарният индекс удари степен 5, по скалата до 9, информира За геомагнитните колебания преди 2 дни предупредиха от американската агенция за изследване на атмосферата и океаните. Оттам посочиха, че причината за явлението е високоскоростен слънчев вятър.Слабите геомагнитни бури се усещат от хората с проблеми на сърдечно-съдовата система. Възможни негативни реакции: сърдечни спазми, замаяност, главоболие и липса на концентрация. Смущенията в магнитното поле могат да въздействат и на хора с психични разстройства.Възможни са понякога и колебания в електроенергийната мрежа. Уязвими са спътниците, осигуряващи навигационна информация. Очаква се магнитните смущения да приключат в събота.", "date": "2019.10.25", "title": "Геомагнитна буря удари Земята, последствията ще се наблюдават до утре"}
{"url": "http://www.cross.bg/rodeni-na-oktomvri-1616334.html", "text": "/КРОСС/ , актриса и певица, депутат в 44-ото НС;, бивш футболист;, строителен предприемач;, скулптор;, кмет на район \"Лозенец\", София;, директор на Държавна агенция \"Архиви\";, дипломат;, депутат в 44-ото НС; ", "date": "2019.10.25", "title": "Родени на 25 октомври"}
{"url": "http://www.cross.bg/chasa-sega-monitor-1616335.html", "text": "/КРОСС/  - Вътре избират Гешев, вън яки защитници на реда, а София блокирана от кандидат-кмет; - 4 агенции дават 3,5-10,5% преднина на Фандъкова, една - 4% за Манолова; - 670 лекарства изчезнаха от Бг пазара; - Иван Гешев стана главен прокурор под строй и блокада; - Банда лумпени блокира София; - 2015 г.: ГЕРБ взе 21 областни града, РБ - 4, ДПС - 1, БСП - 0 и 1 срещу всички; - Строителният сектор загря, но трендът нагоре ще продължи поне още 2 години, за балон никой не говори; - До месец отварят движението по два виадукта на „Хемус\"; - Отсечката Ябланица - Боаза от „Хемус\" е готова предсрочно; - За 2 години с 300 млн. лв. - нов живот за 720 км третокласни пътища; - Отвориха нови 193 места за паркиране в центъра на София; - Свинската чума отнесе над 9 хил. т месо; - България продължава да се срива в класацията Doing Business; - Столичната община 7 г. отказва да премахне незаконен строеж в Драгалевци; - Кметът на Несебър плащал по 100 лв. за глас; - 2700 лв. заплата в аутсорсинга; - Двама убити и девет ранени на „Тракия\"; - Йорданка Фандъкова: Аз вземам решенията за София! Обратното са внушения и страх от дебат с мен за града; - Мая Манолова, граждански кандидат за кмет на София: На срещите си със столичани усещам огромно желание за промяна и това ме зарежда; - Волен Сидеров, лидер на \"Атака\" и кандидат за кмет на София: \"Подадох оставка от НС! И Джамбазки да напусне ЕП, иначе мами избирателите\"; - Петя Аврамова, министър на регионалното развитие и благоустройството: Вярвам, че строителите ще се справят с всички предизвикателства; - Добрин Иванов, изпълнителен директор на Асоциацията на индустриалния капитал: 400 млн. лева годишно губи икономиката от местенето на стрелките; - Борис Бонев,съосновател на гражданските сдружения \"Спаси метрото\":За 10 г. управление Фандъкова не реши нито един сериозен проблем на София; - Проф. Димитрина Нанева, праплеменница на поета: Неглижира се македонското дело на Яворов; - Тончо Токмакчиев, кандидат за кмет на столицата, пред \"Труд\": Витоша е прелъстеното и изоставено зелено сърце на София; - Скъпото евтино; - Ние сме при Орлите, а Борисов го чака Сокола; - Пловдив - европейска столица със загасени лампи; - Зад част от протестите има гнусна политическа игра; ", "date": "2019.10.25", "title": "Преглед на печата за 25 октомври"}
{"url": "http://www.cross.bg/sofiya-dannite-komisii-1616402.html", "text": "/КРОСС/ Специално електронно приложение ще помага на членовете на секционните комисии в София при отчитането на резултатите от вота в неделя. Целта е да се намалят грешките в протоколите и така да се ускори процесът по отчитане на данните в “Арена Армеец”, където ще се помещава ОИК – София. Приложението е разработено от ОИК – София.На проведените обучения са присъствали около 80% от членовете на СИК, които в неделя ще броят бюлетините. В столицата ще има 1609 секции.Над 4800 членове на секционни комисии ще се съберат в “Арена Армеец” след края на изборния ден. Те ще влизат през 3 входа. Осигурени са 140 технически сътрудници, които ще им помагат. В залата ще има обособени кътове с екрани, на които ще се прожектират български филми. Осигурени са и игри – табла, карти, “Не се сърди човече”, с които членовете на СИК да запълват времето си, докато чакат да отчетат данните. Ще има и 5 медицински пункта.“Никой няма да бъде заключван. Призовавам за търпение и спокойствие. Изчакване ще има със сигурност. Разбирате, че на един член на СИК се падат по 120 протокола. Но ще направим всичко възможно нещата да се случат по най-добрия възможен начин”, увери Витанова.", "date": "2019.10.25", "title": "Електронно приложение ще помага на секциите в София при броене на вота"}
{"url": "http://www.cross.bg/stara-zagora-gara-1616398.html", "text": "/КРОСС/ Договорът за модернизация на гаров комплекс Стара Загора беше подписан днес от генералния директор на Национална компания „Железопътна инфраструктура“ инж. Красимир Папукчийски. Стара Загора е поредната железопътна гара, която ще бъде обновена по проект, финансиран по ОП „Транспорт и транспортна инфраструктура“ 2014- 2020 г.Приемното здание на жп гара Стара Загора е проектирано през 70-те години и оттогава не е извършван основен ремонт. С изпълнението на проекта то ще бъде изцяло ремонтирано като съществуващата инфраструктура ще бъде модернизирана и ще отговаря на европейските стандарти в железопътния транспорт.Ще се подобри организацията на обслужване в гарата и ще бъдат създадени необходимите удобства и комфорт за пътниците. Също така ще бъдат въведени мерки за енергийна ефективност, ще се подменят всички инсталации, стенни, подови и таванни покрития, нови фасади и ще бъде изградена нова климатизация.Гарата ще разполага с четири асансьора, за да бъде осигурен достъп до всички нива на хора с намалена подвижност.Изпълнител на обекта е ДЗЗД , което включва фирмите: „Парсек Груп“ ЕООД, „Престиж бизнес-93“ ООД, „Бигла – III” OOД и „АТМ“ ЕООД. Стойността на договора е 9 726 944, 27 лв. без ДДС, а срокът му за изпълнение е 24 месеца. ", "date": "2019.10.25", "title": "До 2021 г. Стара Загора ще има изцяло модернизиран гаров комплекс (СНИМКИ)"}
{"url": "http://www.cross.bg/chasa-provede-zala-1616333.html", "text": "/КРОСС/ От 09:00 часа в София Тех Парк ще се проведе Dell Technologies Forum.От 09:30 часа в КНСБ водачът на листата на АБВ в София Ивайло Калфин и кандидатът на АБВ за кмет на Пловдив Любомира Ганчева ще се срещнат с ръководството на КНСБ.От 11.30 часа в Мултимедийния център на БТА, ще се проведе брифинг на генералния директор Максим Минчев.От 12.00 часа пред централния вход на зала „Арена Армеец\" ще се проведе брифинг на ОИК - Столична във връзка с подготовката и организацията на местните избори.В 10.00 часа в пространството около Часовника \"Движение България на гражданите\"-Бургас ще закрие предизборната си шатра (павилион).От 11.00 часа в двора на училището, обект на интервенция ще се проведе пресконференция за представяне на проект „Зелени трансгранични населени места - по-добър опит в обучението\".От 14.00 часа в зала „Амброаз Паре\" на Телекомуникационния Ендоскопски център, ще се проведе Национална научна сесия за студенти и преподаватели на Медицински колеж - Плевен.От 10.00 часа в зала „1А\" в Аграрния университет в Пловдив заместник-министърът на земеделието, храните и горите Вергиния Кръстева ще открие семинар на Българската асоциация на производителите на оранжерийна продукция на тема „Интегрирана растителна защита в оранжериите\".В 10.00 часа до басейн „Младост\" кметът на града инж. Иван Тотев ще направи символична първа копка за изграждането на новия 50-метров плувен басейн.В 11.00 часа на ъгъла на улица \"Кръстьо Пастухов\" 9 и бул. \"Цар Борис Трети Обединител\" ще се състои откриването на нова детска площадка.От 13:00 часа в павилиона на ПП АБВ срещу общината, кандидатът на АБВ за кмет на Пловдив Любомира Ганчева ще има приемна.В 18.00 часа в галерия „2019\" на улица „Гладстон\" политическа партия ГЕРБ ще закрие предизборната си кампания със специално събитие.От 18.00 часа кандидатът за кмет на Община Симитли Апостол Апостолов и кандидатите за съветници от „Партия на Зелените\", коалиция „Бъдеще за Община Симитли\" закриват предизборната си кампания с голям благотворителен концерт, посветен на малката Лия от село Полето.От 13:00 часа в хотел „Азалия\", ще се проведе пресконференция по повод предстоящата четвърта професионална бойна галавечер SENSHI.От 18.00 часа в зала „Сливен\", ще се състои тържествен концерт по повод връчването на годишните награди на Общината.От 8.30 часа в Общинска избирателна комисия ще се проведе брифинг, във връзка с постъпили жалба и сигнал за неправомерно отваряне на помещението, в което се съхраняват бюлетините за изборите.От 18.00 часа в Родопски драматичен театър „Николай Хайтов\" ще се проведе закриване на предизборната кампания на кандидатът за кмет на Смолян от ГЕРБ Николай Мелемов.  ", "date": "2019.10.25", "title": "Предстоящи събития в страната за 25 октомври"}
{"url": "http://www.cross.bg/windwin-more-okolnata-1616336.html", "text": "/КРОСС/ Инициативата WIND2WIN с кауза за чисто Черно море анонсира своята поредна акция, целяща опазването на околната среда, в частност родното Черноморие.Шест нови екоинсталации за събиране на отпадъчни цигарени фасове – доказан топ замърсител на морските плажове, се появиха в Морската градина в Бургас на 17-ти октомври, като ще останат там до края на ноември.Добилите широка популярност уиндсърф атлети Илияна Стоилова и Йоан Колев от сърф училище Акаша, които приковаха общественото внимание към болезнената тема за замърсяването на Черно море с пластмаса през септември 2018 година, с преминаването на цялото ни Черноморие по вода, продължават активната си кампания за защита на природата, този път в градски условия.Жителите на ключовия черноморски град Бургас, вече имат една алтернативна опция за намаляване на замърсяването на крайбрежната ивица, причинено от масовото изхвърляне на цигарени угарки, нанасящи не по-малко вреди на околната среда от пластмасовите изделия за еднократна употреба.Еко-инсталациите ще останат по алеите на Морската градина в Бургас до края на месец ноември. След това те ще се появят отново в различни локации на морския град през пролетта на 2020 г, а лятото на същата година – по различни черноморски плажове, за да достигнат посланията на акцията до максимален брой хора.Само през тази година инициативата WIND2WIN успя да събере около 3 тона боклук от българските плажове, благодарение на множество доброволци и партньори. Новата акция този път агитира гражданите да дадат своето лично мнение – чрез възможността всеки, който използва забавните еко-инсталации по предназначение, да гласува и да даде своя вот по различни теми, свързани както с ежедневието, така и с опазването на околната среда.“Фасовете са най-разпространеният вид отпадък по плажовете в световен мащаб.На година в света се изхвърлят 4,5 трилиона. Те са силно токсични и попадайки във водата представляват сериозна опасност не само за животинските видове, но и за човешкото  здраве.Като единичен източник на замърсяване цигарените фасове са найразпространеният пластмасов замърсител на планетата, изпреварвайки найлоновите торбички и пластмасовите сламки. В организмите на множество морски обитатели са намерени следи от цигарени фасове, погрешка погълнати като храна”, разказва Илияна Стоилова от Акаша.“Какво можем да направим? Най-добрият вариант би бил да спрем да пушим цигари, но това е малко вероятно, затова решихме чрез настоящата акция на WIND2WIN по един забавен начин да покажем на хората къде биха могли да си хвърлят фасовете, без да причиняват рискове за околната среда“, допълва още сърфистката, която наскоро получи , заради активната си дейност свързана с опазването на околната среда.Акцията „Ballot Bin” на WIND2WIN се осъществява в партньорство с Община Бургас и Ротаракт клуб София - Сердика. За 16-тия си рожден ден Ротаракт Клуб Сердика организира благотворителен боулинг, средствата от който дариха за каузата “Черно море, свободно от пластмаса”.Илияна Стоилова и Йоан Колев се сдобиха и с номинация от журито на БНР в ежегодната кампания “Будител на годината” 2019, в ролята им на уиндсърф атлети създали инициативата WIND2WIN с кауза за по-чисто Черно море. Можете да ги подкрепите на: Акцията Ballot Bin остава отворена за всички организации, както и частни лица, за които грижата за природата е от първостепенно значение.Те могат да провокират обществото с интересен въпрос, закупувайки брандирана еко-инсталация.За да се включат в акцията и каузата за чисто Черно море, могат да отправят своето запитване на ", "date": "2019.10.25", "title": "Морската градина в Бургас се сдоби с атрактивни еко-инсталации за събиране на отпадъчни цигарени фасове"}
