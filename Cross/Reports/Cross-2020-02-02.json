{"url": "http://www.cross.bg/idlib-armiya-tyrskata-1624362.html", "text": "/КРОСС/  Турска военна колона е пресякла границата със Сирия, съобщи днес арабскоезичният телевизионен канал \"Ал Арабия\", цитиран от ТАСС.Според информацията на \"Ал Арабия\" колоната се състои от десетки единици бронирана техника, включително танкове. Панарабският вестник \"Аш Шарк ал Аусат\" съобщава в електронното си издание, че през КПП Кафр-Лусейн в северната сирийска провинция Идлиб е преминала колона от най-малко 40 бронирани машини и танкове на турската армия.ТАСС припомня, че на 28 януари през същия пункт в Сирия е влязла друга военна колона на турската армия от 30 военни машини, включително 12 бронирани. По данни на \"Ал Арабия\" те са се отправили на юг.Телевизия \"Ал Маядин\" съобщи по-рано, че подразделения на сирийската армия са обкръжили от три страни наблюдателен пост на турската армия в село Маар Хатат в югоизточната част на Идлиб. На 23 декември бе блокиран друг турски наблюдателен пост в същата провинция, разположен в Сарман, припомня ТАСС.Сирийската армия започна настъпление в Идлиб на 19 декември миналата година и си върна контрола над 46 населени места в южната и източната част на провинцията на територия от 320 кв. км.Идлиб е единственият район в Сирия, който от 2012 г. е под контрола на противници на режима в Дамаск. През 2017 г. там бе обявена зона за деескалация, където се преместиха бойци от дамаското предградие Източна Гута и от други зони, които отказаха да предадат оръжието си. На територията на провинцията действат 12 наблюдателни пункта на турската армия. ", "date": "2020.02.02", "title": "Турска военна колона е влязла в сирийската провинция Идлиб "}
{"url": "http://www.cross.bg/taksi-danutzi-danuk-1624375.html", "text": "/КРОСС/  Местните данъци и такси в София могат да се плащат онлайн от днес, а от утре - в касите на районните данъчни отдели или по банков път, съобщават от Столичната община.Срокът, в който може да се ползва 5% отстъпка за данък сгради и данък МПС е 30 април, при условие, че цялата дължима сума се внесе наведнъж. До края на април е крайният срок и за първата вноска на такса битови отпадъци.Ако местните данъци и такси се плащат на части, има сроковете, в които това трябва да се направи, без да се начислява лихва за забавяне. За данък недвижими имоти и данък МПС до 1 юли - първа вноска, и до 31 октомври - втора вноска. Такса битови отпадъци може да плати на четири вноски - 30 април, 1 юли, 30 септември и 30 ноември.Плащането може да се извършва във всеки от 22-та данъчни отдела на Столичната община, независимо от адреса на имота или на задълженото лице. Всички каси разполагат и с ПОС устройства за плащане с дебитни или кредитни карти.Онлайн справки за дължимите местни налози и плащане може да се правят през страницата на Столична община.Съобщенията за дължимите данъци и такси по данъчните партиди ще бъдат отпечатани и разпратени до собствениците в следващите дни. Хората, които са се отказали от хартиени съобщения и са предоставили имейл, ще получат информация за местните си данъци и такси на електронната си поща. ", "date": "2020.02.02", "title": "Започна плащането на местните данъци и такси в София "}
{"url": "http://www.cross.bg/suobshti-striiitum-rukata-1624377.html", "text": "/КРОСС/  Нападател е бил застрелян от полицаи в Южен Лондон, след като е нападнал хора с нож в района на Стрийтъм (Streatham). Полицията определи нападението като \"свързано  тероризъм\", написвайки на профила си в \"Туитър: \"Мъж е бил застреляна от въоръжени служители. Обстоятелствата се изясняват. На този етап се смята, че няколко човека са били намушкани. Няма данни за пострадали български граждани, съобщи външно министерство. Инцидентът е определен като свързан с \"тероризъм\".Друг нападател извърши огледално нападение в белгийския град Гент, като намушка с нож минувачи по улицата. По предварителна информация един минувач е ранен в стомаха, втори - в ръката. Полицейски патрул е открил огън по нападателя и го е неутрализирал, ранявайки го в ръката. Нападателят е задържан, засега повече подробности не се съобщават, предава БГНЕС, цитирайки ТАСС.Полицията счита, че жертвите са избрани \"на случаен принцип\", а атаката е станала в Стрийтъм, защото там няма толкова много униформени по улиците.Малко по-късно полицията съобщи, че смята, че ранените с прободни рани са двама.Би Би Си съобщи, като се позова на свидетелства в социалните мрежи, че около 14 ч. местно време (16 ч. българско) са били чути три изстрела. Освен това твърди, че е имало и преследване с автомобили и катастрофа. \"Чух голям удар, докато се разхождах по Стрийтъм Комън. Малко по-късно чух и втори сблъсък. Две или три коли бяха се блъснали, и една от тях бе немаркирано полицейско BMW\", твърди свидетелят Адам Блейк.\"Скай нюз\" пък съобщава, че ликвидираният нападател е носел нещо като жилетка с експлозиви.Районът на инцидента е затворен от полицията, всички магазини и заведения за обществено хранене в него са затворени. ", "date": "2020.02.02", "title": "Терористична атака в Лондон, нападателят е застрелян "}
{"url": "http://www.cross.bg/razvitieto-smartfonite-zhleza-1624368.html", "text": "/КРОСС/  Учени от Йейл свързват рака с радиацията от клетъчните телефони. Констатациите от проучването са достъпни на уебсайта Medical Xpress.Отбелязва се, че лекарите са успели да докажат ефекта на смартфоните върху развитието на рак на щитовидната жлеза при някои пациенти.Експертите изследвали около 900 души и установили, че при пациенти със специфичен единичен нуклеотиден полиморфизъм, активната употреба на смартфони удвоява риска от рак на щитовидната жлеза.Проучването изяснява, че генетичната податливост, заедно с активното използване на джаджи, играе важна роля в развитието на онкологията. Идентифицирането на хора с определени генетични характеристики позволява да се открие риска при тях и да бъдат информирани за възможността за заболяването.Експертите от университета в Йейл смятат, че тяхната работа е първата, която е проучила комбинирания ефект на смартфоните и генетичното предразположение върху развитието на онкологията. ", "date": "2020.02.02", "title": "Експерти доказаха как смартфоните причиняват рак"}
{"url": "http://www.cross.bg/vustanie-aprilskoto-slavchev-1624372.html", "text": "/КРОСС/  \"Напълно подкрепям предложението на известни български историци, общественици и членовете на фондация \"Васил Левски\" денят на Априлското въстание да стане официален празник и да се отбелязва тържествено всяка година на 20-ти април\". Това заявява педседателят на Политическа партия МИР Симеон Славчев в позиция от днес. „Безспорен факт е, че Априлското въстание е от изключително значение за българската история, защото освен, че е най-значимата въоръжена изява на националноосвободителното движение, то е и предпоставка за последващите исторически събития, които водят до Освобождението на България\", отбелязва Славчев. Лидерът на ПП МИР коментира, че Априлското въстание е най-мащабната проява на революционните борби през епохата на Българското Възраждане. „То е най-висшата проява на българската национална революция, на българския дух, желание и воля за Свобода и Независимост. И въпреки че е потушено, то постига своята основна политическа цел и намира силен отзвук в Западна Европа и Русия\", се казва още в позицията на Симеон Славчев.Според председателят на партията, обявяването на Априлското въстание за офицален национален празник е най-малкото, което можем да направим в знак на почит и уважение към нашите предци, които абсолютно непоколебимо застанаха под знамето „Свобода или смърт\" и поведоха битката за Освобождението на България.", "date": "2020.02.02", "title": "Симеон Славчев: Датата на Априлското въстание да стане официален празник"}
{"url": "http://www.cross.bg/ofset-zaedno-poyaviha-1624361.html", "text": "/КРОСС/  Провокативната певица Карди Би и половинката й Офсет се появиха заедно на светско събитие с нестандартна визия и доста фриволно поведение. Те скандализираха и привлякоха веднага вниманието на всички фотографи на червения килим.Двойката мина под венчилото през септември 2017 г.Шест месеца по-късно певицата сподели, че са се разделили. Тази новина дойде няколко дни, след като в социалните мрежи се появиха слухове, че Офсет й изневерява.Сега те отново са заедно и го демонстрират навсякъде. ", "date": "2020.02.02", "title": "Карди Би и Офсет скандализираха с визия"}
{"url": "http://www.cross.bg/grazhdani-frantziya-yhan-1624374.html", "text": "/КРОСС/  Двамата български граждани, заявили, че искат да напуснат китайския град Ухан във връзка с разпространението на новия коронавирус, пристигнаха във Франция с френски самолет в рамките на общоевропейска операция.  Самолетът се приземи на летище в град Истр, Южна Франция в 15:32 часа, българско време. На борда на самолета има 251 пътници от десетки националности.Веднага след пристигането във Франция е създадена организация българските граждани да бъдат доведени в България с военно-транспортния самолет „Спартан\", придружавани от медицински екип от Военно-медицинска академия. Те ще останат във ВМА под карантина.Очаква се военно-транспортният самолет „Спартан\" да излети, с двамата български граждани на борда за България, около 17 часа българско време. Министерството на външните работи чрез посолствата ни в Пекин и Париж, както и Генералното ни консулство в Шанхай, съдейства за заминаването на българските граждани от Китай.Общоевропейската операция по улесняване на гражданите на съответните държави, включително и българските, да напуснат Ухан бе организирана от френските власти в сътрудничество с властите на Китай.Премиерът Борисов благодари на френския президент за съдействието при извеждането на българските граждани от Ухан.\"Българските граждани ще запазят топъл спомен за решителните действия на Франция, за проявената изключителна съпричастност и солидарност в този труден за цялата международна общност момент, в който тя помогна за спасяването от коронавируса на гражданите на десетки държави\", се казва още в писмото до Макрон.Вицепремиерът и министър на външните работи Екатерина Захариева също изпрати благодарствено писмо до министъра за Европа и на външните работи на Франция Жан-Ив Льо Дриан. „Приемете най-искрената ми благодарност за съпричастността и неоценимото съдействие на Франция при извеждането на двамата български граждани от центъра на епидемията на коронавируса - град Ухан, Китай\", посочва в писмото си до Льо Дриан външният ни министър. ", "date": "2020.02.02", "title": "МВнР: Двамата българи, евакуирани от Ухан, пристигнаха във Франция "}
{"url": "http://www.cross.bg/varna-boklyk-otpadutzi-1624365.html", "text": "/КРОСС/  28 от пристигналите до момента 127 контейнера с италиански боклук на пристанище Варна-запад получиха разрешение за реекспорт. Това обяви във Варна главният прокурор Иван Гешев, който лично дойде на пристанището заедно с апелативния прокурор на Варна Владимир Чавдаров, главния секретар на МВР главен комисар Ивайло Иванов и директорът на ОД на МВР във Варна старши комисар Данаил Пашов. Част от товара, който пристигнал на пристанището от 9 октомври до 25 ноември 2019 година, получи разрешение за реекспорт след работно съвещание в прокуратурата. Както е известно, по вноса на контейнерите с отпадъци от Италия се води досъдебно производство в Районната прокуратура във Варна по член 353г, ал. 1 от Наказателния кодекс.Смесеният боклук, който е манифестиран като пластмасови отпадъци и каучук, а съдържа текстилни, стъклени и дървени отпадъци, ще бъде върнат на изпращача - италианската фирма „Дентиче пантелоне\"  от град Салерно. Получател на 127 контейнера е фирма „Блацион\" ООД, която е регистрирана  в София. Отпадъците от Италия са били предназначени за „Trash Universe\" ЕООД в град Гълъбово, където е трябвало да бъдат изгорени. Реекспортът ще бъде осъществен от контейнерния превозвач „Maersk\". 40-футовите контейнери с италиански боклук са в режим временно съхранение до 90 дни, чийто срок е изтекъл за по-голямата част от тях.", "date": "2020.02.02", "title": "Връщеме обратно в Италия 28 контейнера с боклук от пристанище  Варна - запад"}
{"url": "http://www.cross.bg/snyag-bulgariya-gradysa-1624355.html", "text": "/КРОСС/  Времето все още остава топло за началото на февруари, но в следващите няколко дни се очаква рязко застудяване, съобщи за БНР дежурният синоптик в Националния институт по метеорология и хидрология Красимир Стоев.През деня в понеделник и вторник температурите ще се задържат високи, като на места ще достигат 23 градуса.Привечер в сряда с нахлуване на северозападен вятър ще прониква студен въздух, облачността ще се вплътни и се очакват валежи, отначало от дъжд, а после и сняг.В сряда вечерта нахлуването на студен въздух ще продължи и температурите ще се понижат, в много райони - с повече от 10-15 градуса.Ще преобладава облачно и студено време с валежи от дъжд, в Северна и Западна България - от сняг. В котловините на Западна България и Предбалкана ще се образува снежна покривка.По планинските проходи и в Североизточна България се очакват виелици и снегонавявания.В четвъртък ще бъде предимно облачно, застудяването ще продължи, в отделни райони дневните температури ще останат под нулата.В петък и събота застудяването ще продължи, с превалявания от слаб сняг и минимални температури между минус 5 и минус 10 градуса и максимални между 0 и 5.В неделя се очаква леко затопляне, почти без валежи. ", "date": "2020.02.02", "title": "Идат студ и сняг "}
{"url": "http://www.cross.bg/prevozni-sredstva-prohod-1624363.html", "text": "/КРОСС/  Временно е ограничено движението по път  II-73 Шумен - Карнобат в района на с. Прилеп поради пътнотранспортно произшествие. Водачите на превозни средства изчакват на място, като  спазват указанията на \"Пътна полиция\".При десен завой на Ришкия проход моторист губи контрол и се забива челно в насрещно движещ се лек автомобил, съобщават от полицията. След първия мотор е имало втори, който катастрофирал самостоятелно. За да не се блъсне  във вече ударилите се превозни средства, водачът приплъзва мотора си и пропада в крайпътно дере.Очаква се информация за състоянието на пострадалите. ", "date": "2020.02.02", "title": "Ришкият проход е затворен заради катастрофа "}
{"url": "http://www.cross.bg/beshe-venetziya-voiina-1624364.html", "text": "/КРОСС/  Индустриалното пристанище Маргера в лагуната на Венеция беше евакуирано, за да се обезвреди 225-килограмова бомба от Втората световна война, предадоха Франс прес и ДПА.Евакуирани бяха и около 3500 живеещи в района хора.Движението на корабите, влаковете и автобусите беше временно спряно, а международното летище на Венеция спря за няколко часа всички пристигащи или заминаващи полети. След успешното обезвреждане бомбата беше натоварена на кораб, за да бъде унищожена в открито море на безопасно разстояние от града. ", "date": "2020.02.02", "title": "Евакуираха около 3500 души във Венеция заради бомба от Втората световна война "}
{"url": "http://www.cross.bg/grazhdani-na-strani-se-evakyirat-ot-kitaii-1624366.html", "text": "/КРОСС/  Граждани на най-малко 30 държави са на борда на втория френски самолет, който евакуира хората от епицентъра на епидемията в Ухан.Това заяви в неделя френският министър на външните работи Жан-Ив Льо Дриан.\"Има много европейци. Има хора от 29 различни националности, 30 души са французи\", заяви министърът. \"Ние поехме нашата роля на отговорност, споделяне и солидарност спрямо европейците. Повечето от тях ще бъдат върнати в страната на произход веднага след пристигането си.\" ", "date": "2020.02.02", "title": "Граждани на 30 страни се евакуират от Китай "}
{"url": "http://www.cross.bg/kokain-kilograma-kashonite-1624371.html", "text": "/КРОСС/  Около 500 килограма е задържаният преди дни кокаин, импрегниран в кашони с цитрусови плодове, съобщи днес във Варна главният секретар на МВР Ивайло Иванов.По думите му кашоните са над 6700, а данните на МВР сочат, че от кашон би трябвало да се извлече между 80 и 100 грама наркотик. Пазарната цена е 22 милиона евро на едро, каза още Иванов. Той уточни, че според информацията, с която разполага МВР, наркотикът е с изключително висока чистота, и като бъде премесен и пуснат в дилърската мрежа стойността му става близо 100 милиона лева.Главният секретар каза, че кашоните са прибрани на сигурно място и се охраняват, а едва днес сутринта е приключило разтоварването на цитрусите от тях. За нас това е нов начин за пренасяне на наркотик и трябва да успеем да го извлечем от самата хартия, обясни той.Кокаинът е стигнал по море до Европа, а след това по суша до България. Най-вероятно дрогата е предназначена за българския пазар.В петък на зеленчуковата борса в Слатина беше открито огромно количество кокаин - кашони напоени с наркотичното вещество. Пратката е пристигнала у нас от страна извън Европейския съюз. Заловеният кокаин е с много високо качество и е около стотина килограма.При акцията бяха заловени трима души, между които и бивш шеф в митниците. ", "date": "2020.02.02", "title": "Около 500 килограма е задържаният кокаин в София"}
{"url": "http://www.cross.bg/dzhokovich-tiiim-avstraliya-1624367.html", "text": "/КРОСС/  Сръбският тенисист Новак Джокович спечели рекордна осма титла от Откритото първенство на Австралия и общо 17-та в турнирите от Големия шлем, след като победи австриеца Доминик Тийм с 6-4, 4-6, 2-6, 6-3, 6-4 във финала на надпреварата.От понеделник Джокович ще се завърне и под номер 1 в световната ранглиста, където ще измести Рафаел Надал. ", "date": "2020.02.02", "title": "Джокович надви Тийм за осма титла в Австралия"}
{"url": "http://www.cross.bg/rysiya-konstitytziyata-vyara-1624369.html", "text": "/КРОСС/  Докато в Русия се подготвят предложените от президента Владимир Путин промени в конституцията на страната, патриарх Кирил се включи с идея в основния закон да бъде вписана и вярата в Бог. Според него може да се започне дискусия за това как вярата формира нравствеността - \"и личната, и обществената, и политическата\".Според патриарха на Москва и цяла Русия вярващите трябва \"да се молят и трудят\", за да бъде вписано в преамбюла на конституцията споменаването на Господ. Причината била, че мнозинството хора в страната вярвали в Бог - \"било то християни, мюсюлмани или последователи на други изповедания\".\"Щом в химна може да има текст \"Пазена от Бога родна земя\", защо това да не се каже и в нашата конституция\", попита Кирил след служба в московския храм \"Христос Спасител\".В момента встъпителната част от конституцията на Руската федерация звучи така:\"Ние, многонационалният народ на Руската федерация, съединени от общата съдба на нашата земя, утвърждавайки правата и свободите на човека, гражданския мир и съгласието, съхранявайки исторически установилото се държавно единство, изхождайки от общопризнатите принципи на равноправие и самоопределение на народите, почитайки паметта на предците, предали ни любов и уважение към Отечеството, вяра в доброто и справедливостта, възраждайки суверенната държавност на Русия и утвърждавайки непоклатимостта на нейните демократични основи, стремейки се да осигури благополучие и процъфтяване на Русия, изхождайки от отговорността за своята Родина пред сегашните и бъдещи поколения, осъзнавайки се като част от световната общност, приемаме Конституция на Руската Федерация.\"Президентът говори за промени на 15 януари, законопроектът за поправки в конституцията бе внесен от Путин на 20 януари и вече е приет на първо четене. Той обяви, че ще реши дали да ги подпише след окончателното им одобряване в парламента, след като руснаците гласуват за тях. Но това няма да е референдум (такъв в Русия не е имало от 1993 г. - за текста на сегашната конституция), а гласуване с консултативен характер.След изказването на патриарха в събота веднага се появиха коментари, че предложението е историческо по характер и може текстът \"вяра в доброто и справедливостта\" да се промени на \"вяра в Бог, доброто и справедливостта\".Изказва се и съжаление, че след трагичните събитие от есента на 1993 г., когато танкове, изпратени от президента Борис Елцин, стреляха срещу сградата на бунтовния парламент в Москва, църквата и нейните служители са били принудени да се въздържат от политически изказвания.Инициативата на Путин обаче откривала възможност за \"избяване от наследството от 90-те години\", включително от най-главното - духа на основния закон, който бил поставен в пълно съответвствие със западната либерално-светска идеология, която малко се отличавала от дотогавашната съветска. Сега трябвало да се отреди достойно място на вярата, религиозните, културните и семейните традиции, \"благодарение на които беше създадена Велика Русия като държава цивилизация\". ", "date": "2020.02.02", "title": "Руският патриарх поиска да се впише Бог в конституцията"}
{"url": "http://www.cross.bg/potok-bulgariya-makarov-1624376.html", "text": "/КРОСС/ \"Някой не иска на територията на България да се появи „Балкански поток\". Има такива сили, както в България, така и зад граница. И това, което се случва сега, колкото и да е странно, се случва през последните 3 месеца, след 21 октомври\", коментира руският посланик Анатолий Макаров пред „120 минути\", след като двама руски дипломати бяха обявени за персона нон грата у нас след шпионски скандал през януари.Външно министерство привика посланика на Русия, след като главният прокурор Иван Гешев информира Екатерина Захариева за двама руски шпиони у нас в края на миналия месец.„Руско-българските отношения съществуваха по един начин до 21 октомври и по друг след 21 октомври. До 21 октомври миналата година отношенията ни се развиваха много успешно. (...) На 21 октомври беше открит официално 11-километров тръбопровод, който свърза турската газопреносна система с българската - в село Горска поляна. Това беше тържествено събитие, заедно с министър-председателя.След това започнаха проблемите. На 25 октомври ме поканиха в Министерство на външните работи и ми съобщиха, че наш дипломат се занимава с дейност, която не отговаря на дипломатическата и трябва да напусне страната. Това беше първият епизод след датата 21-ви октомври! След това мога да ви разкажа и друга история - на пример на 8 януари, когато в Истанбул се състоя тържественото откриване на „Турски поток\". Там бяха поканени и Бойко Борисов, и президентите на Сърбия, на Русия и домакинът - президентът Ердоган.Две седмици след тази среща в Истанбул, отново ме канят в Министерство на външните работи и този път, нещо повече имам да кажа - това беше направено, през публичното пространство. Съобщават ми, че двама от нашите сътрудници - един от посолството, друг от търговското представителство, се занимават с противоправна дейност и за 48 часа трябва да напуснат България. Освен това Главната прокуратура обяви за издирване по линия на Интерпол още 3-ма руски граждани. На този фон сега се строят и се развиват нашите руско-български отношения, не знам как ще тръгнат нещата нататък. Ще видим какво ще стане, но разбирам, че това са сериозни проблеми, които възникват на този етап\", каза Макаров.Той смята, че причината за тези проблеми в руско-българските отношения е проектът „Турски поток\" и неговото продължения през българска територия - „Балкански поток\".„Какво се случи? Защо така станаха нещата? Няма такъв прецедент в българо-руските отношения. На някого не му харесва това и не иска на територията на България да се случи Балкански поток\" и това се случва след 21 октомври. Предизвиква чувства на раздразнение и огорчение. Отношенията ни бяха във възход и се гордеех с това\", каза руският дипломат.„Вярвам, че газопроводът ще бъде построен. Чухме по радиото изказването на американския заместник държавен секретар Дейвид Хейл, че „Турски поток\" е едно и също нещо с „Балкански поток\" и по тази причина не трябва да се случи през територията на България\", припомни посланик Макаров.Според него, обаче, „Турски поток\" и „Балкански поток\" са две различни неща и това се потвърждава от българския премиер Бойко Борисов. „Вярвам, че премиерът е прав и аз му вярвам. Не трябва да се създава напрежение в двустранните отношения. Това не е правилно. Руският газ по „Турски поток\" ще бъде по-евтин за България, защото не трябва да се плащат таксите за транзит през Румъния\", подчерта руският посланик.„Вашите американски съюзници не искат да го има този газопровод, не искат да има „Балкански поток\". Попитах Теменужка Петкова, ще го има ли „Балкански поток\" през България и тя ми отговори да, същото смята и премиерът Борисов. Това устройва Москва\", каза посланик Макаров и подчерта, че между двете страни ще има и други енергийни проекти в бъдеще.По отношение на шпионските скандали и наличието на специална руска група за отстраняването на неудобни фигури, като например оръжейния търговец Емелиян Гебрев, Макаров отговори: Тази група е нещо като чудовището от Лох Нес. Всички говорят за него, но никой не го е виждал. Това са фантазии.Руският посланик заяви, че не е запознат със случая на Емелиян Гебрев, срещу когото бе направен опит за отравяне през 2015 г., защото тогава Макаров не е бил в България. Макаров идва у нас в края на 2016 г. Според него тази история е специално реанимирана, за да навреди на добрите руско-български отношения.  ", "date": "2020.02.02", "title": "Посланик Макаров: Вашите американски съюзници не искат да има \"Балкански поток\" "}
{"url": "http://www.cross.bg/italiya-zdraveopazvaneto-koronavirysa-1624373.html", "text": "/КРОСС/  Италиански учени успяха да изолират коранавируса. Това съобщи министъра на здравеопазването на Италия Роберто Сперанца.Вирусът е бил изолиран в лабораториите на Националния институт по инфекциозни заболявания в Рим \"Ладзаро Спаланцани\", където бяха приети преди дни двама китайски туристи със съмнение за заболяване, предаде БНР.Италия е първата страна в Европа, успяла да изолира коронавируса. Резултатите ще бъдат предоставени на международните компетентни органи. Министърът на здравеопазването Роберто Сперанца каза:\"Изолирането на вируса дава много възможности, за да бъде изучен и да се разбере по-добре какво може да се направи, за да се спре разпространението му. Той ще бъде предоставен на цялата международна общност. Сега ще бъде по-лесно да се осъществява лечението\".До шест месеца е възможно да бъде изработена ваксина. ", "date": "2020.02.02", "title": " Италия първа в Европа успя да изолира коронавируса"}
{"url": "http://www.cross.bg/kafe-evro-poveche-1624370.html", "text": "/КРОСС/  В богатата на вулканични почви провинция Итаси в Централен Мадагаскар расте рядък ароматен сорт кафе, любим и на хората, и на прилепите. А хората го харесват още повече, ако кафето е изплюто от прилепи.Слюнката на прилепите придава на кафените зърна уникален мек вкус, твърдят почитателите на ободряващата напитка. Това повишава търсенето на кафето от сорта бърбън и цената му достига близо 220 евро за килограм.Производителите от цял свят се насочват към отглеждането на висококачествени и редки сортове, включително с животинска добавка, за да увеличат приходите си на фона на спада в световното производство на кафе, което понижи и цените.Мадагаскар е известен с производството основно на нискокачествени сортове робуста за разтворими кафета.Сега обаче все повече фермери се насочват към отглеждането на висококачествени и скъпи сортове арабикаКогато дивите прилепи дъвчат кафето, се получава реакция между слюнката им и въздуха и това придава уникалния вкус, обясняват потребители.\"Много е специално. След две минути ще забравите вкуса на нормалното кафе, но вкусът на това кафе остава в устата ви дълго време\", казва Роналд Ван дер Ваекен, местен хотелиер.Сортът \"Бърбън\" в Мадагаскар се продава по 200 евро за килограм, което е над 50 пъти повече от цената на обикновеното кафе. А слюнката от прилеп покачва цената още.   ", "date": "2020.02.02", "title": "200 евро за килограм кафе със слюнка от прилеп"}
{"url": "http://www.cross.bg/leva-plashtaniya-miliona-1624356.html", "text": "/КРОСС/  Близо 3 млрд. лева подпомагане ще получат земеделските производители през 2020 г., през следващата седмица започва информационната кампания за директните плащания.Срещите с фермерите ще се проведат във всички областни градове на страната като ще се обсъждат новите условия по схемите за директни плащания и подаването на заявления. Ще се дискутират и предстоящите приеми по програмата за развитие на селските райони, както и актуани въпроси по държавните помощи. Преди дни правителството одобри годишните разчети на фонд \"Земеделие\". Планирани са общо два милиарда и деветстотин милиона лева за финансиране на директните плащания на площ, пазарните мерки, програмата за селските райони и програмата за морско дело и рибарство.От тях два милиарда и шестотин милиона са за сметка на ЕС, а 266 милиона лева от националния бюджет. Повече от половината от всички средства, 1,5 милиарда лева, ще бъдат разплатени по схемата за единно плащане на площ и за обвързани с производството плащания за животни, плодове, зеленчуци и други култури. ", "date": "2020.02.02", "title": "Близо 3 млрд. лева ще получат земеделците като помощ през 2020 година "}
{"url": "http://www.cross.bg/vlasti-yabulki-hladilen-1624358.html", "text": "/КРОСС/  Украинските власти откриха четирима афганистанци, скрити в хладилен ТИР, превозващ ябълки. Инцидентът е станал в близост до Лвов, предава БГНЕС.Нелегалните пътници били заловени, след като шофьорът на ТИР-а чул тропане и помолил полицаи за проверка. Пристигналите на мястото на инцидента служители на реда не успели да установят вербален контакт с нелегалните мигранти, съобщават украинските власти.\"Полицаите са отворили вратите на тежкотоварния камион с реален риск за живота си. Открили са мигрантите седнали сред щайгите с ябълки. Лекарите, дошли на място, са ги прегледали и установили, че нямат нужда от хоспитализация\", съобщават властите.Трима от заловените мигранти са непълнолетни и ще бъдат съдени за незаконно влизане в Украйна. ", "date": "2020.02.02", "title": "Намериха афганистанци в хладилен ТИР в Украйна"}
{"url": "http://www.cross.bg/bili-plovdiv-proverenite-1624347.html", "text": "/КРОСС/  23 лица задържа пловдивската полиция, от които двама с подкуп, при крупна акция на пътя. Това съобщи за Радио \"Фокус\"-Пловдив говорителят на ОДМВР. Акцията е проведена под наблюдение на Окръжна прокуратура Пловдив.В рамките на 36 часа полицията в Пловдив проведе специализирана полицейска операция на територията на областта за проверка на водачи на МПС по ЗДВП. Проверени са били 2011 МПС и 2633 ма водачи на територията на областта. Съставените АУАН са 179, а наложените глоби по фиш 201 броя. За различни нарушения са образувани 36 досъдебни производства и 2 бързи. Двама от проверените водачи-един на територията на Пловдив и един в Асеновград, са се опитали да дадат подкуп на проверяващите ги униформени служители и са задържани на основание чл.304 а от НК.При 26 от проверените водачи дрегерът е показал, че са шофирали под въздействие на алкохол с над 1.2 промила, а при 16 души е отчел под 1.2 промила. Шестима са задържаните водачите, управлявали МПС под въздействие на наркотични вещества. 74 от проверените шофьори са били без поставен обезопасителен колан,а 52 от автомобилите са били технически неизправни. Десет от автомобилите са били без сключена застраховка Гражданска отговорност , а 49 от проверените лица са били с нередовни документи. 21 са констатираните нарушения свързани с неспазване на светлинни сигнали и пътна маркировка. Санкционирани за други нарушения по Закона за движение по пътищата са 203 от проверените водачи. Като резултат от проведената акция на територията на област Пловдив за различни криминални престъпления са задържани 23 лица.Най- голям брой нарушители са установени в Хисар, където 5-ма от водачите са шофирали след употребата на алкохол и един под въздействие на наркотици. Най-високият отчетен показател в населеното място е 1.84 промила. В Раковски шофирали след употреба на алкохол са били 3- ма от водачите, като най- високият отчетен показател е 1.79 промила. ", "date": "2020.02.02", "title": "23 души са задържани при акция на пътя в Пловдив, двама от тях за подкуп "}
{"url": "http://www.cross.bg/tenisistkite-ni-shte-se-boryat-za-ostavane-v-grypata-na-fed-kup-1624348.html", "text": "/КРОСС/  Женският ни национален отбор по тенис ще се опита да запази мястото си в първа група на евро-африканската зона за фед къп. Днес момичетата на капитанката Дора Рангелова заминават за Талин, където ще игрят срещу силните отбори на Украйна и Хърватия. Българките са в състав Виктория Томова, Изабелла Шиникова, Гергана Топалова и Петя Аршинкова.Първата ракета Томова ще има тежката задача да играе със звездата на украинките Елина Свитолина, а отборът ще търси реванш от Украйна. ", "date": "2020.02.02", "title": "Тенисистките ни ще се борят за оставане в групата на Фед къп"}
{"url": "http://www.cross.bg/ikonomicheski-chast-menda-1624349.html", "text": "/КРОСС/  За последната година, за която имаме данни за цялата - 2018 г., залозите само за билетчета за търкане са над 1 милиард лева. Това каза председателят на Комисията по бюджет и финанси в парламента Менда Стоянова в интервю за БНР.Тя не счете одържавяването на лотарийните игри за проблематично, като посочи, че това е практика в Европейския съюз, обвързана с решение на Европейския съд. Тя не сметна, че ще има проблем с текстовете, които внасят промените в Закона за хазарта. Те вече бяха гласувани на комисия и на първо четене в парламента.„Мотивът са имено социалните измерения. Не сме единствените, при които хазартът или част от хазартните игри се осъществяват от държавен апарат. И това обикновено е онази част, която най-масово засяга хората. Трябва да говорим за социалните последици и измерения на това, което се случва през последните години. Над 1 милиард гражданите, обикновено с нисък икономически статус, са дали за тази игра. Това има своите социални и икономически последици\", обясни тя. ", "date": "2020.02.02", "title": "Менда Стоянова: За 2018 г. залозите само за билетчета за търкане са над 1 млрд. лева "}
{"url": "http://www.cross.bg/leva-mlrd-fiskalniyat-1624352.html", "text": "/КРОСС/  Фискалният резерв се е стопил с над 1,7 милиарда лева само за месец. Това сочат данните на финансовото министерство за декември, в края на който резервът е в размер на 8,8 млрд. лева. За сравнение - през ноември е бил над 10,5 млрд. лева.2019 година завършва с дефицит от 1,1 млрд. лева на касова основа, въпреки че има преизпълнение на събираемостта в хазната.Направените разходи обаче са 95% от планираните за миналата година.Прогнозните данни за състоянието на хазната през януари са за излишък от 800 млн. лева. ", "date": "2020.02.02", "title": "Фискалният резерв се е стопил с над 1,7 млрд. лв. за месец "}
{"url": "http://www.cross.bg/prokyror-dopulni-glavniyat-1624360.html", "text": "/КРОСС/ Главният прокурор Иван Гешев е във Варна, където се провежда поредната акция срещу битовата престъпност.\"Започва организирана дейност на държавата да борба с битовата престъпност\", заяви той пред репортери.Има драстичен спад на ало измамите, допълни главният прокурор и каза, че до края на годината българските граждани ще живеят много по-спокойно.По отношение на отпадъците от Италия, Гешев категорично заяви, че тази практика няма да продължи. \"Или ще спрат да тровят гражданите, или ще се срещнат със съда\", допълни главният прокурор.Заловени са над 20 контейнера с боклук, които не отговарят на документите и не са съхранявани в съответните опаковки. Уточнено бе, че не става въпрос за токсичен отпадък - няма такива данни. Преди два дни е започнал и оглед на около 100 контейнера заради несъответствия в документацията.\"Тук става въпрос за държавна политика. Цялата държава и всички власти са решени да решат този проблем. Основната работа днес е извършена от местната прокуратура\", уточни главният прокурор.Във Варна беше и екоминистърът Емил Димитров.Ще бъдат затворени вносители на отпадъци, каза министърът на околната среда и водите. Всички отпадъци да се върнат в Италия за сметка на вносителите, допълни Димитров.Той пожела квота от 50% горене на български отпадъци и после да се приемат чужди.  ", "date": "2020.02.02", "title": "Главният прокурор : До края на годината българите ще живеят много по-спокойно"}
{"url": "http://www.cross.bg/bulgariya-politika-pravi-1624353.html", "text": "/КРОСС/  \"От депутатската банка сблъсъкът на институциите изглежда като атака от една институция към друга - главният прокурор спрямо президента. Като гражданин, не ми е приятно случващото се, а като юрист мисля, че прокуратурата действа неправомерно с публикуването на тези разговори. Това според мен е груба грешка от страна на главния прокурор\". Това каза Крум Зарков, зам.-председател на ПГ \"БСП за България\", пред БНР.\"Когато главният прокурор се обръща към Конституционния съд с искане за тълкуване на Конституцията, това действие е напълно в неговите правомощия. Когато обаче той публикува СРС, имащо за цел да уязви и да свали от авторитета на друга институция, което противоречи според много експерти на Закона за  специалните разузнавателни средства, от една страна, и дори на Наказателния кодекс според други, от друга страна, трябва не само да се запитаме защо го прави това главният прокурор, а трябва ли да го прави - това е коренно различен въпрос\", продължи той.Зарков каза още, че БСП от самото начало на този парламент води опозиционна линия на политика, критична към властта. \"Независимо дали става дума за корупцията, за обществения ред и сигурност, здравеопазването или опазването на околната среда, има една обща нишка - правителството нито знае къде иска да отиде, нито как да го постигне. За всяка една от темите, които сме повдигали с инструментаруима на вота на недоверие, времето е показало, че сме били прави. Само тази седмица ни дадоха достатъчно нови основания, извън тези на вота. Това си личи с политиката им спрямо хазарта, когато пуснаха няколко противоречащи си предложения едно след друго. Пролича си и с темата за еврото. Такова струпване на скандали и проблеми само за тази седмица би предизвикало тежка политическа криза във всяка една нормална страна. При нас това е просто седмица като другите. За правителство, което рекламира своята стабилност, ние сме от скандал в скандал в продължение на 3 години\", коментира социалистът.Според него с това правителство се губи ценно време всяка седмица за реформи, които за абсолютно наложителни. По неговите думи, когато в една демократична държава институциите общуват по начина, по който го правят в България, когато управляващите не успяват да начертаят пътя напред и има належащи всекидневни проблеми с водата, която пием и въздуха, който дишаме, тези проблеми се  решават чрез свикването на нови избори. \"Следващото правителство ще знае, че предходното е било наказано заради това, че не се е справило с корупцията, допуснало е източването на язовири и така ще знае какво го очаква ако не се справи с тези проблеми\", категоричен е Зарков.Зам.-председателят на парламентарната група на БСП  каза, че е за влизането  на България в Еврозоната при сегашния курс на лева спрямо еврото. Правителството обаче със своята обиграна техника за вкарване на предложения в последния между първо и второ четене, е  поставило под съмнение този курс. \"След това управляващите искаха с едно решение да направят така, че да не може да бъде променян, но без да изтеглят първото. В един и същи ден парламентът беше поставен пред въпроса да приема противоречащи си решения. Отхвърляме такава политика на едно ще кажем пред бъгларите, друго ще кажем пред чуждениците\", каза още Крум Зарков.\"Когато преди година и половина Валери Симеонов за пръв път повдигна темата за хазарта и начина по който се оперира с тези игри, БСП беше единствената партия, която го подкрепи. Тогава казахме и продължаваме да казваме, че тези билетчета не може да се продават свободно навсякъде, а само на лицензирани места. Ние сме за и ограничение на рекламата, която е агресивна и зарибява много хора. Това тогава управляващите от ГЕРБ го скриха под килима и темата заспа\", обясни Зарков.\"Докато не разберем какво всъщност се случва, няма да подписваме празни чекове на правителството и да легитимираме тяхната политика\", каза още Зарков и обяви, че БСП ще внесе свои предложение по този закон.  Крум Зарков е категоричен, че БСП ще продължи да бъде упорита в критиката си и ако се наложи нов вот на недоверие, няма никакви притеснения да го поиска отново. \"Но докато критикуваме и внасяме вотове, ние работим и по много други теми. Продължаваме да работим по нашата \"Визия за България\", която трябва да даде онзи път на развитие в следващите години,който да осигури сигурност в движението на страната. Разработваме и серия законопроекти по различни казуси, които ще внасяме и ще защитаваме в Народното събрание. Нямаме просто за цел да бутнем едни, за да дойдат други, а искаме цялостна промяна на начина, по който се прави политика в България\", завърши социалистът.", "date": "2020.02.02", "title": "Крум Зарков: Искаме цялостна промяна на начина, по който се прави политика в България"}
{"url": "http://www.cross.bg/britanska-kolymbiya-bulgarskata-1624345.html", "text": "/КРОСС/  Заместник-министърът на външните работи Георг Георгиев, който е на посещение в Канада, се срещна с българската общност във Ванкувър.„Да посетим прекрасния град Ванкувър е не само историческо, но и емоционално преживяване\", обърна се към българската диаспора заместник-министърът и допълни, че страната ни високо отчита приноса на българската общност в Британска Колумбия за развитието на връзките между България и Канада.\"Искам да съобщя една изключителна инициатива, която нямаше да е възможна без прекрасни приятели като сенатор Йона Мартин и без почетния консул на България в Британска Колумбия Рон Сух. Един представител на българската общност от Британска Колумбия ще получи стипендия да работи 4 месеца в офиса на сенатора,\" съобщи Георг Георгиев. Реализирането на такъв проект би дало възможност за ангажиране на представители на общността в политическия живот на Канада и това би допринесло за задълбочаване на контактите между държавите ни, допълни заместник-министърът, цитиран от пресслужбата на МВнР.Георгиев подчерта високия принос на почетния консул на България в Британска Колумбия Рон Сух и сенатор Йона Мартин, бивш съпредседател на Групата за приятелство в парламента на Канада, и благодари за съпричастността им към българската общност, както и подкрепата им за организирането на редица инициативи.В срещата с общността взеха участие и посланикът на Република България в Канада Светлана Стойчева-Етрополски, почетният консул на България в Британска Колумбия Рон Сух и сенатор Йона Мартин, бивш съпредседател на Групата за приятелство с България в канадския парламента, които поздравиха българската общност. За гостите бе организирана културна програма, като фолклорните български състави „Китка\", „Пролет\", „Детелина\" и „София\" изпълниха традиционни български танци.По време на посещението си във Ванкувър заместник-министър Георгиев се срещна и с учители и ученици на българските училища „Св. св. Кирил и Методий\" и „Родна реч\".Българо-канадското дружество в Британска Колумбия е основано през 2001 г. Основна задача на дружеството е популяризирането и съхраняването на българската култура и подпомагане на новопристигнали българи. Важно направление в работата на дружеството през годините е сътрудничеството и съвместните дейности с другите общности във Ванкувър. Сдружението ежегодно се включва активно в дейностите на местната европейска общност и Европейския филмов фестивал.В българското училище „Св. св. Кирил и Методий\" във Ванкувър се обучават около 80 ученика. През 2011 г. училището е регистрирано като самостоятелна НПО и става член на Асоциацията за езиково наследство на Британска Колумбия. При училището функционират Детска танцова група \"Пролет\" и клуб \"Аз обичам България\". Занятия провеждат също детската танцова група „Пролет\" и юношеската танцова група „София\". Училището вече организира нови курсове по български език за възрастни - начинаещи и напреднали, предназначени за ученици в горни класове, членове на семейства от смесени бракове.На 21 септември 2019 г. в Британска Колумбия бе открито второ българско училище „Родна реч\", създадено към регистрираната в Канада организация с нестопанска цел „Български културен център във Ванкувър\". Организацията има за цел съхранението на българския език, бит и култура сред българската общност в Канада. ", "date": "2020.02.02", "title": "Българин ще получи възможността да стане част от екипа на канадски сенатор "}
{"url": "http://www.cross.bg/ivitzata-izrael-gaza-1624359.html", "text": "/КРОСС/  Израелски бойни самолети и хеликоптери нанесоха удари по няколко обекта на ислямисткото движение \"Хамас\" в ивицата Газа тази нощ, съобщи ДПА, цитирана от БТА.Ударите били нанесени в отговор на обстрел срещу Израел с минометни снаряди и ракети, както и балони с привързани на тях експлозиви, които палестинците използват за нападения през границата.Обектите, поразени от въздушните удари, включват тунел и сграда, използвана за \"команден център\" от групировката.Снощи палестински бойци изстреляха ракета срещу Израел в момент, когато бившият началник-щаб на армията Бени Ганц, който е лидер на опозиционната центристка партия \"Синьо и бяло\", беше на посещение в граничната зона между Израел и ивицата Газа. ", "date": "2020.02.02", "title": "Израелската авиация удари няколко обекта на Хамас в ивицата Газа"}
{"url": "http://www.cross.bg/prokyror-geshev-bozhkov-1624357.html", "text": "/КРОСС/  Арестът на издирвания хазартен бос Васил Божков заедно с още две лица е официално потвърден, съобщи главният прокурор Иван Гешев пред журналисти във Варна, информира DarikNews.bg\"Има официално потвърждение от Обединени арабски емирства за ареста на Васил Божков и други две обвинени лица\", заяви той. Предстои изпращане на документи за екстрадиция, което ще се направи по процедурата, която е правена до момента и в други такива случаи, поясни той.\"Правили сме го досега и за Цветан Василев, и за Арабаджиеви, и за Баневи, и за Димитър Желязков. Действаме по същия начин и виждате резултатите\", коментира Гешев.По повод питането до КС и записите на президента и шефа на ВВС, главният прокурор уточни, че Румен Радев не се разследва в момента.\"Няма разследване около президента в момента. Главният прокурор беше сезиран от наблюдаващия прокурор, според който има нарушение на чл. 103 от конституцията, и аз питам Конституционния съд. Какво трябваше да направя аз с това дело - да го изтрия, да го унищожа? Постъпих по единствения възможен начин - да сезирам КС\", каза Гешев. \"Няма лично отношение и не водят се лични битки, а битката е за спазване на закона. Защитни тези може да има всякакви от хората, които евентуално са нарушили закона\", каза още Гешев.Главният прокурор отказа да каже за какво е разследването срещу началника на ВВС, защото няма разрешение от наблюдаващия прокурор за това.\"Нямам разрешение да коментирам делото. Нали не очаквате да направя това, което искат медиите и други лица, които гравитират около подсъдимия Прокопиев?\", попита риторично Гешев.\"Вижте кои са говорителите, няма да кажа медии, а лица, които гравитират около обвиняемия Божков и подсъдимия Прокопиев\", заключи главният прокурор. ", "date": "2020.02.02", "title": "Гешев: Арестът на Васил Божков е официално потвърден от ОАЕ"}
{"url": "http://www.cross.bg/vreme-lyatno-standartno-1624346.html", "text": "/КРОСС/  Лятното часово време е причина за увеличаването на риска от фатални автомобилни катастрофи, съобщи \"Медикъл експрес\".Учени от университета на Боулдър, щата Колорадо, са открили данни за увеличение с шест процента на риска от фатални пътни инциденти в седмицата след преминаването от стандартно към лятно време всяка пролет. Средно това означава двадесет и осем катастрофи повече годишно. Ефектът е особено силно изразен в сутрешните часове и на места, които са намират в западните райони на часовите зони в САЩ.\"Макар наблюдаваното въздействие да е умерено и недълготрайно, не бива да забравяме, че смяната на часовника засяга милиарди хора всяка година и така малките промени в нивата на риск имат значим ефект върху общественото здраве\", пишат авторите на проучването в публикация в списание \"Кърънт байолъджи\".Няколко щата в САЩ обмислят прекратяване на практиката на преминаване от стандартно към лятно време в полза на лятното, макар че според експерти от цял свят стандартното време е по-подходящо за здравето. ", "date": "2020.02.02", "title": "Лятното часово време увеличава катастрофите в САЩ"}
{"url": "http://www.cross.bg/varna-prokyratyra-pristanishte-1624350.html", "text": "/КРОСС/  Главният прокурор Иван Гешев ще даде извънреден брифинг днес на пристанище „Варна - Запад\" . Това съобщиха от пресцентъра на Апелативна прокуратура - Варна . На брифинга ще присъства и главният секретар на МВР Ивайло Иванов, като се очаква на място да е и министърът на околната среда и водите Емил Димитров.Поводът за визитата е във връзка със скандала около складираните на варненското пристанище контейнери с боклук от Италия. Очаква се днес да бъде взето решение за извозването на отпадъците от зоната.На 30 януари 2020 г., Районната прокуратура във Варна започна проверка и оглед на още 102 контейнера с отпадъци от Италия, които са складирани на пристанище Варна-запад. В огледа участваха и разследващи полицаи от ОД на МВР и представители на ДАНС, митница и РИОСВ.Новите 40-футови контейнери са установени в хода на разследването по образуваното досъдебно производство на 16 януари тази година. Както информира тогава на брифинг Районната прокуратура във Варна, делото се води по член 353г, ал. 1 от Наказателния кодекс и е по повод разтоварени на пристанище Варна-запад 25 контейнера на 9 октомври м. г. Този текст визира наказателната отговорност на всеки, който в нарушение на установения ред пренася отпадъци през границата.Изпращачът и на тези 102 контейнера е същият - фирма \"Дентиче пантелоне\" от град Салерно. Същият е и получателят на товара - фирма \"Блацион\" ООД, която е регистрирана в София.Огледът трябваше да установи дали отново е налице разминаване между посоченото в митническите документи и реалното съдържание на контейнерите. Както вече информира пресцентърът на Апелативната прокуратура, товарът е манифестиран като пластмаса и каучук. И тези 102 контейнера са с режим на временно съхранение до 90 дни, както и първите 25. Срокът на временното съхранение обаче е изтекъл. Постъпило е и искане за реекспорт от транспортиралия контейнерите до Варна превозвач \"Maersk\" за 28 от тях.Втората пратка с италиански отпадъци започва да пристига на 21 октомври миналата година. Тогава са разтоварени на пристанище Варна-запад 29 контейнера. На 6 ноември - други 28, на 22 ноември - 20, а на 29 ноември - още 25 контейнера.При отварянето на част от първата пратка с италиански боклук в присъствието на наблюдаващия делото прокурор от Районната прокуратура във Варна, представители на РИОСВ, митница и МВР се оказа, че съдържат текстилни, стъклени и дървени отпадъци, а не декларираните пластмасови и каучукови. Тогава беше установено също, че италианският боклук не е транспортиран във вакуумирани бали, както се изисква по закон.Досъдебното производство за контейнерите с отпадъци от Италия, което се ръководи от Районната прокуратура във Варна, е взето на специален надзор от Апелативната прокуратура в изпълнение на разпореждане на главния прокурор на Прокуратурата на Република България Иван Гешев. След разпореждането административният ръководител на Апелативната прокуратура във Варна определи надзорен прокурор, който оказва методическа помощ и следи за срочното и качественото изпълнение на разследването. ", "date": "2020.02.02", "title": "Иван Гешев проверява контейнерите с боклук на пристанище „Варна – Запад“"}
{"url": "http://www.cross.bg/litza-prokyror-proizvodstva-1624341.html", "text": "/КРОСС/ 11 лица с повече от две  висящи производства са установени по разпоредена от главния прокурор Иван Гешев специализирана операция във Варненска областОсъществяването на добро сътрудничество между органите на местната власт и полицията, а оттам и с прокуратурата, може да реши проблемите с битовата престъпност по места. Това заяви на среща с кметовете на град Белослав и село Синдел главният прокурор на Република България Иван Гешев. Той бе там заедно с апелативния прокурор на Варна Владимир Чавдаров, главният секретар на МВР главен комисар Ивайло Иванов и директорът на ОД на МВР старши комисар Данаил Пашов.  В рамките на тридневната специализирана полицейска операция, която се провежда по разпореждане на главния прокурор от петък, са установени и издирени лица, срещу които се водят по повече от две досъдебни производства. Тя е по направление противодействие на битовата престъпност и престъпленията по транспорта и ще продължи до тази вечер.   Операциите срещу битовата престъпност стават регулярни, обяви още във Варна главният прокурор Иван Гешев и ще бъдат провеждани в цялата страна.  В средата на януари на обвинител №1 разпореди на административните ръководители на прокуратурите извънредна проверка на разследванията срещу обвиняеми с две и повече досъдебни производства с цел контрол и срочното им приключване.По време на масираната полицейска операция в Белослав и Синдел са проверени над 380 лица и 240 автомобила. Изградени са били шест контролно-пропускателни пункта на територията на двете населени места. Установени и задържани са осем лица от активния  криминален контингент, които са отведени в полицейските управления. Срещу две лица, едното от които е непълнолетно, ще бъдат образувани досъдебни производства за противозаконно отнемане на автомобил и за кражба. Единият от задържаните е с 9 висящи дела, а в „актива\" на непълнолетния са четири. Утре, 3 февруари 2020 г., на съвместен брифинг на Окръжната и Районната прокуратура във Варна и ОД на МВР ще бъдат изнесени подробно резултатите от проведената специализирана полицейска операция във Варненска област.", "date": "2020.02.02", "title": "11 души са задържани при спецакция на прокуратурата и МВР"}
{"url": "http://www.cross.bg/stareeneto-idalgo-sustaryavat-1624337.html", "text": "/КРОСС/  Испанският диетолог Елена де ла Фуенте Идалго разказа как да се избегне преждевременното стареене.\"Говорейки за мерки против стареенето, обикновено се фокусираме върху необходимостта от упражнения, но забравяме най-важното - правилната диета, съчетана със здравословни навици. Заедно това забавя окислителния стрес и стареенето на всички клетки в тялото ни\", каза тя в интервю за в. \"Ла Вангуардия\".Идалго съветва основата на храната да бъдат пресни сезонни плодове и зеленчуци, бобови растения, ядки, пълнозърнести и ферментирали млечни продукти - например кисело мляко или кефир.Освен това е необходимо да се остави алкохолът, употребата на който според учените е свързана с намаляване на теломерите - окончанията на хромозомите, които предпазват ДНК от увреждане. С всяко клетъчно деление те стават по-къси и когато дължината им стане недостатъчна, клетката умира.Сред храните, които \"състаряват\", диетологът определи пържените картофи и маргарина с много трансмазнини, както и захарта и солта. ", "date": "2020.02.02", "title": "Лекар: тези храни състаряват"}
{"url": "http://www.cross.bg/pravitelstvo-merki-sofiya-1624338.html", "text": "/КРОСС/  Китай е взел мерки за предотвратяване и контрол на епидемията в чуждестранните дипломатически мисии на негова територия, се казва в съобщение на китайското посолство в София.От дипломатическата мисия призовават към спокойствие, защото паниката е най-опасна. \"Епидемията е предотвратима, контролируема и лечима. Превантивните и контролни мерки на китайското правителство са много мощни\", се казва в съобщението.Китайското правителство  ще положи всички усилия за осигуряване здравето на чуждестранните граждани в Китай и ще отговори на разумните опасения и загриженост на всички страни, уверява дипломатическото представителство в София.Междувременно министър-председателят Бойко Борисов изпрати писмо до китайския премиер Ли Къцян, в което изразява съпричастността на българското правителство към китайския народ. Поводът е тревожното разпространение на коронавируса, довел до многобройни заболели и жертви.Министър-председателят Бойко Борисов изразява надежда, че своевременно предприетите мащабни и бързи действия от китайското правителство, медицински среди и общество за справяне с разпространението на вируса скоро ще дадат резултат и кризата ще бъде ефективно преодоляна. ", "date": "2020.02.02", "title": "Китайското посолство в София увери, че са взети всички мерки за контрол на короновируса "}
{"url": "http://www.cross.bg/svobodni-izbori-boiikot-1624344.html", "text": "/КРОСС/  Опозиционни партии, обединени в коалицията \"Съюз за Сърбия\", както и други партии, включително Движението за свободни граждани, които решиха да бойкотират изборите за парламент и местни власти /които ще се проведат на 19 и на 26 април - бел.ред./, късно снощи в Белград приеха обща декларация за бойкот на вота.В текста на документа е записано, че партиите поемат ангажимент \"всеки опит за формиране на правителство въз основа на фалшиви избори да се счита за акт на сваляне на конституционния ред\".\"Ще считаме подобно правителство за нелегитимно и ще се борим срещу него с всякакъв вид съпротива, както и с гражданско неподчинение. Ще продължим борбата за свободни медии, както и за свободни и честни избори, с всички налични законови средства. Целта ни е демократична Сърбия\", се посочва в Декларацията.В документа пише още, че \"партиите ще се противопоставят на насилието, както и на всички прояви на екстремизъм, свързани с режима в страната\".\"Ние сме ангажирани със защитата на всички уязвими граждани, които са били уязвени от правителството, понеже са имали различно мнение или критика. На всеки гражданин ще бъде осигурена помощ и защита. Ще продължим разговорите с представители на ЕС и други държави и организации, които подкрепят демократичните ценности, свободата на медиите и свободните избори\", се казва още в Декларацията.Партиите посочват, че са обещали пред своите граждани бойкот на изборите, и сега си изпълняват обещанието.„Обещаваме на гражданите, че Сърбия ще получи свободни и честни избори и ние ще ги осигурим. Затова обявяваме бойкот\", заключава Декларацията.На минитга в „Комбанк Арена\" лидерът на Партията на свободата и справедливостта Драган Джилас се обърна към събралите се с думите \"Казват, че сръбската опозиция е решила да бойкотира. Не. Сръбската опозиция реши да се подчини желанията на своя народ, каза Джилас.На митинга присъстваха и лидерите на Народната партия Вук Йеремич, на Движението за свободни граждани Сергей Трифунович, лидерът на „Двери\" Бошко Обрадович, вицепрезидент на Демократическата партия, и др.Декларацията за митинга беше прочетена от лидера на Движението за възраждане Янко Веселинович. Присъстващите единодушно гласуваха декларацията, като вдигнаха делегатските си карти с надпис \"Бойкот\".След митинга, който дава старт на бойкота на опозиционните партии, присъстващите се насочиха към протестна акция на площад „Никола Пашич\" чак до сградата на РТС./ ", "date": "2020.02.02", "title": "Сръбската опозиция с обща декларация за бойкот на изборите"}
{"url": "http://www.cross.bg/tyalo-na-zhena-pred-blok-v-mladost-1624351.html", "text": "/КРОСС/  Тялo нa жeнa e oткритo в cтoличния рaйoн „Млaдocт\". Причинaтa зa cмърттa нa жeнaтa нe e извecтнa, рaйoнът e oтцeпeн oт пoлициятa. ялoтo e прeд блoк 433 в „Млaдocт 4\".Жeнaтa e oблeчeнa в aнцуг и пo чoрaпи, мнoгo e възмoжнo дa cтaвa думa зa caмoубийcтвo.Жeнaтa e нa oкoлo 70 гoдини, cвидeтeли твърдят, чe e живялa в cъщия блoк - oт вхoд 3, и нaй-вeрoятнo e cкoчилa oт тeрacaтa cи.Разследващите работят и по версията нещастен случай. ", "date": "2020.02.02", "title": "Тяло на жена пред блок в „Младост 4“"}
{"url": "http://www.cross.bg/nyama-zemyata-ogromen-1624343.html", "text": "/КРОСС/  Огромен астероид ще прелети край Земята на 15-и февруари. Неговият диаметър е по-голям от километър.„Опасност няма. Около Земята постоянно минават тела. Това не значи, че те ще навлезат в земната атмосфера. Нека успокоим хората, че съзвездието Орион също не е опасно\", каза в ефира на „Събуди се\" астрофизикът Тихомир Димитров.На 7 февруари пък НАСА и Европейската космическа агенция ще се отправят заедно на мисия до Слънцето. „Космическите науки обединяват хората в едно. В Космоса няма войни, няма граници\", заключи Димитров. ", "date": "2020.02.02", "title": "Огромен астероид приближава Земята"}
{"url": "http://www.cross.bg/slychaya-novi-zaraza-1624330.html", "text": "/КРОСС/  Броят на починалите в Китай от усложнения в следствие на зараза с новия коронавирус достигна 304 души, предадоха световните агенции, като се позоваха на местните власти.294 са смъртните случаи в Хубей, като в самия Ухан, който се намира в провинцията и от който тръгна заразата, те са 224. Другите смъртни случая са на други места в страната, включително и един в Пекин. В Китай са потвърдени 2590 нови случая на зараза, което води до общо 14 380 потвърдени случая.Във Филипините бе регистриран първият смъртен случай извън пределите на Китай.В Южна Корея 15 души са вече заразени с новия коронавирус, предаде ТАСС, като се позова на местните здравни власти.Трите нови случая са открити при 28-годишен южнокореец, евакуиран от Ухан в петък, 40-годишна китайка, която е член на семейството на мъж, който беше диагностициран вчера със заразата, и 43-годишен южнокореец, върнал се на 20 януари от Китай.Япония също потвърди три нови случая на зараза, предаде Ройтерс. С това в страната заразените станаха общо 20.Тримата нови заразени са били сред евакуираните от Ухан японци. Става дума за трима мъже. Тестът за зараза на единия от тримата първоначално бил отрицателен. Но допълнителни изследвания потвърдили заразата при него. ", "date": "2020.02.02", "title": "Смъртните случаи от коронавируса нараснаха до 304 "}
{"url": "http://www.cross.bg/detza-obychenie-troyan-1624327.html", "text": "/КРОСС/  Близо 2000 деца ще могат да преминат през безплатно обучение по ски. Едно от местата, където бъдещите шампиони в зимните спортове правят първите си стъпки на пистата, е ски зоната \"Беклемето\" край Троян. На 1400 метра надморска височина снежната покривка е достатъчна за поддържането на трите ски писти и за доброто настроение на малчуганите.„В рамките на 4 дни деца, които въобще не бяха виждали ски, вече се спускат спокойно по пистата. Очаровани сме\", разказва Даниела Кермова, зам.-директор на ОУ \"Петър Берон\"-Плевен. Училището е сред избраните да участват в проекта през тази година.Детската писта е малка, но стръмна. Децата обаче са преминали обучение с опитни инструктори. Един от тях е Илиян Камачаров.„Най-голямото удоволствие е да видим техните усмивки. В началото са малко стреснати. Но след това грейват. Не стават лесно нещата. Трябва усилия да се положат. Това не е компютър, да натиснеш бутона. Изискват се усилия\", каза той.За над 100 ученици от Троян и Плевен днешният старт в сърцето на Балкана е особено важен. Предстои финал в ски бягането и пореден важен старт в алпийското спускане. Един по един малчуганите порят мъглата и пресичат финала. Кой ще е първи е само статистика. Емоцията от първото състезателно каране обаче остава за цял живот.„Завоите са трудни, но не чак толкова. Този спорт ми дава много енергия!\", споделя Стияна Атанасова от Троян. Момичето е гордо, че именно нейният град е дал на българския ски спорт десетки състезатели от световна величина.Енергия кипи в сърцата на още над 2300 ученици от 1 до 4 клас от цялата страна, участващи в 12-ото издание на инициативата \"Научи се да караш ски\".Всяка година мащабите на федерацията и образователното министерство се разширяват. Присъединяват се нови училища от различни точки на страната.Илина Иванова е майка на едно от момичетата, докоснали ските за първи път. „Най-трудно е дисциплината в началото. След първия ден тя вече беше доволна и искаше да продължава напред. Всичко й хареса\", разказа тя.Безплатните обучения за деца по проекта \"Научи се да караш ски\" се провеждат на няколко места в страната. Въпреки че не се гони строго състезателен ефект, най-бързите деца получават награда - ски лагер в Банско.В ски бягането в първата тройка при момичетата се класираха Мона Вахнянски, Преслава Адърска и Пламена Иванова, а при момчетата - Илиян Якуб, Васил Димитров и Лило Лилов. В Банско ще отидат двамата първенци.В алпийското спускане финалите са в края на февруари. И там двамата най-добри ще пътуват за Банско. ", "date": "2020.02.02", "title": "Над 2000 деца ще получат безплатно обучение по ски"}
{"url": "http://www.cross.bg/avtomobil-blagoevgrad-fraktyra-1624329.html", "text": "/КРОСС/  Лек автомобил блъсна в Благоевград 42-годишен работник на общинската сметопочистваща фирма \"Биострой\". Пострадалият е с фрактура на глезен и травма на подбедрица. Причинилият произшествието водач на автомобил е избягал, предаде БГНЕС.Сигналът за пътния инцидент е подаден в 5.30 часа тази сутрин от улица „Полковник Дрангов\".Сметосъбиращият автомобил бил спрял, за да изпразни уличните контейнери. Единият от работниците бил зад товарния автомобил, когато отзад в него се блъснал тъмносин лек автомобил. Той ударил работника в областта на краката. Останалите му двама колеги се развикали, автомобилът дал на заден, заобиколил боклукчийския камион и избягал в посока жк. Еленово.Пострадалият е транспортиран до СПО на МБАЛ-Благоевград. Установена е открита фрактура на глезена и травма на подбедрицата на другия крак. Мъжът е настанен в ортопедия.По неофициална информация собственикът на автомобила е открит, той казал, че колата му е била открадната тази нощ.По случая работят полицаите от Второ РУ на полицията в Благоевград. ", "date": "2020.02.02", "title": "Шофьор блъсна работник от чистотата в Благоевград и избяга"}
{"url": "http://www.cross.bg/godina-yazovira-yazovir-1624333.html", "text": "/КРОСС/  Язовир „Цонево\", известен още през годините с непроменено име язовир „Георги Трайков\". Снимките показват обективното състояние, което е близко до катастрофалното. Когато ние от АБВ миналата година през октомври и ноември говорихме за трагедията в язовир „Студена\", никой не обърна внимание. А кметът и областният управител на Перник, които лъжеха най-цинично гражданите, се оказаха недосегаеми за демократичното ни правораздаване.Справката показва, че към момента язовир „Георги Трайков\" има полезен обем не повече от 123 млн. куб. м. При положение, че общият обем на язовира е 330 млн, а полезният от него - 309 млн. Обективно нивата са много по-ниски.Снимките показват мост, който хората там не са виждали от построяването на язовира. Ако се направи сравнителен анализ, каквато таблица ние от АБВ ще предоставим на медиите още във вторник, ще се види, че полезният обем през декември 2017 година е бил 170 млн. куб. м., през 2018 година - 204 млн. куб. м., а през декември 2019 година - 128 млн. куб. м. Разбира се, за това са виновни онези, които са построили язовира, който има наглостта да пресъхва по време на десетгодишното управление на Борисов. Варненци трябва да знаят какво го очаква и каква реално е ситуацията. Защото ако не са Девненските извори, градът сега да е изправен пред катастрофа. Под въпрос с безхаберието си Борисов поставя туристическия сезон, защото ако туристите разберат каква е заплахата от безводие на Варна и региона, нали всички си даваме сметка какъв избор ще направят.Януари месец на 2020 е достатъчно показателен за състоянието и потенциала на язовира. От АБВ ще продължим да показваме истината, за да знаят хората в какви условия живеят. Защото да ги замеряме със скандали ежедневно, не означава, че можем да ги нахраним и да им създадем елементарни условия за хигиена и за битови нужди от вода. Язовир „Георги Трайков\" е построен през 1974 година, над него има построени огромни ЖП и автовиадукти. Очевидната вина на тогавашните власти - те са целели да злепоставят премиера Борисов с построяването на този язовир, който днес коварно се обезводнява. Интересно защо по време на съвместния му живот и работа с Тодор Живков не са обсъдили този въпрос.  ", "date": "2020.02.02", "title": "Румен Петков: Във Варна и Варненско е напът да се повтори бедствието в Перник"}
{"url": "http://www.cross.bg/bulgariya-obrazovanie-profesionalnoto-1624332.html", "text": "/КРОСС/  ЧЕЗ България получи първата награда за благотворителност и корпоративна социална отговорност „Златно сърце\" на клуб и списание Business Lady за подкрепата, която предоставя за развитие на професионалното образование в България.„Осигуряването на качествено образование е от ключово значение за такъв стратегически сектор за всяка една държава какъвто е енергетиката. Затова ЧЕЗ превърна професионалното образование в основен  елемент на своята политика за корпоративна социална отговорност.  Нашата цел като работодател е да осигурим подходяща среда и да дадем възможности за професионално и личностно развитие на специалистите, за да ги задържим в българската енергетика\", каза Карел Крал, регионален мениджър на ЧЕЗ за България.ЧЕЗ развива дългосрочна политика в подкрепа на професионалното образование в България. Част от тази политика е конкурсът „Стани стипендиант на ЧЕЗ\", който стартира през 2012 г. и бе насочен към ученици от 12 клас на професионалните технически гимназии на територията на Западна България.През 2018 г. дружеството разшири обхвата на конкурса, като включи в него и студенти от електротехнически специалности, а от началото на учебната 2019/2020 г. връчи и първата социална стипендия за сираци или полусираци в сътрудничество с фондация „Сирак\". Досега 57 ученици и студенти са получили стипендии от ЧЕЗ, а 17 от тях са започнали професионалния си път от компаниите на ЧЕЗ в България. ЧЕЗ е една от първите компании, които се включиха в проекта ДОМИНО за насърчаване на дуалното  обучение по електротехника в България. През 2019 г. „ЧЕЗ Разпределение България\" получи отличие за най-добри социални придобивки за учениците в дуална форма на обучение в рамките на проекта ДОМИНО. В момента компанията работи с ученици в дуална форма на обучение в три гимназии - в София, Плевен и Перник.През 2017 г. компанията създаде модерен технически учебен център, в който обучения преминаха 5885 служители на компанията, учащи се и външни лица. Центърът притежава полигон с реална електроразпределителна мрежа и напълно оборудвани учебни зали. Освен това ЧЕЗ дългосрочно и успешно сътрудничество с професионалните гимназии висшите учебни заведения, които са инкубаторите на бъдещите специалисти. Компанията дава своя принос за актуализиране на учебните програми в съответствие с изискванията на бизнеса . ", "date": "2020.02.02", "title": "ЧЕЗ със „Златно сърце“ за подкрепата си към професионалното образование в България"}
{"url": "http://www.cross.bg/duzhd-moleben-praznika-1624336.html", "text": "/КРОСС/  В Троянската света обител днес се отслужва молебен за дъжд.Въпреки приятно топлите за февруари температури, местните жители на Орешак, Троян и района са притеснени от липсата сняг, което означава безводие напролет.Денят, в който се отправя молитвата за дъжд не е избран случайно. Днес църквата отбелязва празника Сретение Господне - един от четирите празника, посветени на Божията майка и един от дванадесетте велики през годината. ", "date": "2020.02.02", "title": "Отслужват молебен за дъжд в Троянския манастир "}
{"url": "http://www.cross.bg/miliarda-yuana-godina-1624335.html", "text": "/КРОСС/  Народната банка на Китай (централната банка) ще инжектира 1,2 трилиона юана (156 милиарда евро; 174 милиарда долара) в подкрепа на икономиката, пострадала от епидемията от вирусна пневмония, предадоха световните агенции.Тази операция ще бъде извършена утре, когато китайските финансови пазари отворят отново след дългата ваканция за Лунната нова година, която бе удължена заради новия коронавирус, посочва АФП.Парите ще постъпят на пазарите чрез обратни репо сделки, уточнява Ройтерс.Съобщението е публикувано днес на сайта на банката. В него се допълва, че общата ликвидност в банковата система ще бъде с 900 милиарда юана по-висока спрямо същия период на 2019 година. ", "date": "2020.02.02", "title": "Китайската централна банка инжектира в икономиката 1,2 трилиона юана "}
{"url": "http://www.cross.bg/terziev-zhivodar-dinev-1624326.html", "text": "/КРОСС/  България обяви четвърта степен на опасност заради китайския коронавирус. Епидемията вече нанесе щети за милиарди и потопи цените на акциите и петрола. Анализатори се опасяват, че хуманитарната криза може да се окаже по-опасна дори от световната рецесия през 2008 година. Темата коментираха в предаването „Събуди се\" по Нова телевизия\" председателят на Българо-китайската търговско промишлена палата и Живодар Терзиев от Българската петролна и газова асоциация. „Смятам, че в момента има лека истерия около този вирус. Когато започна птичият грип там се заразиха повече от милион и 600 000 души. В момента говорим за заразени около 10 000, а смъртността е под 2 процента\", коментира Лъчезар Динев.„Проблемът, който аз смятам, че е най-притеснителен и експониран е, че всичко това се случи преди началото на китайската Нова година. Тогава огромни маси от хора се движат във всякакви посоки, вътре в Китай и извън страната. Това е най-голямото преселение на народите. Това всъщност е голямата уплаха и дали китайските власти ще успеят да се справят със ситуацията. Видимо успяват. България е бяло петно на инвестиционната карта на Китай. Китайски инвестиции у нас почти няма. Няма китайски студенти, например, които да донесат зараза, нямаме и китайски туристи. Не очакваме потенциални заплахи\", подчерта Динев. „Световните пазари са реагирали с тенденция надолу много пъти и това е нормално\", коментира от своя страна Живодар Терзиев. „На фона на бедствия или епидемии. Още от началото на 20 в. при всяка една по-сериозна криза, първото, което се получава, е повишаването на петролните продукти и нефта, след което пазарите намират своето нормално място и се успокояват\", каза още Живодар Терзиев.", "date": "2020.02.02", "title": "Какви са икономическите щети от коронавируса?"}
{"url": "http://www.cross.bg/leva-kilogram-poevtinyavat-1624314.html", "text": "/КРОСС/ Индексът на тържищните цени (ИТЦ), който отразява цените на хранителните стоки на едро, скочи през последната седмица на януари с 0,5 на сто, до 1,605 пункта, съобщава Държавната комисия по стоковите борси и тържищата (ДКСБТ). От началото на годината ИТЦ се е повишил с 8,01 процента.Цената на оранжерийните домати се понижи тази седмица с 3 процента до до 2,60 лева за килограм, а цената на оранжерийните краставици се увеличи с 24,, на сто, до 4,28 лева за килограм. Картофите поевтиняват с 2,7 на сто и се продават по 0,72 лева за килограм. Морковите поевтиняват с 18,8 на сто и се търгуват по 0,65 лева за килограм. Цената на зелето пада с 5,2 на сто до 0,55 лв./кг. Червените чушки поевтиняват с 5,6 на сто, средно до 2,72 лева.Ябълките поевтиняват с 6,7 на сто, до 1,12 лв./кг. Лимоните поскъпват с 1,0 процента и се продават по 2,12 лева за килограм. Бананите се предлагат по 2,15 лева за килограм; портокалите - по 1,30 лв./кг; мандарините поевтиняват с 1,2 на сто - до 1,69 лева за килограм.Кравето сирене поскъпва с 0,6 на сто и се търгува по 6,39 лв./кг; кашкавалът, тип \"Витоша\", се купува по 10,49 лв./кг. Олиото поскъпва с 2,0 на сто и се продава по 2,05 лева за литър. Пакетче краве масло от 125 грама се продава по 2,19 лева. Пилешкото се търгува по 4,10 лева за килограм на едро в края на седмицата. Захарта поскъпва с 1,6 на сто до 1,30 лв./кг. Брашното, тип \"500\", поскъпва с 3,3 на сто, до 0,95 лева/кг. Цената на ориза пада с една стотинка до 1,97 лева за килограм. Яйцата се продават средно по 0,21 лева за брой. ", "date": "2020.02.02", "title": "Храните продължават да поскъпват "}
{"url": "http://www.cross.bg/alkohol-mozuka-konsymatziya-1624313.html", "text": "/КРОСС/ Хората, които пият редовно, състаряват мозъка си с ден и половина за всеки допълнително консумиран грам алкохол, установи американско изследване, цитирано от БТА.Проучването е осъществено от екипа на д-р Артър Тога от университета в Южна Калифорния, като в него са обхванати данните на над 17 хиляди британци на възраст от 45 до 81 години.Учените анализирали широка база данни с изображения на мозъка, получени чрез скенери. От тях станало видно, че редовната консумация дори на малки количества алкохол - по една халба бира или по една чаша вино дневно, води до свиване на мозъка.Същият ефект на мозъчно състаряване било констатирано и при редовните пушачи. Тези, които пушели по една кутия дневно в продължение на година, състарявали мозъка по приблизително същия начин, като консумиращите алкохол.", "date": "2020.02.02", "title": "Проучване: Редовната консумация на алкохол и цигари състарява мозъка"}
{"url": "http://www.cross.bg/vizi-pravila-viza-1624315.html", "text": "/КРОСС/ Актуализираните правила за издаване на визи за ЕС, които трябва да опростят пътуването до държавите от общността и да помогнат за решаването на миграционната криза, влязоха в сила днес. Това съобщиха от пресслужбата на Европейската комисия (ЕК).„Новите правила на ЕС за краткосрочните визи се прилагат по целия свят от 2 февруари 2020 г. Те улесняват легално пътуващите да кандидатстват за виза за влизане в Европа, допринасят за развитието на туризма, търговията и бизнеса, като същевременно предоставят повече ресурси за противодействие на нередовните миграционни потоци и заплахите за вътрешната сигурност на ЕС \", се казва в изявлението на Комисията.Решението за промяна на визовите разпоредби беше взето от Съвета на ЕС миналия юни. Както обясни Съветът, „новите правила ще осигурят по-лесни и бързи визови процедури за легално пътуващите. Те позволяват подаването на заявления от шест месеца до 15 дни преди пътуването, предоставят възможност за попълване и подписване на формуляра за кандидатстване за визи по електронен път, издаване на визи за по-дълъг период на пребиваване за редовно пътуващи\", се казва в решението на Съвета.В същото време ЕС повишава консулската такса от 60 на 80 евро: „За да могат държавите-членки да покрият по-добре разходите за кандидатстване за виза, без да създават пречки за кандидатите, таксата за виза ще бъде увеличена до 80 евро\". ", "date": "2020.02.02", "title": "Влизат в сила новите визови правила на ЕС "}
{"url": "http://www.cross.bg/vinetki-avtomobili-prodazhbata-1624317.html", "text": "/КРОСС/  От днес спира продажбата на месечни електронни винетки за тежкотоварните автомобили над три тона и половина. Промяната е свързана с въвеждането на толсистемата.От 1 март тежкотоварните коли ще плащат на база изминато разстояние.3115 км автомагистрали и първокласни пътища влизат в границите на толтаксите. Останалите близо 17 хиляди от около 20 хиляди км републикански пътища ще бъдат безплатни.На 24 февруари спира продажбата на седмични винетки, а в края на месеца - на всички видове винетки за тежкотоварни автомобили. ", "date": "2020.02.02", "title": "Спира продажбата на винетки за тежкотоварни автомобили "}
{"url": "http://www.cross.bg/borisov-boiiko-kitaiiskiya-1624324.html", "text": "/КРОСС/  Министър-председателят Бойко Борисов изпрати писмо до премиера на Китайската народна република Ли Къцян, в което изразява съпричастността на българското правителство към китайския народ. Поводът е тревожното разпространение на коронавируса, довел до многобройни заболели и жертви. „От името на правителството на Република България и лично от свое име поднасям искрени съчувствия на семействата и близките на починалите, пожелания за скорошно и пълно възстановяване на заболелите, както и съпричастност към приятелския китайски народ в този тежък момент\", отбелязва в писмото българският премиер.Министър-председателят Бойко Борисов изразява надежда, че своевременно предприетите мащабни и бързи действия от китайското правителство, медицински среди и общество за справяне с разпространението на вируса скоро ще дадат резултат и кризата ще бъде ефективно преодоляна. В писмото премиерът Борисов посочва, че навременните и последователни мерки са от голямо значение не само за Китай, но и за международната общност като цяло.„Уверявам Ви в нашата солидарност с жителите на Ухан и засегнатите провинции и пожелавам успех на правителството и народа на Китай в усилията за справяне с коварното заболяване\", заявява още министър-председателят Бойко Борисов до китайския премиер Ли Къцян.  ", "date": "2020.02.02", "title": "Бойко Борисов изразява съпричастност към китайския народ в писмо до премиера Ли Къцян"}
{"url": "http://www.cross.bg/glasyvane-mashinnoto-partiya-1624334.html", "text": "/КРОСС/  Политическа партия МИР инициира подписка за прилагане на машинното гласуване в България. Това стана по време на вчерашния им протест пред Министерски съвет за незабавно привеждане в действие на Раздел 14, Глава III от Изборния кодекс, който предвижда изборите в България да се провеждат чрез машинно гласуване. ПП МИР настояват министър-председателят Бойко Борисов да спази закона и незабавно да започне подготовката за въвеждането на машинното гласуване още на следващите парламентарни избори. Към организирания от най-младата българска партия МИР протест се присъединиха гражданско сдружение „Мрежа за инициативи и решения\", гражданско сдружение „Сила\", платформата „Изправи се БГ\" и Мая Манолова, партия „Възраждане\", ПП АБВ, Българската социалдемократическа партия (БСДП), Национална Републиканска партия, Български съюз за директна демокрация, Тошко Йорданов, както и много други общественици и български граждани.„Машинното гласуване е национална кауза и затова призовавам всички български граждани, политически партии, граждански и неправителствени организации, които са за провеждането на честни избори в България да се обединим около каузата за машинното гласуване и да окажем силен граждански натиск върху управляващите да спазят закона\", заяви лидерът на ПП МИР Симеон Славчев. Той прикани всички политически партии, които обявяват, че са за машинното гласуване да действат сега, с реални стъпки и да подкрепят исканията на ПП МИР за спазването на закона и въвеждането на машинното гласуване, което е единственият начин да се гарантира вота на българските граждани и да се спре купения и корпоративния вот. Гражданите, желаещи да се присъединят към подписката на партията може да го направят всеки ден на пл.\"Независимост\", пред сградата на Министерски съвет, от 10.00 до 20.00 ч. От най-активната опозиционна партия МИР потвърдиха, че протестът за незабавното въвеждане на машинното гласуване е безсрочен и ще продължи докато управляващите не гарантират, че ще спазят Закона.", "date": "2020.02.02", "title": "ПП МИР инициира подписка за прилагане на машинното гласуване"}
{"url": "http://www.cross.bg/zaharieva-vsichki-ekaterina-1624328.html", "text": "/КРОСС/  Вицепремиерът и министър на външните работи Екатерина Захариева изпрати писмо до китайския си колега Ван И, в което изрази солидарност и съпричастност с Китайската народна република в борбата с новия коронавирус.„Високо оценяваме неспирните усилия на китайското правителство да се бори с новия коронавирус и имаме пълно доверие в способността на Китай да контролира вирусното заболяване. Китай предприе бързи и силни мерки, като въведе национален механизъм за предотвратяване и контрол, който се надяваме, че ще бъде ефективен за ограничаване по-нататъшно разпространение на вируса\", заяви в писмото Екатерина Захариева.Външният ни министър изрази съболезнования за загубените животи в следствие на болестта и пожела бързо възстановяване на всички заразени в Китай.В писмото си до министъра на външните работи на Китайската народна република Екатерина Захариева благодари на китайското правителство за грижите към всички българи, които понастоящем живеят там.„Приемете моята благодарност за грижата за всички български граждани, които пребивават в Китайската народна република. Оставам убедена, че ще се справите успешно с това велико предизвикателство за добро на всички\", посочи Екатерина Захариева в писмото да министър Ван И. ", "date": "2020.02.02", "title": "Захариева: Имаме пълно доверие в способността на Китай да контролира вируса "}
{"url": "http://www.cross.bg/politziyata-airbnb-suobshti-1624331.html", "text": "/КРОСС/  Трима души са били убити, а други двама ранени при стрелба в апартамент, нает в Airbnb в Торонто, съобщи полицията.Трима души бяха застреляни, а четвърти е бил ранен при стрелбата. Пети човек е бил намушкан, но животът му е вън от опасност, съобщи в Twitter полицията в най-големия град в Канада. Все още няма информация за самоличността на жертвите или мотивът за нападението, но се съобщава, че насилието се е случило в онлайн наето жилище на Airbnb в центъра на града.Говорител на полицията заяви, че загиналите са млади мъже на 22, 20 и 19 години.На 31 октомври миналата година въоръжен мъж откри огън на домашно парти в Оринда, Калифорния, което беше под наем на Airbnb. Четирима мъже и една жена бяха убити. ", "date": "2020.02.02", "title": "Стрелба в Торонто, трима загинаха "}
{"url": "http://www.cross.bg/fevryari-brak-poveche-1624321.html", "text": "/КРОСС/  Повече от 1500 двойки ще сключат брак в Москва на три февруарски дати, повечето от заявленията са подадени за 20 февруари, казаха за РИА Новости в пресслужбата на московските служби за бракосъчетания.\"Февруари 2020 г. е популярен сред младоженците. Първата предпочитана дата - 02.02.2020 г. - се пада в неделя, който е официален почивен ден в деловодствата и сватбените палати. Но младоженците ще могат да сключат брак в три сватбени палати, които ще работят ежедневнопрез февруари. Общо за 02.02.20 са подадени над 160 молби\", гласи съобщението.Отбелязва се, че 20 февруари,- четвъртък, се ползва с най-голяма популярност сред новобрачните московчани. Бракове ще могат да се сключват и в деловодствата на някои райони в руската столица. Повече от 1000 двойки планират да се оженят този ден.Третата желана дата е 22 февруари. Повече от 750 младоженци планират да се оженят на този ден, около 50 от тях са подали молбите си на специалните сайтове за регистриране на брак. ", "date": "2020.02.02", "title": "Датите с най-много двойки привлякоха над 1500 младоженци в Москва"}
{"url": "http://www.cross.bg/pamela-dzhon-brak-1624322.html", "text": "/КРОСС/  Памела Андерсън се раздели със съпруга си - известния холивудски продуцент Джон Питърс, само 12 дни след сватбата им.Звездата от „Baywatch\" потвърди, че тя и Джон са „отделили известно време, за да се разделят и да преосмислят какво искат един от друг\". Това става по-малко от две седмици след сватбата им в края на януари.В изавление пред The ​​Hollywood Reporter по повод раздялата Андерсън казва: \"Животът е пътуване, а любовта е процес. Имайки предвид тази универсална истина, ние взехме решение да отложим влизането в сила на свидетелството за брак и да вложим повече сили в процеса по изграждането на съюза ни\".Памела и Джон, които най-вероятно не са подали юридически документи за удостоверение за брак, се срещат за първи път преди повече от 30 години, но преди месец официално оповестиха връзката си, а на 20 януари се ожениха в Малибу.По време на сватбата 74-годишният холивудски продуцент заяви, че \"Памела никога не е използвала пълния си потенциял като актриса. Тепърва нейната слава ще се разчуе. Тя има много таланти, не само тези, които се виждат с очите\".\"Навсякъде има красиви момичета. Можех да си избера друга, но от 35 години насам исках само Памела. Тя ме удивлява. Тя ме вдъхновява. Обичам я и ще я направя моята принцеса\".52-годишната Памела написа в социалните мрежи: „Джон е първото \"лошо момче\" на Холивуд. Обичам го дълбоко като член на семейството ми. Той никогта не ме е предал и аз съм късметлийка - доказателство, че Бог има план\".БГНЕС припомня, че бившата звезда на \"Спасители на плажа\" Памела Андерсън се омъжи за известния холивудски продуцент Джон Питърс на тайна церемония в Малибу на 20 януари.Двойката направи романтично бракосъчетание на тайна церемония в Малибу, на която присъстваха пълнолетните синове на Памела - Брандън и Дилън, и бившата съпруга на Питърс заедно с дъщерите им Калей и Скай.Джон - който продуцира филма на Брадли Купър „Роди се звезда\", отличен с „Оскар\" през 2019 година, потвърди, че двамата с Памела са сключили брак.52-годишната Памела също потвърди новината за сватбата и пусна изявление под формата на стихче, в което заявява, че двойката „се обича безусловно\". ", "date": "2020.02.02", "title": "Памела Андерсън се раздели с мъжа си след 12 дни брак"}
{"url": "http://www.cross.bg/yanik-delfinite-zhivotnite-1624301.html", "text": "/КРОСС/  Учени откриха още доказателства, които подкрепят твърдението, че делфините се обръщат един към друг по „име\", пише Би Би Си.Морските бозайници използват уникални подсвриквания, за да се разпознаят. Нещо повече - екип от Университета на Сейнт Андрюс в Шотландия открива, че когато животните чуят своя собствен „зов\", те отговарят на него.„Делфините живеят в една триизмерна среда, недалеч от брега. Около тях няма специфични ориентири, а те трябва да стоят заедно като група - казва д-р Винсент Яник. - Тези животни живеят в среда, в която се нуждаят от ефикасна система, за да поддържат връзка.\"От доста време учените подозират, че делфините използват специфични подсвирквания - еквивалент на човешките имена. Това обаче е първият път, в който се проучва откликът на животните на техните собствени „имена\". Екипът вярва, че делфините действат като хората - когато чуят името си, те отговарят. Според д-р Яник това тяхно умение се е породило от необходимостта да стоят заедно в група в техния обширен подводен хабитат.„Повечето от тях не се виждат, не могат да се подушат под водата - а това е особено важно чувство при бозайниците, с помощта на което се разпознават. Освен това нямат навика да стоят на едно място. Нямат гнезда или бърлоги, в които да се завърнат\", допълва д-р Яник.Учените настояват, че наблюдават подобно поведение за първи път сред животните. Други изследвания обаче показват, че и някои видове папагали използват звуци, за да се разграничат в своята група.Според д-р Яник проучването на подобно поведение би могло да внесе повече яснота и по въпроса как се е развила комуникацията у хората. ", "date": "2020.02.02", "title": "Делфините се обръщат един към друг по име"}
{"url": "http://www.cross.bg/telegraf-chasa-vodeshti-1624316.html", "text": "/КРОСС/ в. 24 часа - Ден за арестив. 24 часа - Термокамери и медицински екипи за идващите от места с коронавирус, обявихме 4-а степен на опасноств. Телеграф - 14 дни карантина влизане в Българияв. Телеграф - Закопчаха ортак на Васил Божков във Виенав. 24 часа - Гешев: Обявяваме война на битовата престъпност, ще има справедливоств. 24 часа - Тировете с кокаин возили 6 хиляди кашона лайм, бившият шеф на столичната митница Керемедчийски арестуван за трафикав. Телеграф - Актрисата и писателка Мария Грубешлиева - Муки: Правим филм за мамав. Телеграф -  Гората е като хубава жена ", "date": "2020.02.02", "title": "Преглед на вестниците "}
{"url": "http://www.cross.bg/kitaii-transportirani-patzienti-1624319.html", "text": "/КРОСС/ Българските студенти, които бяха евакуирани от Китай със самолет на френските авиолинии, ще бъдат транспортирани с военния самолет \"Спартан\" към България. Двете наши сънароднички, които трябваше да бъдат евакуирани са излетели рано тази сутрин със закъснение. Очаква се те да кацнат във Франция, след което ще бъдат транспортирани с към България, предаде БНТ.Правителството обяви четвърта от общо пет степени на опасност заради коронавируса след извънредно заседание на кабинета.Това означава предупреждение за преустановяване на пътуванията в Китай (освен при крайна необходимост). Ввсички граждани, които се връщат от Китай или държава, където има коронавирус, ще бъдат подложени на 14-дневна карантина. На летищата ще бъдат монтирани термокамери, които да проверяват състоянието, а при явни симптоми хората ще бъдат транспортирани до лечебните заведения, подготвени за прием на заразени пациенти.През изминалата нощ СЗО съобщи, че е регистриран и първият случай на смърт, причинена от коронавируса извън Китай. Това се е случило във Филипините, където е починал 44-годишен мъж от Ухан. Починалият е един от двамата пациенти на територията на Филипините, за който беше потвърдено, че е заразен. Смъртта му е настъпила късно на 1 февруари.На 31 декември 2019 г. китайските власти информираха Световната здравна организация за огнище на неизвестна пневмония в град Ухан, разположен в централната част на страната. Експертите установиха причинителя на заболяването - коронавирусът 2019-nCoV.СЗО квалифицира случващото се като глобална заплаха за общественото здраве с международно значение Според последните данни общият брой на заразените в Китай достигна 14 370 души, 304 починаха, 328 бяха изписани от болници.Броят на заразените извън Китай надхвърли сто души.От Външното ни министерство съветват българите да не пътуват до Китай. А всички, които се връщат от там, ще бъдат подложени на 14-дневна карантина.На летищата ще бъдат монтирани термокамери, които да проверяват състоянието, а при явни симптоми хората ще бъдат транспортирани до лечебните заведения, подготвени за прием на заразени пациенти. ", "date": "2020.02.02", "title": "Евакуираните българи от Китай ще бъдат транспортирани със „Спартан”-а"}
{"url": "http://www.cross.bg/snikurs-hershey-knigata-1624305.html", "text": "/КРОСС/  Гигантското шоколадово барче, произведено от Сникърс преди две седмици, загуби мястото си в Книгата на рекордите Гинес. Сладкишът бе произведен във фабриката на Марс в Уеко, Тексас, и тежеше над 2.1 тона.Популярният десерт бе изместен от първото място в Книгата на рекордите от конкурентната фирма Hershey, която направи барче с тегло от 2.6 тона във фабриката си в Пенсилвания.\"Това е духът на конкуренцията. Видяхме, че направиха огромния Сникърс, затова решихме, че ние също имаме бар с ядки и шоколад, който е много по-вкусен\", заяви Кейли Даган от Hershey пред местния вестник The Patriot-News.Сладкишът бе представен на Книгата на Гинес в петък, като представители на престижната статистика официално записаха новия рекорд.Сладкишът на Hershey е с дължина от 2.7 метра, широчина от 1.6 метра, и височина от 60 сантиметра. Барът се състои от няколко слоя фъстъчено масло, карамел, ядки, парченца крокан и шоколад. Точното му тегло е 2 695 кг., а гигантският Сникърс тежеше 2144 кг.Според представители на Hershey на служителите на компанията са й били необходими пет дни, за да направят шоколадовия бар, докато техните съперници от Марс са го направили за седем.Подобно на предишния \"сладък\" рекорд на Сникърс, новият сладкиш в Гине няма да бъде достъпен за широката публика, а ще бъде разрязан на много парчета и раздаден на служителите в завода. ", "date": "2020.02.02", "title": "Сникърс загуби мястото си в Книгата на рекордите Гинес"}
{"url": "http://www.cross.bg/otbranata-razdel-ministerstvoto-1624306.html", "text": "/КРОСС/  Министерството на отбраната откри нов , посветен на 75-годишнината от Ялтенската конференция между лидерите на трите държави от антихитлеристката коалиция. Резултатите от нея са от ключово значение за формирането на следвоенната \"архитектура\" на световната сигурност, в частност за създаването на ООН, пише РИА \"Новости\".Конференцията се провежда в Ялта на 4-11 февруари 1945 година. В нея участват американският президент Франклин Рузвелт, британският премиер Уинстън Чърчил и съветският лидер Йосиф Сталин.Новият раздел, основан на уникални разсекретени документи от фондовете на централния архив на военното ведомство, е продължение на дейността на министерството на отбраната, насочена към опазване и защита на историческата истина, противодействие на фалшифицирането на историята и опитите за ревизия на резултатите от Великата отечествена война.Документите разказват как силите на съветския Черноморски флот провеждат усърдна и всеобхватна подготовка за Ялтенската конференция.\"Организирането на сигурността на историческата среща на лидерите на съюзническите страни по време на война, на територия, където все още се водят кървави битки, изисква сериозна подготвителна работа не само за възстановяване на градската среда и инфраструктура\", обясняват от министерството на отбраната.Отбелязва се, че в установяването на надеждни комуникации, разминирането на морската ивица и брегова линия, защитата на небето, сушата и морето край Ялта и организирането на празненства в чест на пристигането на високопоставените гости, се включват много хора, щабове, спецподразделения от различни видове и родове войски.В значителна част от документите се разкрива как е обезпечена защитата на Ялта от всякакви възможни опити за вражеска атака. Всичко това е извършено съвместно с военните на САЩ и Великобритания.Новият раздел представя и уникални, непубликувани досега снимки от мероприятията, проведени по време на конференцията. \"Посещението на Уинстън Чърчил до хълма Сапун, екскурзия на американски моряци до наблюдателната площадка, съвместни празници на британците и американците с героите на Черно море. От представените снимки ясно се вижда как немско-фашистките окупатори са оставили курортния град\", казват от министерството на отбраната. ", "date": "2020.02.02", "title": "Руското министерство на отбраната разсекрети документи от Ялтенската конференция"}
{"url": "http://www.cross.bg/kitaii-velikobritaniya-slyzhiteli-1624320.html", "text": "/КРОСС/  Великобритания обяви, че репатрира повечето си дипломатически служители от Китай заради епидемията с новия коронавирус, предаде Франс прес.Мярката касае всички служители в британското посолство и консулства, които не изпълняват задачи от първостепенно значение, както и семействата им. Посланикът и изпълняващите важни задачи служители остават в Китай, се казва в изявление на британското външно министерство.Вчера Великобритания репатрира 83 свои граждани от централния китайски град Ухан, откъдето тръгна епидемията през декември.Санитарните власти обявиха първите два случаи на заразени с коронавируса във Великобритания.По официални данни на СЗО от днес, от коронавируса са заразени близо 12 000 души, почти само в Китай, където има и 259 смъртни случая. В страни извън Китай има потвърдени над 130 случая на заразяване. ", "date": "2020.02.02", "title": "Великобритания репатрира повечето си дипломатически служители от Китай заради коронавируса "}
{"url": "http://www.cross.bg/velikobritaniya-marin-suyuz-1624303.html", "text": "/КРОСС/  Лидерът на френската крайнодясна партия Национален сбор (НС) Марин Льо Пен приветства \"завръщането към свободата\" на Великобритания и определи Брекзита като \"ужасяващ провал за Европейския съюз\", който според нея трябва да се преобразува в \"европейски съюз на нациите\", предаде Франс прес.От лятото на 2017 г. НС, който замени Националния фронт, вече не призовава за излизане на Франция от ЕС, а за промяна на евросъюза отвътре, припомня агенцията.\"След множество епизоди Великобритания най-сетне си възвърна свободата. Това все пак си е ужасяващ провал за ЕС. Струва ми се впрочем, че това събитие не се коментира кой знае колко, при положение, че една от страните основателки на ЕС затръшна вратата. Това не е нещо незначително\", каза Льо Пен на пресконференция в северния френски град Лил.През 1957 г. основите на ЕС са положени от Франция, Германия, Италия, Белгия, Нидерландия и Люксембург. Великобритания се присъединява към организацията едва през 1973 г., отбелязва АФП.\"В следващите месеци и години ще осъзнаем, че Великобритания е постъпила правилно, че тя вероятно ще извлече големи ползи\" от напускането на ЕС, заяви Марин Льо Пен.\"Виждам впрочем, че катастрофалните сценарии бяха заменени от предпазливи коментари от страна на тези, които ни обясняваха, че британците щели да бъдат разорени и че щяла да ги сполети масова безработица\", добави тя. ", "date": "2020.02.02", "title": "Марин Льо Пен: Брекзит е ужасяващ провал за Европейския съюз "}
{"url": "http://www.cross.bg/kitaii-izvun-zdravna-1624312.html", "text": "/КРОСС/ Първи смъртен случай от коронавируса извън Китай е регистриран във Филипините. Там е починал 44-годишен мъж от Ухан, съобщи филипинският клон на Световната здравна организация в Twitter, цитиран от БГНЕС.Уточнява се, че починалият е един от двамата пациенти на територията на Филипините, за който беше потвърдено, че е заразен. Смъртта му е настъпила късно на 1 февруари.На 31 декември 2019 г. китайските власти информираха Световната здравна организация за огнище на неизвестна пневмония в град Ухан, разположен в централната част на страната. Експертите установиха причинителя на заболяването - коронавирусът 2019-nCoV.СЗО квалифицира случващото се като глобална заплаха за общественото здраве с международно значение. Според последните данни общият брой на заразените в Китай достигна 14 370 души, 304 починаха, 328 бяха изписани от болници.Броят на заразените извън Китай надхвърли сто души. ", "date": "2020.02.02", "title": "Първи смъртен случай от коронавируса извън Китай"}
{"url": "http://www.cross.bg/muzhkata-kruvta-vreme-1624323.html", "text": "/КРОСС/  Датата в народните традиции се отбелязва като празник на оцеляването и съхраняването на мъжката сила. На него народът ни отдава чест и възхвала на мъжката челяд, на която се е крепяло семейството и мирът.По време на турското робство по това време на годината поробителите минавали да взимат български момчета за еничари. От която къща вземели момче, те поставяли кървав знак на портата. Според легендата, за да не даде момчето си за еничар, българска майка заклала петел и с кръвта му белязала външните врати на дома си, за да се заблудят поробителите.И наистина, щом те видели кръвта на вратата, подминали къщата, убедени, че детето вече е взето. В чест на петела празникът е наречен от народа Петльовден.Според традицията днес жертвената птица се заколва на прага, а с кръвта ѝ по челата на момчетата се прави кръстен знак, за да бъдат живи и здрави. Главата на птицата се оставя на портата, а перата се запазват и използват при болести на децата. Закланият петел се сготвя, а от него се раздава на съседи за здравето на момчетата, които са продължителите на рода. ", "date": "2020.02.02", "title": "Петльовден – празникът на мъжката челяд"}
{"url": "http://www.cross.bg/sofiya-dzhoyns-teri-1624318.html", "text": "/КРОСС/  София Филм Фест отдава почит към Тери Джоунс. В Дома на киното ще има ексклузивна прожекция на обновената версия на култовия филм \"Монти Пайтън: Животът на Брайън\" - язвителна сатира на холивудските интерпретации върху библейските теми. \"Историята невинаги е това, което се случва, а това което хората искат да си мислят, че се е случило\", казваше един от създателите на ненадминатата британска комедийна група Монти Пайтън, режисьор, сценарист, преподавател и разказвач.Тери Джоунс се превърна в любимец на българската публика като гост на София Филм Фест.В последното си гостуване получи наградата на София за принос в киноизкуството. ", "date": "2020.02.02", "title": "София Филм Фест отдава почит на Тери Джоунс "}
{"url": "http://www.cross.bg/aktyorite-stzeni-tormoz-1624307.html", "text": "/КРОСС/  Съюзът на актьорите в САЩ променя правилата за заснемане на секс сцени в Холивуд, съобщава „Гардиън\".При новите условия на мястото на снимките ще има специален координатор, който ще взаимодейства с актьорите по въпроси, свързани с интимните сцени. Експертът ще обсъжда с тях какво са съгласни да направят пред камерата и какво не.Координаторът също ще контактува по тези въпроси с продуценти, режисьори и сценаристи. Той ще говори с тях за всички разголени сцени в предстоящ филм и степента на „разголване\". Освен това експертът ще присъства на репетиции и снимки, за да следи изпълнението на договореното.Нововъдението е документирано и публикувано от Гилдията на актьорите в САЩ. Тези правила се въвеждат с цел да се ограничи вероятността от тормоз, както и да се изключват епизоди с неподходящо поведение на актьорите и режисьорите на снимачната площадка.Синдикатът на актьорите е уверен, че новите правила ще направят заснемането на деликатни сцени по-комфортно както за самите звезди, така и за режисьорите.Тези мерки са в отговор на скандалите, избухнали поради сексуален тормоз в областта на американското филмово производство. За създаването на такъв регламент започна да се говори с появата на движението #MeToo. ", "date": "2020.02.02", "title": "Холивуд променя правилата за снимане на секссцени"}
{"url": "http://www.cross.bg/kozhyharova-gripnata-epidemiya-1624325.html", "text": "/КРОСС/  „При грипа е малко опасно да се правят прогнози, дори и близки, но всъщност до момента, което наблюдаваме, е че тази седмица, която приключва, всъщност днешният ден ще бъде пикът на грипната епидемия\". Това каза в предаването „Денят започва с Георги Любенов\" по БНТ епидемиологът проф. Мира Кожухарова. „След утихване на най-големия интензитет на грипната епидемия обикновено се появяват усложненията, които най-често са пневмонии. Както всяка година, сезонният грип има еднаква симптоматика. В момента по-особеното е, че са засегнати децата между 5 и 14 години, което не е съвсем обичайно\", обясни проф. Кожухарова. Тя разясни, че антибиотик се взема само тогава, когато е предписан от лекар. Вирусите не се убиват с антибиотици. Проф. Кожухарова коментира и опасния коронавирус, като изтъкна, че обръщението да не се пътува към Китай е абсолютно разумно. Според нея, поведението на нашето правителство е в унисон с решението на Световната здравна организация да бъде обявена заплаха за общественото здраве на световно ниво. „Ако хванете коронавирус, най-вероятно е въобще да нямате никаква симптоматика. Ако случайно развиете заболяване, по-вероятно е да протече леко, отколкото тежко. Ако развиете тежко заболяване, тогава вече има риск на 100 болни да загинат двама\", каза още проф. Мира Кожухарова.", "date": "2020.02.02", "title": "Проф. Мира Кожухарова: „Днешният ден ще бъде пикът на грипната епидемия\""}
{"url": "http://www.cross.bg/grad-priema-nikolaii-1623985.html", "text": "/КРОСС/ 962 г. - Отон I е коронован в Рим, като първия император на Свещената римска империя след почти 40 години; в Германия тази дата се приема за ден на основаването на нацията.1033 г. - Бургундия се присъединява към Свещената Римска империя.1536 г. - Испанският конкистадор Педро де Мендоса основава Буенос Айрес.1568 г. - Открити са Соломоновите острови.1701 г. - Петър I издава указ за основаване на Балтийския флот.1709 г. - Случайно минаващ кораб прибира от остров Мас-о-Тера корабокрушенеца Александър Селкирк - първообраз на героя на Даниел Дефо Робинзон Крузо.1811 г. - Руски заселници основават американския град Форт Рос.1846 г. - Най-богатите квартали на Пловдив са почти унищожени от пожар.1848 г. - Мексиканско-американска война: Подписан е договора Гуадалупе Идалго, който слага край на войната, а Мексико отстъпва на САЩ повече от половината от своята територия.1863 г. - Американският писател Самюъл Клемънс започва да публикува с псевдонима си Марк Твен.1896 г. - Престолонаследникът на българския трон княз Борис III Търновски приема православието; негов кръстник става руският император Николай II.1932 г. - Обществото на народите свиква Женевска конференция по разоръжаване с участие на 63 държави.1940 г. - Военната колегия на Върховния съд на СССР осъжда бившият ръководител на НКВД Николай Ежов на смърт чрез разстрел.1940 г. - Състои се дебюта на сцена на американския поп-певец Франк Синатра.1943 г. - Втората световна война: Последните германски военни части в Битката при Сталинград капитулират.1945 г. - В нощта на 1 срещу 2 февруари са изпълнени смъртните присъди на т.нар. Народен съд, като са разстреляни Богдан Филов и княз Кирил Преславски.1946 г. - Унгария е обявена за република.1951 г. - 1 (27) Народно събрание приема нов Наказателен кодекс, копиран от съветското законодателство, станал основа за репресиите през 50-те години.1971 г. - В иранския град Рамсар е подписана Конвенция за защита на влажните зони.1982 г. - Сирийската редовна армия започва да бомбардира град Хама, за да потуши избухналото под ръководството на Мюсюлманското братство въстание - загиват между 10 и 25 хил. души (съгласно Амнести Интернешънъл).1990 г. - В ЮАР е обявена за легална дейността на забранения дотогава Африкански национален конгрес.2004 г. - Швейцарският тенисист Роджър Федерер става водач в Световната ранглиста по тенис за мъже - позиция, която удържа за рекордните 237 последователни седмици. ", "date": "2020.02.02", "title": "2 февруари в историята"}
{"url": "http://www.cross.bg/-fevryari-vsichki-1624308.html", "text": "/КРОСС/ Втори февруари 2020 г. - 02.02.2020 г. Вселената ни дава шанс да започнем нова фаза от живота.- според нумеролозите ще бъде наистина вълшебен ден за всички жени . Тази комбинация от числа се случва веднъж на хилядолетие, така че не пропускайте шанса да използвате магията на числата и да промените живота си към по-добро. 2 февруари ще бъде наситен с енергията на Юпитер. Това е силен ден за мъжете, но именно жените ще получат възможността да вършат чудеса. Основното е да се възползвате от момента и да прекарате деня правилно.Дори ако апатията надделява сега и силите са ви на минимума, скоро всичко ще се промени. Не се страхувайте от промяната, съветват от zajenata.bg.Мъжката енергия е царувала твърде дълго. Сега всичко започва да се променя в полза на женската енергия и светът започва да се движи натам, където жената иска.Как да прекарате този ден?На първо място, на 2 февруари трябва да изречете своите желания, да помечтаете, да визуализирате и да детайлизирате желаното. Представете си как се сбъдват мечтите ви, потопете се в усещанията си, насладете им се.Не забравяйте да простите на хората, нанесли ви обида, и да пуснете тези, които искат да си отидат. Сега нямате нужда от нищо излишно. Поставете се на преден план - сега никой не е по-важен от вас самите.Освободете всички негативи. Бъдете искрени в своите намерения: прошката трябва да идва от сърце.На този ден в никакъв случай не трябва да се отдавате на завист, да кълнете и да си съперничите с другите. Помагайте, подкрепяйте, правете и давайте добро. Ако е извън силите ви - просто оставете, отдръпнете се, не се намесвайте. 02.02.2020 може да е отправната точка на един нов живот! ", "date": "2020.02.02", "title": "Магическата дата 02.02.2020 г."}
{"url": "http://www.cross.bg/rozhdenitzite-na-fevryari-1624299.html", "text": "/КРОСС/Йордан Каменов, историкКалоян Топалов, председател на Софийски градски съдМика Зайкова, макроикономист, експерт в КТ „Подкрепа\" ", "date": "2020.02.02", "title": "Рождениците на 2 февруари"}
{"url": "http://www.cross.bg/tema-pisatelyat-mariya-1624298.html", "text": "/КРОСС/Тема: Загуба за милиарди. За икономическите щети на коронавируса. Говорят експертите.Тема: Няма връщане назад, Европа без Великобритания. За брекзит и българите на Острова.Тема: „Къси разкази\": От жълтите павета до амазонската дженгла. Една българка в Бразилия. История на Мария Йотова.Тема: Красавицата и киното. Диляна Попова в нова роля.Тема: 02.02.2020-а, каква сила крият четирите двойки и носят ли успех?Тема: Какво открива под водата Любен Дилов-син?Тема: За криминалния преход и героите на новото време. Писателят и бивш говорител на „Мултигруп\" Димитър Недков.Тема: Хазарт, вот, брекзит, коя е думата, която ще бележи седмицата? Коментарът на Веселин Марешки.Тема: Писателят и тъгата: Георги Господинов.Тема: Кои са цариците на българската стендъп комедия?Тема: Любимецът на жените от „Гласът на България\" Тино, с нов имидж и нов клип.Тема: Напитките и опасностите. Дискусия в студиото.Тема: Заплахата \"Коронавирус\". Епидемиологът проф. Мира Кожухарова.Тема: Дрифт приключение. Репортаж от пистата.Тема: Президент под лупа. Говори началникът на кабинета на Румен Радев Калоян Методиев.Тема: Държавата и скандалите. Социалният антрополог Харалан Александров.Тема: Сделката на века или не? Aнализ на плана за Близкия изток на Иван Гарелов.Тема: На Стояна с обич. Дъщерята на голямата актриса Мария Грубешлиева - Муки.Тема: \"Да обичаш Вили Казасян\", книга за Маестрото.Тема: Алекс Раева и Деси Андонова, с покана за концерт. ", "date": "2020.02.02", "title": "Теми и гости в сутрешните блокове на телевизиите"}
{"url": "http://www.cross.bg/chasa-kyklen-teatur-1624300.html", "text": "/КРОСС/  София.От 18.30 часа в „Дом на киното\" ще бъде представена ре-мастерираната версия на култовата класика „Монти Пайтън: Животът на Брайън\", в памет на супер талантливия режисьор Тери Джоунс.***София.От 19.00 часа в театър „Азарян\" ще се проведе концерт на фолклорния ансамбъл „Фън Я Сун\" към традиционния китайски оркестър за народна музика на Тиендзин.***Гоце Делчев.От 10.30 часа ще се извърши традиционното зарязване на лозята в местността „Баира\". В 11.00 часа, на площада в Делчево ще започне музикалната програма с участието на атрактивните „Бабугери\" от село Мосомище, фолклорни групи от селата Мосомище, Баничан и Абланица, мъжка фолклорна група „Голешовски фантове\" и фолклорна група „Росна китка\" гр. Гоце Делчев.***Добрич.От 11.00 часа в Държавен куклен театър „Дора Габе\" ще се проведе куклен спектакъл „Kосе Босе\".***Кюстендил.От 13.30 часа ще се състои традиционно отбелязване на празника Петльовден.***Пловдив .От 11:00 до 14:00 в зала „Ботаника\" на Регионалния природонаучен музей - Пловдив ще се отбележи Световния ден на влажните зони.***Стара Загора .От 11.00 часа в Държавен куклен театър Стара Загора ще се проведе спектакъла „Принцесите и змеят\". ", "date": "2020.02.02", "title": "Предстоящи събития на 2 февруари\t"}
{"url": "http://www.cross.bg/pernik-yazovir-stydena-1624304.html", "text": "/КРОСС/  Бедственото положение в Перник се удължава с още 30 дни, считано от 2 февруари. Това решение взе Областният кризисен щаб на свое заседание. Вчера стартира строителството на водопровода от Мало Бучино до Перник, който трябва да свърже водопреносната мрежа на София с изпадналия във водна криза град.Общата стойност на проекта е 27 млн. лв. . с ДДС , като тя включва и изграждане на помпена станция, подмяна на три спирателни крана по довеждащия водопровод на Перник и монтиране на система за мониторинг на язовир \"Студена\". След изграждане на новата водопроводната връзка ще започне почистване на дъното на язовир \"Студена\", каза министърът на икономиката Емил Караниколов.Първоначално обявената от правителството сума за водопровода беше около 25 млн. лв., но днес стана ясно, че поскъпва с още 2 млн. лв. Министърът на икономиката каза, че проекта има 1.9 млн. лв. за непредвидени дейности като те най-вероятно ще бъдат възстановени.\"Тук ще подаваме 300 литра в секунда. Когато язовир \"Студена\" надхвърли 10 милиона куб.м, водният режим ще бъде намален, или прекратен\", каза кметът на Перник Станислав Владимиров.  ", "date": "2020.02.02", "title": "Бедственото положение в Перник се удължава до март"}
{"url": "http://www.cross.bg/gradysa-vyatur-promenliva-1624309.html", "text": "/КРОСС/ Минималните температури ще са от 2 до 7 градуса, максималните - между 16 и 21 градуса. Облачността ще бъде променлива.По Черноморието облачността ще е променлива. Ще духа до умерен вятър от запад-югозапад. Максималните температури ще са между 13 и 18 градуса. Температурата на морската вода е около 8 градуса. Вълнението на морето ще бъде 1-2 бала.Над планините облачността ще е променлива, по високите части със слаби превалявания от дъжд. Ще духа умерен до временно силен вятър от запад-северозапад. Максимална температура на 1200 метра - около 10 градуса, на 2000 метра - около 3 градуса.През първите два дни от следващата седмица с пренос на топъл въздух от запад-югозапад температурите ще се задържат значително по-високи от обичайните за началото на февруари - на места ще достигнат 20-23 градуса. Ще преобладава слънчево време. По приближаващия атмосферен фронт югозападният вятър ще се усили, особено в районите, разположени в близост до северните склонове на планините и в Източна България. През нощта срещу сряда от северозапад ще започне рязка промяна на времето. ", "date": "2020.02.02", "title": "Слънчева и топла неделя "}
{"url": "http://www.cross.bg/zoni-vlazhnite-chast-1624310.html", "text": "/КРОСС/ Всяка година на 2 февруари се отбелязва Световният ден на влажните зони.На тази дата през 1971 г. в иранския град Рамсар, разположен на брега на Каспийско море, е приета международната Конвенция за влажните зони, известна и като Рамсарска конвенция.Тази година мотото на кампанията е „Влажните зони и биоразнообразието\", а целта на информационните кампании е да се насочи общественото внимание към важността на влажните зони и да се насърчи тяхното възстановяване, опазване и разумно използване.Честотата на природните бедствия се увеличава и по-голямата част от тях са свързани с водите. Поради климатичните промени се очаква дори засилване на тази негативна тенденция в бъдеще. В същото време голяма част от обществото не е достатъчно запозната с ролята на влажните зони и това доколко те ни предпазват. Често на влажните зони се гледа като на запустели терени, които трябва да бъдат усвоявани за различни други ползвания. По преценка на учените най-малко 64% от влажните зони в световен мащаб са изчезнали от 1990 г. досега.Основните послания на Световния ден на влажните зони са: Влажните зони са естествена защита срещу бедствията и ни помагат да се справим с екстремните природни явления; Правилно управляваните влажни зони осигуряват на местните общности защита и възможност за бързо възстановяване при природни бедствия; Необходимо са действия за подпомагане опазването и насърчаване устойчивото ползване на влажните зони. ", "date": "2020.02.02", "title": "Отбелязваме Световния ден на влажните зони"}
{"url": "http://www.cross.bg/rieka-grad-grada-1624311.html", "text": "/КРОСС/ Хърватският пристанищен град Риека, на брега на Адриатическо море, пое официално щафетата на европейска столица  на културата през 2020 г.Няколко хиляди души не се уплашиха от проливния дъжд, за да присъстват на многото спектакли в Риека, в които през целия ден участваха стотици артисти, танцьори и певци. Зрителите успяха да се насладят на много концерти, един от които се състоя в историческата сграда на рибния пазар. Благодарение на инсталация с дължина 200 метра на авеню Корзо жителите и гостите на града можаха да се запознаят и с новата история на Риека.Основното събитие, наречено \"Индустриална опера\", се състоя на пристанището в града. Проявата разказва историята на Риека и представя града като пристанище на многообразието. Под този девиз ще бъдат организирани културните прояви през цялата година.Риека е богат откъм историческо минало и е принадлежал на различни страни през 20 в. Днес градът залага на туризма и културните прояви, за да оздрави икономиката си.Освен Риека, тази година и ирландският град Голуей е европейска столица на културата. Двата града получиха щафетата от Пловдив и италианския град Матера. ", "date": "2020.02.02", "title": "Хърватският град Риека официално пое щафетата на Европейска столица на култура "}
{"url": "http://www.cross.bg/putyvaniya-vremenno-rysiya-1624302.html", "text": "/КРОСС/  Правителството на Русия временно прекрати безвизовите туристическия пътувания до Китай заради огнищата на пневмония, причинена от вируса 2019-nCoV. Това се посочва в заповед, публикувана днес на официалния сайт на руското правителство и цитирана от ТАСС.С цел да се гарантира сигурността на държавата, да се защити общественото здраве и да не се разпространи нова коронавирусна инфекция (2019-nCoV) на територията на Русия, временно се спират безвизовите туристически пътувания, предвидени в споразумението между правителството на Руската федерация и правителството на Китайската народна република за безвизови групови туристически пътувания, се посочва в документа.На руското министерство на външните работи също така е възложено временно да спре приемането на документи, оформлението и издаването на работни визи за китайски граждани. ", "date": "2020.02.02", "title": "Русия спря безвизовите туристически пътувания до Китай "}
{"url": "http://www.cross.bg/dzhoshya-pylev-kobrata-1624342.html", "text": "/КРОСС/  Къде и кога ще бъде зрелищната битка между Кубрат Пулев и Антъни Джошуа? И двамата боксьори очакват споразумението между техните мениджъри да стане факт. Преди три седмици Кобрата започна подготовка на Националната спортна база „Белмекен\". Най-успешният български професионален боксьор сподели любопитни моменти от настоящето и миналото си пред камерата на NOVA.„Най-важното е да взема световната титла. Имам много сила и енергия. Ще победя Джошуа\", категоричен е Пулев.Боксовите мениджъри на двамата бокьори имаха срок до 31 януари да се споразумеят къде да се проведе мачът. Международната боксова федерация удължи срока до 14 февруари. Преговорите са в разгара си, а едни от спряганите дестинации за провеждане на мача са Великобритания, Турция и Катар.Боксовият сблъсък между Кобрата и Джошуа би трябвало да се проведе в края на май или началото на юни.„5 месеца са напълно достатъчни, за да се подготвя. След последния ми мач прекъснах сериозните тренировки. Имах нужда от почивка. Влизам във форма много бързо. Трябва да изчистя грешките, които допусках\", каза Кобрата.През 2014 г. Кубрат Пулев загуби от Владимир Кличко в мач за световната титла, а през 2017 г. контузия го отказа от двубой именно срещу Джошуа. ", "date": "2020.02.02", "title": "Кубрат Пулев: Ще победя Джошуа"}
{"url": "http://www.cross.bg/velikobritaniya-radev-nyama-1624339.html", "text": "/КРОСС/  След Брекзит във Великобритания остават да живеят близо 150 000 българи. Ще се появят ли опашки от пътници по британските летища и ще поскъпнат ли автобусните билети до Острова - отговори даде евродепутатът Емил Радев в ефира на NOVA.„Първоначалните условия за българите, които учат във Великобритания, няма да бъдат променени. Университетите в Шотландия заявиха ясно, че няма да има промяна в таксите. Вероятно ще има визи за тези, които работят в страната. Това ще стане ясно, след като разберем дали ще има споразумение между ЕС и Обединеното кралство\", каза Радев.Той обясни и какво ще се промени за българските превозвачи. „Ако няма споразумение, вероятно ще влезе в сила митнически режим. И ЕС, и Обединеното кралство се опитват да се договорят, за да не пострада бизнесът, особено на транспортният. След 1 януари 2021 г.обаче вероятно ще са ни нужни задгранични паспорти, за да пътуваме до Великобритания\", заключи Радев. ", "date": "2020.02.02", "title": "Емил Радев: От 2021 г. гражданите на ЕС вероятно ще пътуват до Великобритания с паспорт "}
{"url": "http://www.cross.bg/kaloyan-metodiev-neshto-1624340.html", "text": "/КРОСС/  Тази седмица от прокуратурата официално заявиха, че прекратяват всякакви контакти с президентството. \"Моето мнение е, че тази комуникация трябва да върви по всякакви институционални канали. Тя трябва да върви не само между президентството и прокуратурата, и между президентството, правителството, Народното събрание, защото в крайна сметка всички работим в интерес на българското общество, на неговото развитие\", каза в студиото на \"Денят започва с Георги Любенов\" началникът на кабинета на Румен Радев Калоян Методиев.Методиев смята, че обществото ни е в тежка ситуация в следствие на резултатите от управлението. Проблеми за решаване в държавата има и му се струва, че трябва да се работи в тази посока.Калоян Методиев: Президентството винаги е било отворено за комуникация, за диалог, но без да прави компромис с истината и с посочване на реалните проблеми.Случилото се през седмицата той определи като атака от гледна точка на президентската институция, още с питането да Конституционния съд, а след това и с оповестяването на СРС-тата.Калоян Методиев: Не бих казал, че това нанесе имиджови щети на президента. Напротив, президентът в очите на обществото влезе в ролята на жертва, на човек, който е атакуван заради принципни позиции, а не заради нещо съществено и форсмажорно.Той беше категоричен, че няма данни за импийчмънт. Става въпрос за административно-трудов казус назад в миналото, смята Методиев.Калоян Методиев: Не може да се подслушва президент, а още по-малко да се размята в публичното пространство. Фактите са безусловни, подслушван е държавният глава, съхранявано е това СРС, вкарва се в публичен оборот. Това нещо е недопустимо. Нито една държава не трябва да си го позволява когато има претенции за държавност, за законност, за спазване на институционална култура, която да гарантира доверие на гражданите в държавата. Ние разбиваме и последното остатъчно доверие, което има това общество, в институциите. А свършили доверието на едно общество към държавата, това означава само едно нещо - криза, революция, улица.  ", "date": "2020.02.02", "title": "Калоян Методиев: Не може да се подслушва президент. Това нещо е недопустимо "}
{"url": "http://www.cross.bg/gospodne-sretenie-iisys-1623980.html", "text": "/КРОСС/ На 2 февруари честваме Сретение Господне - един от 12-те големи празници в годината. Празникът е установен още в ранните векове на християнството, особено тържествено е честван по времето на византийския император Юстиниан Велики /527-565 г./.Сретение Господне е един от четирите празника, посветени на Божията майка. На четиридесетия дни след рождението си Иисус бил занесен в Иерусалимсия храм, за да бъде посветен на Бога съгласно Мойсеевия закон, съобщи pravoslavieto.com.В храма отишъл и старецът Симеон, който от много столетия очаквал да види Христос - \"Утехата Израилева\". Той поел Богомладенеца от ръцете на майка му, прегърнал Го и казал пророческите слова, че е видял спасението на хората.На майката Мария праведникът казал: \"Ето, този лежи за падане и ставане на мнозина в Израиля и за предмет на противоречия, и на самата Тебе меч ще прониже душата, за да се открият мислите на много сърца\" - (Лука 2:34-35).Тълкувателите на този евангелски текст виждат в него осмисляне на целия живот на Иисус: Той дава на хората закона на благодатта и любовта, но учението му става предмет на спорове и противоречия, а страданията и кръстната му смърт като меч нараняват сърцето на Св. Богородица.В наши дни православните майки отиват на черква на 40-ия ден след раждането, за да им се чете т.нар. чиста молитва. ", "date": "2020.02.02", "title": "Отбелязваме Сретение Господне"}
{"url": "http://www.cross.bg/ymniyat-chovek-1623974.html", "text": "/КРОСС/  Умният човек се избавя от своите пороци, наблюдавайки чуждите.Публий Сир  ", "date": "2020.02.02", "title": "Умният човек..."}
