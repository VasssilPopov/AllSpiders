{"url": "http://www.cross.bg/zatvora-lovech-svoboda-1597842.html", "text": "/КРОСС/ Министърът на правосъдието Цецка Цачева посети днес затвора в Ловеч и се запозна с условията, при които търпят наказания лишените от свобода от областите Велико Търново, Ловеч, Габрово, Русе и Шумен.В момента в затвора и в трите общежития към него - \"Атлант\" в Троян, \"Полигона\" в Ловеч и \"Велико Търново\" във Велико Търново, са настанени 690 лишени от свобода, при капацитет от 971 при 4 кв. м. на едно лице, заяви началникът на затвора старши комисар Розалина Ганекова. Тя сподели, че сред приоритетите на ръководството остава полагането на усилия за подобряване условията в затвора и общежитията, както за лишените от свобода, така и за надзорно-охранителния състав. За пример ст. комисар Ганекова даде санирането на сградата на корпуса и пълното обновяване на зоната с повишена сигурност, извършени през 2017 г., а през миналата година са ремонтирани жилищните помещения, обитавани от учениците в Средно училище \"Димитър Митев\". В училището към затвора през тази учебна година се обучават 120 затворници от първи до дванадесети клас. Предстои да започне основен ремонт и преустройство на жилищните помещения и административната сграда на общежитието  от открит тип във Велико Търново.Правосъдният министър се запозна на място и с дейността на териториалното поделение на Държавно предприятие „Фонд затворно дело\". Основно дейността на държавното предприятие е свързана с отдаване на затворнически труд на външни фирми, които имат изнесено производство в затвора и в общежитието в Троян. В корпуса на затвора  е изнесено част от производството на три фирми от област Ловеч и област Габрово, които се занимават с дейности в областта на дървопреработването, изработката на метални изделия, паркет и санитарна арматура.  Ежедневно се осигурява работа за около 30 лишени от свобода. В общежитието от закрит тип в Троян  60 лишени от свобода са заети в производството на метални изделия. В двете общежития от открит тип в Ловеч и във Велико Търново 80 % от лишените от свобода са ангажирани с трудова дейност. Финансовият резултат на териториалното поделение на ДП \"ФЗД\" в затвора - Ловеч през 2018 г. е 474 000 лв. , като това го нарежда за поредна година на второ място по приходи сред всички териториални поделения. В Ловешкия затвор се намира и Специализираната болница за активно лечение на лишени от свобода /СБАЛЛС/, която е с републикански ранг. Единствено в Ловеч функционира психиатричното отделение за обвиняеми, подсъдими и осъдени. В болницата към затвора се настаняват и затворници, болни от туберкулоза, както и такива с друг вид заболявания на горните дихателни пътища. Преди две години със средства от Норвежкия финансов механизъм основно са ремонтирани кухненските блокове на корпуса на затвора и на болницата, а Психиатричното отделение е реновирано.  ", "date": "2019.02.28", "title": "Министър Цачева посети затвора в Ловеч"}
{"url": "http://www.cross.bg/reklami-yanyari-tyitur-1597830.html", "text": "/КРОСС/ Европейската комисия публикува докладите на Фейсбук, Гугъл и Туитър, покриващи извършения през януари 2019 г. напредък по техните ангажименти за борба с дезинформацията. Тези три онлайн платформи подписаха Кодекса за дейността срещу дезинформация и от тях бе поискано да докладват месечно за техните мерки в навечерието на изборите за Европейски парламент през май 2019 г.Комисията поиска по-специално да получи подробна информация, за да наблюдава напредъка при проверката на публикуването на реклами, прозрачността на политическата реклама, затварянето на фалшиви профили и маркиращите системи за автоматизирани ботове. Зам.-председателят за единния цифров пазар Андрус Ансип, комисарят за правосъдие, потребители и равенство на половете Вера Йоурова, комисарят за Съюза на сигурност Джулиан Кинг и комисарят за цифровата икономика и общество Мария Габриел казаха в съвместно изявление:\"Онлайн платформите, които подписаха Кодекса за дейността, провеждат своите политики в Европа, за да подкрепят честността на изборите. Това включва по-добра проверка на публикуването на реклама, инструменти за прозрачност на политическото рекламиране и мерки за идентифициране и блокиране на неавтентично поведение при техните услуги.Трябва обаче да видим повече напредък по ангажиментите, поети от онлайн платформите, за борба с дезинформацията. Платформите не са предоставили достатъчно данни, показващи, че новите политики и инструменти се разполагат по един навременен начин и с достатъчно ресурси във всички държави-членки на ЕС. Докладите предоставят прекалено малко информация за резултатите понастоящем от мерките, които вече са взети.Накрая, платформите не са успели да идентифицирам специфични показатели, което би направило възможно проследяването и измерването на напредъка в ЕС. Качеството на предоставената информация варира от един подписал Кодекса до друг, в зависимост от сферата на ангажимент, покрита от всеки доклад. Това ясно показва, че има марж за подобряване от страна на всички подписали.Избирателните кампании преди европейските избори ще започнат сериозно през март. Насърчаваме платформите да ускорят своите усилия, защото сме разтревожени от ситуацията. Призоваваме Фейсбук, Гугъл и Туитър да направят повече във всички държави-членки, за да се помогне с гарантиране честността на изборите за Европейски парламент през май 2019 г.Също така насърчаваме платформите да засилят своето сътрудничество в проверителите на факти и академичните изследователи, за да засичат кампании по дезинформация и за да правят съдържанието от проверени факти по-видимо и широкоразпространено\"Основни резултати от докладите на подписалите страни:- Фейсбук не е докладвал за резултати по дейностите, предприети през януари относно проверката на публикуването на реклами. По-рано обяви, че през март 2019 г. ще има достъпен архив за целия ЕС с политическото и проблемно рекламиране. Докладът предоставя актуализирана информация за случаите на намеса от трети страни в държавите-членки на ЕС, но не съобщава за броя премахнати фалшиви профили поради недобросъвестни действия, имащи за цел конкретно Европейския съюз.- Гугъл предостави данни за предприетите през януари действия за подобряване на проверката на публикуването на реклами в ЕС, разделно по държави-членки. Представеното измерване обаче не е достатъчно специфично и не изяснява до каква степен са предприети действия, за да се засегне дезинформацията или други причини (например, подвеждаща реклама). Гугъл публикува нова политика за \"изборните реклами\" на 29 януари и ще започне публикуването на Доклад за прозрачността на политическите реклами, веднага щом рекламодателите започнат да пускат такива реклами. Гугъл не е осигурил доказателства за конкретно прилагане на своите политики за почтеността на услугите за месец януари.- Туитър не е предоставил никакво измерване на своите ангажименти за подобряване проверката на публикуване на реклами. Що се отнася до прозрачността на политическите реклами, обратно на заявеното в доклада за приложението през януари, Туитър е отложил своето решение до февруарския доклад. Що се отнася до почтеността на услугите, Туитър е добавил пет набора от профили, включващи множество профили в трети страни, към своя Архив на потенциални чуждестранни операции, който е публично достъпен и може да бъде намерен при търсене, но не предоставя измерване, което да отчита напредък.Следващи стъпкиДнешният доклад покрива мерките, предприети от онлайн компаниите през януари 2019 г. Следващият месечен доклад, покриващ дейностите, извършени през февруари, ще бъде публикуван през март 2019 г. Това ще позволи на Комисията да провери дали са налични ефективни политики за гарантиране честността на изборния процес преди европейските избори през май 2019 г.До края на 2019 г. Комисията ще извърши цялостна оценка на първоначалния срок на Кодекса от 12 месеца. Ако резултатите се окажат незадоволителни, Комисията може да предложи последващи действия, включително от регулаторен характер. ", "date": "2019.02.28", "title": "ЕК иска повече напредък от Фейсбук, Гугъл и Туитър в борбата с дезинформацията"}
{"url": "http://www.cross.bg/dvigateli-lynata-nasa-1597828.html", "text": "/КРОСС/ НАСА ще се възползва от услугите на украинския бизнес за изследването и усвояването на Луната, предава РИА \"Новости\", позовавайки се на посолството на Украйна в САЩ. За целта е била проведена среща между ръководителя на НАСА - Джим Брайдънстайн и посланика на Украйна в САЩ - Валерий Чалий.Американците имат интерес към конструкторското бюро \"Южное\", което разполага с капацитета да създава ракети и ракетни двигатели. Първата степен на ракетата \"Антарес\" има версия с украински двигатели, работещи на смес от течен кислород и керосин.Украинските двигатели на практика представляват модифицирана версия на съветския агрегат НК-33, който е трябвало да изстреля най-мощната съветска ракета \"Н-1\" към Луната с космонавт на борда. \"Н-1\" се проваля, заради сложната комбинация от 30 на брой ракетни двигатели в първата си степен, смъртта на Корольов и яростната конкуренция между различните конструкторски екипи. Двигателят НК-33 обаче се оказва доста способен и надежден.Според запознати, украинските специалисти ще помогнат на НАСА по-бързо да осъществи планът си за постоянно присъствие на Луната. Ракетата \"Антарес\" и нейни модификации ще се използват за доставянето на товари до бъдещата космическа станция в орбита около естествения спътник на Земята.\"Постигнахме договореност за сключване на договори за сътрудничество и използване на космическото пространство за мирни цели\", съобщават от украинското посолство във Вашингтон. ", "date": "2019.02.28", "title": "Украйна помага на НАСА да усвои Луната"}
{"url": "http://www.cross.bg/proekti-proektite-nikolova-1597844.html", "text": "/КРОСС/ 24 млн. лв. спестен ресурс по Оперативна програма „Региони в растеж\" 2014-2020 г. да бъдат разпределени допълнително за проекти на общините. Това предложи заместник-министърът на регионалното развитие и благоустройството и ръководител на Управляващия орган Деница Николова по време на заседание на Комитета за наблюдение на програмата, което се провежда в Пловдив. Сред участниците във форум са Аурелио Сесилио, Райчъл Беамонт и ЙоГоваертс от Генерална дирекция „Регионална и градска политика\" в Европейската комисия.От проведените до момента обществени поръчки и реализирани проекти са спестени около 41 млн. лв. От тях 24 млн. лв., с решение на комитета, могат да бъдат пренасочени за финансиране на допълнителни проекти, а останалите ще останат като резерв по програмата. Предвижда се да бъде дадена възможност и на Агенция  \"Пътна инфраструктура\" също да се възползва от спестен ресурс за финансиране на още пътни проекти.Пред участниците в 13-тото заседание на Комитета за наблюдение зам.-министър Николова отчете изпълнението на европейската програма като успешно. До момента са сключени 553 договора на стойност 2,5 млрд.лв., т.е. договорено е около  85% от наличното финансиране, което за програмния период е над 3 млрд. лв. На 50% са разплатени договорените вече средства, а 17% са отчетени към ЕК. „Това показва, че 2 години преди приключване на програмата вървим с големи темпове на изпълнение\", коментира тя. Регионалният заместник-министър призова бенефициентите да ускорят работата си по реализация на проектите в областта на културата, спорта и  културно-историческото наследство, които генерират приходи и се финансират с нисколихвено кредитиране от Фонда на фондовете и финансовите посредници.До края на годината ще продължава договарянето на до 100% от ресурса по оперативната програма, а всички мерки са отворени за кандидатстване. Към днешна дата са реализирани и приключени 74 проекта за модернизиране на образователна инфраструктура, пътни отсечки, обекти от градската среда - паркове, велоалеи, градски транспорт, мерки за доставка на нови автобуси, тролеи и трамваи за Столицата. „Успехите ни дават надежда, че през новия  програмен период ще успеем да защитим поне същия ресурс за регионално развитие, включвайки и нови модели за обхващане на бизнеса и икономиката\", каза още Николова.Пред журналисти заместник-регионалният министър коментира, че община Пловдив изпълнява с ускорени темпове проектите си, финансирани от ОПРР. „Към настоящия момент са договорени всички средства, за които общината кандидатства, постигнати са междинните резултати, което е сериозно постижение. Предстои да се финализират проектите за модернизация на градската среда, проектът за градски транспорт, ремонта на учебните заведения. Нямаме цялостно завършен проект, но проектите имаха обжалвания. Лошите метеорологични условия също не позволяват да се работи много бързо, а и тези проекти изискват време, не може да се пропускат инвестиционни стъпки в името на качеството, коментира зам.-министър Николова.   ", "date": "2019.02.28", "title": "24 млн. лв. от ОП „Региони в растеж“ 2014-2020 г. ще бъдат насочени към проекти на общините"}
{"url": "http://www.cross.bg/serial-kriminalen-tazi-1597831.html", "text": "/КРОСС/ Всичко започва с мистериозно убийство. Следва разследване, което ще преплете съдбите на много хора. След това още мистика и човешки истории. Каква ще е развръзката и ще има ли хепиенд предстои да разберем в 12-те епизода на първия български криминален сериал.\"Дяволското гърло\" стартира тази вечер от 22:00 ч. по NOVA.История без клишета\"Това е първият български сериал, в който става дума за едно разследване на серийно престъпление. Българските зрители не са свикнали с това, че у нас може да има серийни извършители на престъпления, по-скоро са го чели в криминалните хроники и след няколко дни го забравят.Най-важното за един криминален сериал е освен да съпреживява, зрителят да търси извършителя, да се опитва чрез предоставената му информация да достигне до истината. В този смисъл сериалът предоставя на зрителя едно интелектуално преживяване/провокация.Мога да кажа, че до голяма степен са поднесени на зрителя неща от кухнята на криминалната психология\". Това коментира криминалният психолог Росен Йорданов, човекът, чиято задача е доизгради образите в сериала и да ги приближи максимално до реалността.\"Попаднах в един свят, който се оказа доста интересен и забавен за мен.Историята е много повече от просто един криминален разказ, тя включва и драмите на хората, които водят разследванията. В тази връзка мога да кажа, че имах изключително сходни преживявания. В кариерата ми съм имал моменти, в които е трябвало да игнорирам емоциите заради това да си свърша работата и да стигна до истината\", разказва още Росен Йорданов в интервю за Vesti.bg. ", "date": "2019.02.28", "title": "\"Дяволското гърло\" - една история без клишета - тази вечер"}
{"url": "http://www.cross.bg/petya-dikova-coolt-1597805.html", "text": "/КРОСС/ Тази събота, в 11:00 ч., в студиото на COOL...T ще звучи \"Happy Birthday\" по случай шестия рожден ден на обичаното лайфстайл предаване. Празничният ефир ще е последен за водещата Петя Дикова преди щастливото събитие, което я очаква, и ще подари на нея и на зрителите много положителни емоции и вълнуващи моменти.Специални гости по повод шестата годишнина на COOL...T ще бъдат най-обичаната екранна двойка у нас Гълъбина и Рангел Чеканови, които ще предложат на водещата цял наръчник с рецепти за семейно щастие. В студиото актьорите Албена Павлова и Любомир Нейков ще повдигнат и завесата към новия 13-и сезон на най-успешния комедиен сериал у нас „Столичани в повече\", който стартира на 1 март от 21:00 ч. по bTV.В празничния ден зрителите на bTV ще се насладят на оригинално балканско изживяване - чаровните музиканти и победители в „България търси талант\" от „Виво Монтана\" ще изненадат Петя Дикова със специален поздрав за рождения ден. Разбира се, това не е всичко - в типичния за COOL...T стил екипът на предаването съветва зрителите да очакват неочакваното.От 9 март, с излизането на Петя Дикова в майчинство, водеща на предаването ще бъде Поли Гергушева, която вече 5 години вълнува зрителите на bTV с репортажите си на социална и лайфстайл тематика. Всяка събота в рамките на 60 минути екипът на COOL...T ще продължи да представя без маска и грим най-големите родни и световни звезди и всички най-любопитни новини от развлекателната индустрия и от света на музиката, киното и театъра.  ", "date": "2019.02.28", "title": "Петя Дикова с емоционален последен ефир преди да излезе по майчинство "}
{"url": "http://www.cross.bg/vuzel-puten-boaza-1597829.html", "text": "/КРОСС/ Новият участък на АМ \"Хемус\" - от Ябланица до пътен възел \"Боаза\", ще бъде завършен предсрочно до края на есента. Това съобщи изпълнителният директор на фирмата, която извършва строителните дейности Живко Недев, предаде БТА.Той допълни, че цялото трасе е пробито, земните работи почти са завършени - на зона А и натрошено-каменната настилка. В момента на обекта работят 150 машини и 250 човека.Участъкът е с дължина 9,8 км и днес строителните дейности бяха проверени от председателя на УС на Агенция \"Пътна инфраструктура\" Георги Терзийски. Той каза, че най-късно в края на май ще започне строителството и на два етапа от участъка - от пътен възел \"Боаза\" до пътя Русе-Велико Търново, това са отсечките пътен възел \"Боаза\" - пътен възел \"Дерманци\" и пътен възел \"Калиник\" до пътя Плевен-Ловеч. До края на годината ще бъдат готови и техническите проекти за останалите три етапа от този участък.Терзийски подчерта, че изграждането на АМ \"Хемус\" е приоритет за Агенция \"Пътна инфраструктура\". ", "date": "2019.02.28", "title": "Пускат предсрочно участъка от магистрала Хемус от Ябланица до \"Боаза\" "}
{"url": "http://www.cross.bg/planeta-puti-slunchevata-1597822.html", "text": "/КРОСС/ Американски учени заключиха, че известната като планета Х потенциална девета планета в Слънчевата система е между 5 и 10 пъти по-тежка от Земята, т.е., принадлежи към т.нар. \"клас суперземи\", а не към газовите гиганти, предаде БТА.Анализ на движението на транснептунови небесни тела показал, че планетата Х е около 1,5 пъти по-близо до Слънцето. Учените предполагат, че потенциалната девета планета е в орбита с голяма полуос 400-800 астрономически единици и наклон 15-25 градуса. Ексцентрицитетът, свързан с формата на орбитата, е 0,2-0,5.В изследването са участвали Майкъл Браун и Константин Батигин от Калифорнийския технологичен институт. През януари 2016 г. те заявиха, че отвъд орбитата на Плутон открили обект, който е с размерите на Нептун и е 10 пъти по-тежък от Земята. През юни 2017 г. астрономи от университета на Аризона предположиха, че в Слънчевата система има десета планета, която по размерите и масата си е сравнима с Марс. През март 2016 г. астрономи от Швеция и Франция теоретизираха, че по-рано планетата Х може да е била екзопланета, която Слънцето е \"откраднало\" от друга звезда.", "date": "2019.02.28", "title": "Съществува ли девета планета в Слънчевата система "}
{"url": "http://www.cross.bg/subaru-yaponiya-svyat-1597814.html", "text": "/КРОСС/ Японският автомобилна компания Subaru Corp ще изтегли около 2,27 милиона леки коли по целия свят заради неизправност в работата на ключа на спирачната светлина.По данни на министерството на транспорта на Япония ще бъдат изтеглени автомобилите Subaru Forester и Subaru Impreza, произведени от септември 2008 г. до март 2017 г. 306 728 от тях са в Япония, останалите - по целия свят.Агенция „Киодо\" съобщи, че към момента в Япония са регистрирани 1399 случая на неизправна работа на този ключ. При инцидентите няма пострадали. ", "date": "2019.02.28", "title": " \"Субару\" изтегля 2,27 милиона автомобила от пазара "}
{"url": "http://www.cross.bg/lovech-pravosudieto-detza-1597843.html", "text": "/КРОСС/ В защита на най-добрия интерес на децата в Ловешкия регион няколко институции обединиха усилия - Община Ловеч предостави безвъзмездно помещение за изграждане на „синя стая\", Министерството на правосъдието изгради и оборудва специалното помещение, а Окръжен съд - Ловеч ще осигурява координацията за ползването му от всички институции, които работят с деца.Това заяви министърът на правосъдието Цецка Цачева при откриването днес на първата „синя стая\" в Ловеч. Тя допълни, че това едно от 12-те помещения в страната за щадящо изслушване на деца в конфликт със закона, които са изградени от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца\" по Тематичен фонд „Сигурност\". „Приносът на швейцарското правителство е не само по отношение на реформирането на материалната база в тази сфера, но и по отношение на реализираното обучение за работа с деца на над 100 магистрати, социални работници и полицейски служители от различните съдебни райони\", подчерта Цачева.По думите й законодателната политика на България винаги е приемала семейството като естествената среда за израстването и благосъстоянието на всичките му членове и особено на децата. Във връзка с последователната политика на правителството за разширяване обхвата на защита правата на децата, министърът припомни, че в края на 2017 г. влезе в сила нов текст в НПК (чл. 140, ал. 5), съгласно който разпитът на малолетни и непълнолетни свидетели може да се извършва при вземане на мерки за избягване на контакт с обвиняемия, в специално оборудвани помещения или чрез видеоконференция, която в досъдебното производство се провежда в присъствието на съдия.За да има нужния ефект от прилагането на тази норма, е необходима подходяща материална база и специална техника и оборудване, каза Цачева и допълни, че когато говорим за разпити на малолетни и непълнолетни жертви или свидетели на престъпления, всеки магистрат, полицейски служител и социален работник знае колко стресираща за детето може да бъде институционалната среда, като стаята в съда или в полицейското управление. „Вярвам, че отварянето на вратите на „синята стая\" в Ловеч ще доведе до по-добра резултатност в производствата, свързани с деца, и ще бъдат избегнати възможните неприятните емоции от досега им с правосъдието\", категоричен бе министърът на правосъдието.Председателят на Окръжен съд - Ловеч Милена Вълчева съобщи, че за 2017 година в Окръжен съд-Ловеч са разгледани 62 наказателни и граждански дела с участието на деца. А в Районен съд-Ловеч - 102. За 2018 година делата пред Окръжния съд - Ловеч делата са били 22, а пред Районния - 112. Тя уточни, „синята стая\" ще се ползва не само от съда и прокуратурата, но и от полицията, социалните служби и други институции, работещи с деца.Кметът на община Ловеч Корнелия Маринова допълни, че грижата за децата е от първостепенно значение за всички и че само с партньорство ще се постигнат добри резултати. На събитието присъстваха още областният управител на Ловеч Ваня Събчева, председателят на Районен съд-Ловеч Мария Шолекова, представители на прокуратурата, полицията и социалните служби.След откриването министър Цачева проведе работна среща със съдии от окръжния съд и от районните съдилища на съдебен район Ловеч, на която бяха обсъдени становища на магистратите по законопроекти готвени в Министерството на правосъдието.  ", "date": "2019.02.28", "title": "Министър Цачева: С институциите в Ловеч се обединихме за изграждането на първата „синя стая“ в града"}
{"url": "http://www.cross.bg/ohranata-radeva-nakazanie-1597820.html", "text": "/КРОСС/ Дисциплинарно наказание за началника на охраната на първата дама Десислава Радева. Това потвърдиха за NOVA от НСО.През ноември миналата година гражданин снима разправия между охраната на Десислава Радева и полицаи, заради пътно нарушение. Кортежът на президентската съпруга влязъл в насрещното по столичната улица \"Фритьоф Нансен\". Последва проверка в НСО. Освен наказание за началника на охраната на Радева, шофьорът й е глобен с 30 лв., заради пътното нарушение.", "date": "2019.02.28", "title": "Наказание и глоба за охраната на президентската съпруга"}
{"url": "http://www.cross.bg/sopot-surtze-kapachki-1597825.html", "text": "/КРОСС/ Едно сърце ще тупти в центъра на Сопот. Металната конструкция във формата на сърце е монтирана пред  магазина на КООП,  инициативата е на БСП  Сопот, с подкрепата на  Потребителната кооперация в града. „Приканвам всички, съпричастни с инициативата да спасим живот, заедно  да го напълним с пластмасови капачки. Сърцето е поставено на достъпно за всеки място и може да пускате събраните пластмасови капачки в удобно време.Подобни постаменти за събиране и рециклиране на капачки са поставени в много градове, но за Сопот това е първият. Приканвам в инициативата за запълване на това сърце  да се включат и заведения и магазини от общината и околните населени места.\", обърна се към съгражданите си Станислав Стоенчев, председател на местната структура на левицата.  Всички  средства от събраните капачки в инициативата  „Голямото сърце\" ще бъдат предоставени за закупуване на кувьози.  Всеки ще има възможност да следи развитието на кампанията във Фейсбук от страницата на БСП Сопот https://www.facebook.com/bsp.sopot/, където ще бъде публикувана информация за предадените количества, както и  за участниците, които подпомагат събирането.", "date": "2019.02.28", "title": "Станислав Стоенчев: Едно сърце ще тупти в центъра на Сопот"}
{"url": "http://www.cross.bg/istanbyl-tyrtziya-stroezha-1597823.html", "text": "/КРОСС/ Европейският съюз ще помогне във финансирането на строежа на железопътна линия, която ще свърже Истанбул с българската граница, със сумата от 275 милиона евро. Това съобщи заместник-председателят на Европейската комисия Юрки Катайнен на съвместна пресконференция в Истанбул с турския министър на икономиката Нихат Зейбекчи, предаде Асошиейтед прес.Двамата се срещнаха в рамките на годишна среща, която има за цел да засили икономическото сътрудничество между Турция и ЕС въпреки техните обтегнати отношения, посочва агенцията.Турция започна преговори по присъединяване към ЕС през 2005 г., но оттогава те са в застой. Европейският съюз казва, че Турция се отдалечава от европейските демократични ценности.Няколко репортери от страни членки на ЕС, чиито журналистически акредитации не бяха подновени от турското правителство, не можаха да присъстват на днешната конференция, отбелязва АП.Катайнен каза, че \"дълбоко съжалява за това\". По думите му ЕС работи с турските власти, за да гарантира, че медийната свобода се спазва. ", "date": "2019.02.28", "title": "ЕС дава 275 млн. евро строежа на жп линия от Истанбул до българската граница "}
{"url": "http://www.cross.bg/litza-byrgas-raiionna-1597818.html", "text": "/КРОСС/ 125 лица са с постановени ефективни наказания след като са привлечени като обвиняеми за престъпление по чл.343б - шофиране с концентрация на алкохол в кръвта над 1,2 промила. Наказанията са постановени въз основа на внесени в съда актове на прокурорите от Районна прокуратура - Бургас.  Статистическите данни обхващат периода от 01.01.2016 г. до 31.12.2018 г. Общият брой на осъдените лица за посочения период  е 1016.За същия период  по внесени в съда актове на прокурорите от Районна прокуратура - Бургас са наложени глоби  в общ размер на 390 891 лева. Санкционираните с глоба лица са 928.Данните показват, че през 2018 г. ефективно наказание  е наложено на 40 души, а общо осъдените лица са 341. Наложените от съда глоби възлизат на 85 674 лева, а санкционираните с глоба лица за 2018 г. са 315.Припомняме,  че обхватът на подсъдност на Районна прокуратура - Бургас се простира на териториите на общините Бургас, Созопол и Камено.", "date": "2019.02.28", "title": "125 пияни шофьори са санкционирани с 390 000 лв. в Бургаско"}
{"url": "http://www.cross.bg/zdravnoneosigyrenite-bulgari-grazhdani-1597821.html", "text": "/КРОСС/ 719 000 български граждани са здравнонеосигурени. Това са официалните данни към края на 2017 г. - последната година, за която има официална статистика. В момента тече процес по изготвяне на оценката за здравнонеосигурените български граждани за 2018 г., която все още не е приключила, предаде БГНЕС.През 2017 г. е извършена пълна оценка. Според нея българските граждани, които подлежат на задължително здравно осигуряване в страната, но не са здравноосигурени към края на 2017 г., са около 719 000. лица. Според същата оценка е изчислен и броят на здравнонеосигурените лица за предходните години\", заявява министърът на финансите Владислав Горанов.За периода от 2011 до 2017 г. броят на здравнонеосигурените българи се запазва стабилен. Най-висока стойност е регистрирана през 2013 г., когато 839 хиляди души са били здравно неосигурени. След този пик се наблюдава сериозен спад с почти 200 000 души, като най-ниската стойност за периода е регистрирана 2 години по-късно през 2015 г. Тогава здравнонеосигурени са 645 000 българи.Оттогава до 2017 г. се наблюдава отново плавно покачване на този негативен показател: 705 000 - 2016 г. и 719 000 през 2017 г. ", "date": "2019.02.28", "title": "719 000 българи са здравно неосигурени"}
{"url": "http://www.cross.bg/zhelyazkov-evropeiiskiya-suyuz-1597827.html", "text": "/КРОСС/ Започва проучване на възможността за общо международно роуминг пространство между Европейския съюз и страните от Източното партньорство. Министърът на транспорта, информационните технологии и съобщенията Росен Желязков декларира подкрепата на България в тази инициатива при участието си в Третата среща на министрите от Източното партньорство  по въпросите на цифровата икономика. Форумът се провежда в Букурещ и в него участват заместник-председателят на Европейската комисия Андрус Ансип, министри от Европейския съюз, отговорни за цифровата икономика,  международни финансови институции, регулаторни органи в областта на електронните съобщения, консорциумът на проекта EU4Digital, както и представители на частния сектор.Министър Желязков припомни, че по време на Българското председателство на Съвета на Европейския съюз, бе  направена първа стъпка към приобщаване на страните от Западните Балкани към ценностите на Съюза. \"Благодарение на нашия силен политически ангажимент, успяхме да подпишем меморандуми със съседните страни за намаляване на международните тарифи за роуминг за телекомуникационни услуги\", каза той. По думите му, тези споразумения вече дават положителни резултати. „Телекомуникационните оператори отчитат повишаване на броя на разговорите и използвания достъп до интернет. Подобряването на достъпа до тези услуги играе важна роля за улесняване на икономическите и социалните взаимодействия, както по отношение на търговията, така и на пътуванията в държавите\", съобщи Росен Желязков.Утре той ще участва в Неформален съвет на министрите на ЕС по телекомуникации, където ще обсъди с колегите си цифровата стратегия на Европа след 2020 г. и създаването на по-сигурна система за киберсигурност. ", "date": "2019.02.28", "title": "Росен Желязков: Търсим възможности за намаляване на тарифите за роуминг "}
{"url": "http://www.cross.bg/glaykomata-stradat-zrenieto-1597803.html", "text": "/КРОСС/ По повод 12 март, Международния ден за борба с глаукомата, специалистите от Отделението пои очни болести и очна хирургия в болница „Централ Хоспитал\" организират двуседмична кампания за безплатни прегледи. Те ще се провеждат в Медицински център-1 в Пловдив от 6 до 15 март след предварително записване на тел: 0879/097-074. За консултациите от пациентите няма да се изискват направления от личния лекар.   Медиците насочват вниманието си към глаукомата, защото е сред водещите причини за слепота в света, днес това заболяване застрашава зрението на милиони хора. Наричат болестта „тихия крадец на зрение\", тъй като тя прогресивно уврежда зрителния нерв и често протича без симптоми. Нанесените поражения са необратими. Най-чест рисков фактор за умирането на нервните клетки при глаукомата е високото очно налягане.Глаукомата е втората най-честа причина за слепота в световен мащаб. Изчислено е, че близо 5 млн. души са загубили зрението си вследствие на това заболяване, и че този брой ще надхвърли 11 милиона до 2020 г. Близо 50 000 души в България също страдат от глаукома. Поради тихата прогресия на заболяването, в ранните му етапи до 50% не разбират, че страдат от коварната болест.От развиването на глаукома са по-предразположени хората над 45 години, хипертониците и диабетиците. Сред рисковите групи са и всички, които страдат от подчертано късогледство или в семейството им има човек с глаукома.Рутинните прегледи на очите са жизненоважни, за да се открие глаукомата навреме. При тях специалистите правят следните изследвания: тест за острота на зрението, оглед на преден очен сегмент, преглед на очното дъно, за да се видят ретината и зрителният нерв, тонометрия - измерване на очното налягане, гониоскопия - преглежда дренажните канали за вътреочната течност. Капките за очи, лазерната и традиционната хирургия са основните терапевтични методи, чиято цел е да се понижи високото очно налягане. Така специалистите намаляват прогресирането на заболяването.  ", "date": "2019.02.28", "title": " Безплатни прегледи за глаукома"}
{"url": "http://www.cross.bg/shahyd-sudut-raiian-1597824.html", "text": "/КРОСС/ Няма нито едно доказателство, че четирима варненски лекари, обвинени, че са част от престъпна група за издаване на фалшиви ТЕЛК-ове, са искали и получавали подкуп. Това е изводът на Апелативния специализиран съд, а магистратите оставиха без мярка за неотклонение докторите Петко Ников, който е ортопед, кардиоложката Мима Великова и двама членове на ТЕЛК комисията - Ваня Колева и Юлиян Крумов, съобщава \"24 часа\".Братята сирийци Уафик Шахуд, който работи във варненската транспортна болница, и Райан Шахуд, който не е лекар, остават под домашен арест. Те не се явиха на съдебното заседание, тъй като Райан бил болен, а Уафик има право да не присъства. Останалите четирима доктори бяха дошли в съда и с багаж.Според магистратите могат да се направят два извода от събраните до момента доказателства. От една страна, според разпитани свидетели по делото, Райан Шахуд твърдял пред тях, че им иска пари, които щял да даде, за да се организират медицински прегледи, да се издадат по-бързо решения от ТЕЛК, да се подготвят документите. Съдът приема, че е безспорен факт, че той е познавал много лекари.Другият извод обаче е, че в много от случаите на хората, от които е искано пари, се получавало да им се намали процентът работоспособност, например от 70% на 50%, или периодът от време.Дори някои си искали парите обратно от Райан. Съдът обърна внимание, че той сам често е намирал хората, които е трябвало да се явяват пред комисията. За това магистратите приемат, че двамата братя са съпричастни към престъплението, за което са обвинени.Не така обаче седят нещата при останалите четирима доктори. Доктор Мима Великова е засечена два пъти да разговаря с Уафик Шахуд, като темата на разговорите била чисто медицинска - и двамата говорили за холтер на сърцето.\"Недопустимо е 72 часа лекар с 30 години стаж да бъде задържан с белезници\", коментира тя след края на заседанието.Другата обвиняема докторка Ваня Колева, която е пенсионер, но работи към ТЕЛК, обясни произхода на намерените 20 хил. лева в дома й. Тя уточни, че това са пари от продажба на кола и имот и суми, които е изтеглила от спестяванията си.В началото на заседанието прокуратурата внесе нови 5 тома с доказателства, които бяха разпити на свидетели и разговори, записани със СРС. Съдът обаче констатира, че те са еднопосочни и на практика не внасят нови обстоятелства.Двете лекарки бяха разстроени по време на заседанието, а Ваня Колева дори се разплака. ", "date": "2019.02.28", "title": "Съдът не откри доказателства, че варненските лекари искали подкупи за фалшиви ТЕЛК-ове"}
{"url": "http://www.cross.bg/sestri-bulgariya-mihaiilov-1597813.html", "text": "/КРОСС/ „От две години БСП поставя сериозно проблема за достойното възнаграждение на специалистите, които раотят в здравеопазването - лекари, специалисти по здравни грижи и всички останали, които са ангажирани в тази сложна и много отговорна социална система\", това заяви народният представител от ПГ на „БСП за България\" проф. Георги Михайлов по време на пресконференция на „Позитано 20\". „За съжаление,  нашите очаквания не се сбъднаха и сега сме свидетели на един спонтанен протест, който се организира от медицинските сестри в България\", каза проф. Михайлов. По думите му на 100 хиляди души в България се падат средно 485 медицински сестри, докато в ЕС те са средно 740. „На един лекар, според стандартите на ЕС, трябва да отговарят между две и четири сестри, в зависимост от натовареността на отделението. В България - те са по-малко от една сестра. Дефицитът на медицински сестри, по признанието на министър Ананиев, е над 30 хиляди\", поясни народният представител. „През последните десет години, 10 000 сестри са напуснали територията на страната, а над 15 000 са сменили своята професия, или са се пенсионирали. Ние се намираме в състояние на много тежък кадрови дефицит на специалисти по здравни грижи, които са най-близко до пациентите\", констатира професорът. По думите му от БСП няколко пъти са поставяли проблема, че сегашният модел на финансиране на системата поставя в центъра търговските дружества и печалбата,  а пациентът и работещите в системата отиват в нейната периферия. „Това доведе до спонтанния протест на медицинските сестри, който започва утре. Той ще продължи, тъй като от отсрещната страна се предлага започването на разговори, а тези разговори трябваше вече да бъдат проведени и да има резултати. В момента се сключват колективните трудови договори и възнагражденията, които получават нашите колеги, са изключително ниски. При ниво между 900 и 950 лв., нетната заплата много често не достига и 700 лв. Това са проблеми, които задълбочават хаоса в здравеопазването и не могат да бъдат решени само с пожелание за преговори\", заключи проф. Михайлов.  ", "date": "2019.02.28", "title": "Проф. Георги Михайлов: Ниските заплати задълбочават хаоса в здравеопазването"}
{"url": "http://www.cross.bg/ypravlyavashtite-prodanov-hristo-1597815.html", "text": "/КРОСС/ \"Заради \"къртовския си труд\" ли ще си увеличавате пак заплатите?\". Този въпрос отправи зам.-председателят на ПГ на \"БСП за България\" Христо Проданов към управляващите. По думите му анализът на къртовския труд на работата на НС тази седмица показва няколко неща. Той подчерта, че са разгледали отчета на НЗОК за 2017г., който е отлежавал в някое от шкафчетата на председателя на парламента Цвета Караянчева повече от половин година. На следващо място той посочи изслушаването на министъра на икономиката за глобалните успехи, които постига ГЕРБ в областта на икономиката и икономическото развитие на България, както и отчет на Комисията за защита на личните данни за дейността й за 2018г. и преброяване на земеделските стопанства. \"Това беше къртовският труд, който положиха тази седмица народните представители от ГЕРБ и останалите от управляващото мнозинство. На този фон продължават да зреят недоволства и протести, един от които се организира утре от медицинските сестри\", обясни той. Христо Проданов попита как звучат на хората числата - 700 лв. заплата на медицинските сестри на фона на 1000 лв. увеличение на депутатските заплати за последните 2 години. \"За пореден път управляващите не пожелаха да разгледат предложението на БСП за замразяване на депутатските заплати със задна дата и тяхното намаляване\", заяви той и припомни, че за трети път левицата е внесла в НС предложение за промени в Правилника за организацията и дейността на народните представители депутатските заплати да бъдат замразени на нивата от края на 43-тото НС, когато са били в размер на 2 900 лв. Той подчерта, че оттогава управляващите са ги увеличили с 1000 лв. \"В кой сектор се увеличават с толкова заплатите? Това ли са приоритетите на управляващите. Народното събрание явно не работи и няма идея народните представители за какво са там и в каква посока водят държавата\", заключи Христо Проданов.", "date": "2019.02.28", "title": "Христо Проданов пита управляващите: Заради \"къртовския си труд\" ли ще си увеличавате пак заплатите?"}
{"url": "http://www.cross.bg/protzedyrata-oferti-gazoprenosnata-1597811.html", "text": "/КРОСС/ \"Булгартрансгаз\" възобновява процедурата за избор на изпълнител за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура, съобщиха от компанията.В съобщение „Булгартрансгаз\" ЕАД уведомява потенциалните участници в откритата процедура „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз\" ЕАД паралелно на северния (магистрален) газопровод до българо-сръбската граница\", етап: „Линейна част\", че възобновява процедурата и удължава срока за подаване на оферти.Оферти за участие могат да се подават до 17 ч на 6 март. Отварянето на офертите ще стане на 7 март в 13 ч.Процедурата беше спряна поради подадена жалба и постъпило във връзка с нея искане за налагане на временна мярка „спиране на процедурата\". С Определение № 245 от 21.02.2019 г. на Комисията за защита на конкуренцията /КЗК/ жалбата се оставя без разглеждане, прекратява се образуваното производство и искането за спиране на процедурата е оставено без разглеждане. Определението на КЗК не е обжалвано и съответно същото е влязло в сила. ", "date": "2019.02.28", "title": "\"Булгартрансгаз\" поднови набирането на оферти за строителството на Турски поток "}
{"url": "http://www.cross.bg/direktor-publicis-groupe-1597812.html", "text": "/КРОСС/ Седем агенции, част от комуникационната група Publicis Groupe - България, вече се ръководят от Весела Апостолова. От началото на декември тя отговаря за стратегическото управление на Saatchi&Saatchi, Leo Burnett, MSL, Brandworks, Publicis Groupe Digital, Red Lion и Publicis Dialog. Извън обхвата на управлението й остават медийните агенции част от групата - Zenith, Blue 449 и Starcom, които ръководеше през последните две години от позицията на заместник изпълнителен директор на медийното звено.Новата позиция Весела Апостолова поема от Милин Джалалиев, преди това директор \"Комуникационен бизнес\" в Publicis Groupe - България. \"Решението за промяна е водено от желанието ми да посветя повече време, усилия и познания в проекти и предприемачески инициативи в образователната сфера. Ще се срещам и работя с млади хора и така ще имам възможност да им давам необходимата насока, менторство и подготовка за бъдещите бизнес предизвикателства \", коментира за \"Капитал\" Милин Джалалиев. Той е и сред основателите на магистърската програма по \"Реклама, бизнес дизайн и бранд мениджмънт\" във Висшето училище по застраховане и финанси.Медийното звено на Publicis Groupe - България, пък остава под ръководството на главния управляващ директор Десислава Стоянова.Апостолова е част от комуникационната група вече над 15 години, като голяма част от професионалното й развитие минава през медийната агенция Zenith, където отговаря за управлението на ключовите клиенти и бизнес развитието на агенцията. Изпълнителният директор на Publicis Groupe - България, Николай Неделчев коментира пред медиите, че именно опитът в медийната индустрия ще й помогне за затварянето на дистанцията между творческите и медийните агенции в групата и предоставянето на интегрирани услуги към клиентите.Още промениПрез октомври комуникационната групата обяви, че ще има две нови ръководни попълнения в рекламната агенция Saatchi&Saatchi. Това са Николай Караджов, досегашният изпълнителен директор на Българската асоциация на комуникационните агенции (БАКА), който заема позицията управител на агенцията, а главен творчески директор на Saatchi&Saatchi става Петър Кесерджиев, преди това част от All Channels Advertising. ", "date": "2019.02.28", "title": "Весела Апостолова е новият управляващ директор в Publicis Groupe - България"}
{"url": "http://www.cross.bg/chrez-teritoriyata-lovech-1597810.html", "text": "/КРОСС/ Председателят на Управителния съвет на Агенция „Пътна инфраструктура\" Георги Терзийски инспектира работата на служителите на Националното тол управление на територията на област Ловеч. Тол контролът на превозните средства, пътуващи по републиканските пътища на територията на областите Ловеч, Велико Търново, Плевен и Габрово, се осъществява от 40 инспектори и 11 правоприлагащи автомобила.До 26 февруари на територията на цялата страна екипите на тол контрола, съвместно с „Пътна полиция\", са проверили над 44 хил. автомобила. На нарушителите са наложени над 1300 компенсаторни такси, съставени са и над 180 акта за установяване на административно нарушение. Общата стойност на наложените компенсаторни такси, които са платени на постерминалите, с които разполагат инспекторите, е близо 64 000 лв. От тях около 59 000 лв. са от шофьорите на леки автомобили, а 5 200 лв. са от водачите на останалите видове превозни средства. Отделно шофьорите могат да  платят компенсаторната такса и на касите на оператори, които приемат плащане в брой към банковата сметка на Националното тол управление, както и чрез банков превод или на граница преди излизане от страната. Днес, тол контролът в Ловеч до обяд бе наложил най-високата компенсаторна такса от 175 лв. на шофьор на тежкотоварен автомобил без е-винетка.Е-винетки в момента се продават от над 8200 точки и всеки може да купи както предпочита и му е най-удобно. On-line чрез интернет страниците bgtoll.bg, vinetki.bg и А1.bg, мобилното приложение, чрез 428-те терминала за самотаксуване или в брой на гише.На територията на Ловешка област има 12 терминала за самотаксуване. Каси за покупка на електронна винетка кеш има в ОПУ-Ловеч, както и във всички останали областни пътни управления. Винетка може да бъде купена чрез плащане в брой и на 3000 каси на „Български пощи\" ЕАД, в 2300 каси на „Изи пей\", в бензиностанциите ОМВ и Лукойл, в офисите на мобилния оператор А1.", "date": "2019.02.28", "title": "Председателят на УС на АПИ провери работата на тол - екипите"}
{"url": "http://www.cross.bg/silistra-deiistviya-telk-1597816.html", "text": "/КРОСС/ Главният секретар на МВР Ивайло Иванов и зам.-главният прокурор Иван Гешев проведоха работно съвещание в Силистра, на което бяха обсъдени общи действия за спиране на измамите с ТЕЛК в Силистра.На срещата със служители на областната дирекция на МВР и прокурори от окръжната и районната прокуратури в Силистра бяха обсъдени съвместните действия по проверки и досъдебни производства, свързани със съставени или ползвани неистински или с невярно съдържание експертни решения на ТЕЛК, съобщиха от МВР.Иван Гешев, заместник.-главният прокурор: Анализът и координирането на работата ни се налага поради факта, че в Силистра процентът на лицата, ползващи т.нар. инвалидни пенсии е най-висок - 28,61%, в пъти по-висок от средния в страната.По думите му има системен проблем. Това, което ще направим съвместно с колегите от МВР е да продължим работата си и се надявам в скоро време да се вземат мерки от наказателно-правен аспект за решаване на този проблем, допълни Гешев.Главният секретар на МВР Ивайло Иванов увери, че е създадена добра организация за работа и престои да се извърши огромен обем от процесуално следствени действия. Работи се и превантивно, добави той ", "date": "2019.02.28", "title": "МВР и прокуратурата обсъдиха общи действия срещу ТЕЛК измамите в Силистра "}
{"url": "http://www.cross.bg/zhertvata-ostavi-prokyratyrata-1597817.html", "text": "/КРОСС/ Съдът във Варна реши да остави за постоянно в ареста задържания за жестокото убийство на съпругата си. Борислав Николов беше арестуван, след като преби до смърт 40 годишната си жена. От обвинението поискаха най-тежката мярка с аргумента, че Борислав може да се укрие.\"Въобще не е имало от негова страна каквато и да била намеса и връзка с това, което прокуратурата настоява/.../Скандал е имало - три шамара от негова страна и той го е казал още в досъдебното производство. Нищо повече\", каза адвокатът на задържания - Енчо Енчев.От прокуратурата казаха, че няма противоречие. \"Причината за смъртта такава каквато е изяснена не настъпва веднага\", заяви прокурорът Радослав Лазаров.Въпреки многократните жалби за насилие над жертвата, полицията не е пренебрегнала случая. Това твърди говорителят на окръжната прокуратура в морската столица. На този етап няма повдигнато обвинение срещу свекървата на жертвата. За нея засега се знае, че е помогнала на сина си да си стегне багажа, но реално не е оказала помощ на пребитата си снаха. Ако в хода на разследването бъде доказана и нейната вина, тя също ще бъде привлечена като обвиняема. ", "date": "2019.02.28", "title": "Съдът остави в ареста убиеца от Варна"}
{"url": "http://www.cross.bg/chasa-hristo-1597807.html", "text": "/КРОСС/ Забраняват се  престоят и паркирането на пътни превозни средства, с изключение на автомобилите на участниците в мероприятието,  както следва:От 08.00 до 19.00 часа на 03.03.2019 г. при сектор „Г\" на  Националния стадион „Васил Левски\".От 10.00 до 19.00 часа на 03.03.2019 г. на моста пред Национален стадион „Васил Левски\"  От 16.30 часа на 03.03.2019 г. до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по:ул. „Ген. Гурко\" между бул. „Васил Левски\" и бул. „Евлоги и Христо Георгиеви\"; бул. „Евлоги и Христо Георгиеви\" между пл. „Орлов мост\" и бул. „Черни връх\"; бул. „Драган Цанков\" между бул. „Евлоги и Христо Георгиеви\" и бул. „Пейо К. Яворов\".", "date": "2019.02.28", "title": "Организация на движението във връзка с футболна среща на Национален стадион „Васил Левски” "}
{"url": "http://www.cross.bg/bolesti-redki-zabolyavaniya-1597808.html", "text": "/КРОСС/  Десетки балони полетяха пред централния вход на Народното събрание като израз на съпричастност и подкрепа на хората с редки болести в България. Председателят на Народното събрание Цвета Караянчева, заместник-председателят на парламента д-р Нигяр Джафер, председателят на Комисията по здравеопазването д-р Даниела Дариткова и депутати от различни парламентарни групи се включиха в инициативата, с която се отбелязва Денят на редките болести.По-рано в Народното събрание беше открит тематичен щанд с информационни материали, предоставени от Националния алианс на хора с редки болести.Председателят на Народното събрание Цвета Караянчева отбеляза пред присъстващите, че трябва да се подкрепят хората с редки болести, защото те са част от обществото и не бива да се чувстват изолирани. Затова и ние, народните представители, приехме инициативата днес тук заедно да покажем своята съпричастност към проблемите на хората с редки заболявания, посочи тя. Като законодатели ние, народните представители, трябва да знаем проблемите на хората и да ги решаваме своевременно, добави председателят на парламента.Рядкото заболяване е голямо предизвикателство първо за пациента и за неговите близки, и второ за медицинските специалисти, подчерта председателят на Комисията по здравеопазването д-р Даниела Дариткова. Тя посочи, че, ако досега са известни около 7000 вида различни редки заболявания, само за 5-6 процента от тях има лечение.Списъкът с редки заболявания, чието лечение се подпомага от НЗОК, се увеличава всяка година, средствата, които се дават за лечение на редки болести, растат в много по-голям процент отколкото даже средствата за масовите хронични незаразни заболявания и това е доказателство за ангажимента на държавата към пациентите с тези заболявания, отбеляза д-р Даниела Дариткова. Тя благодари на всички, които са допринесли Денят на редките болести да бъде отбелязан в Народното събрание, и припомни, че той е под мотото „Покажи своята рядкост! Покажи своята съпричастност!\".Инициативата за откриване на информационен щанд е на Националния алианс на хора с редки болести. В нея участваха заместник-министърът на здравеопазването д-р Бойко Пенков, ръководителят на експертен център по наследствени, неврологични и метаболитни заболявания и началник на Клиниката по нервни болести в УМБАЛ „Александровска\" проф. Ивайло Търнев, народни представители и медицински специалисти.По инициатива на Европейския съюз на пациентските организации за борба с редките болести от 2008 г. в последния ден от месец февруари се отбелязва Денят на редките болести. Той се чества в редица страни от Европейския съюз, в САЩ, в Китай, в Япония, в Канада, в Австралия, в Бразилия и др. В един и същи час във всички страни ще бъдат пуснати балони в подкрепа на пациентите с редки болести. ", "date": "2019.02.28", "title": "Десетки балони полетяха към небето в знак на съпричастност към хората с редки болести "}
{"url": "http://www.cross.bg/marka-aleksandur-stamboliiiski-1597809.html", "text": "/КРОСС/ Заместник-министърът на транспорта, информационните технологии и съобщенията Димитър Геновски ще валидира пощенска марка, посветена на 140 години от рождението на Александър Стамболийски. Изданието е в тираж 13 000 броя, а художник на проекта е Стилиян Найденов.", "date": "2019.02.28", "title": "Валидират марка по повод 140 годишнината на Александър Стамболийски"}
{"url": "http://www.cross.bg/bulgariya-energiya-tzenovoto-1597784.html", "text": "/КРОСС/ В съответствие с нормативната уредба дружествата от групата на EVN България - \"Електроразпределение Юг\", „EVN България Електроснабдяване\" и „EVN България Топлофикация\" ще внесат в КЕВР до края на месец март 2019 г. заявленията си за утвърждаване на нови цени на мрежови услуги, електрическа и топлинна енергия, които да са в сила от 01.07.2019 г.Ценовото заявление на \"Електроразпределение Юг\" ще бъде изготвено на база одобрените в Ценовото решение на КЕВР от 01.07.2018 г. необходими приходи за текущия регулаторен период, индексирани с:разликата между прогнозните количества пренесена енергия и реално достигнатите;разликата между прогнозната цена, заложена от КЕВР, по която разпределителните дружества купуват енергия за покриване на технологичните си разходи от Борсата, и цената постигната на борсовия сегмент „Ден напред\";разликата между прогнозни и реализирани разходи за инвестиции;инфлационен индекс;разходи, отразяващи реалните нива на цените на балансиращата енергия.Ценовото заявление на \"EVN България Електроснабдяване\" ще отразява необходимите приходи за обезпечаване на  лицензионните задължения на компанията и изпълнението на дейности, възложени със закон. Това включва настъпилите промени в резултат на либерализацията на електроенергийния пазар в България, както и осигуряване на необходимите средства за изпълнение на държавната политика за енергийна ефективност.Ценовото заявление на \"EVN България Топлофикация\" ще включва:действащата към момента цена на природния газ на \"Булгаргаз\" ЕАД за I-во тримесечие на 2019 г.норма на възвръщаемост на капитала - на база на приетата от регулатора в решение Ц-10/01.07.2018 г.отчитане на реалните разходи на компанията към фонд „Сигурност на електроенергийната система\" в изпълнение на Закона за енергетиката;разходи, свързани с либерализацията на електроенергийния и газовия пазар, и разходи за балансиране съгласно Правилата за търговия с електрическа енергия на КЕВР; одобряване на необходимите средства за изпълнение на държавната политика за енергийна ефективност.В случай че до изтичане на срока за подаване на ценовите заявления (31 март 2019 г.) настъпят промени в нормативната рамка, те ще бъдат отразени от дружествата.   ", "date": "2019.02.28", "title": "EVN иска от КЕВР нови цени от 1 юли"}
{"url": "http://www.cross.bg/bolnitza-raiion-ograda-1597789.html", "text": "/КРОСС/ Граждански протест организираха тази сутрин жителите от блоковете до болница „Свети Пантелеймон\" в пловдивския район „Южен\". Хората недоволстват от строителните дейности и определените с ограда граници на терена на здравното заведение. Те се  оплакват, че са лишени от ползваните досега места за паркиране и не е осигурен достъп на пожарна до жилищната им сграда. Десетки граждани се събраха пред входа на блока на ул. „Пере Тошев\" 107.С плакати с надписи „Данъкоплатци, но без права\" и „От 33 декара - дойдоха под терасите ни\" протестиращите изразиха притесненията си намерението на ръководството на болницата да изгради 300 места за паркиране на линейки, както и за колите на лекарите и пациентите. Проблемен казус се оказа и това, че според очертаните граници, теренът на общинската болница \"изяжда\" близо седемметров участък от асфалтирана улица с изградена инфраструктура.С протестиращите на място разговаря кметът на район \"Южен\" Борислав Инчев. Управителят на МБАЛ \"Свети Мина\" доц. Петко Недев се появи по-късно, когато протестът вече приключи. Двамата предстои да проведат разговор, за да се изясни дали може да се стигне до компромисно решение в полза на гражданите. На този етап такова няма, а хората се заканиха, че ще продължат с протестите. ", "date": "2019.02.28", "title": " Протест заради изграждането на ограда на болница в Пловдив"}
{"url": "http://www.cross.bg/dvizhenieto-mart-kamionite-1597797.html", "text": "/КРОСС/ Утре - 1 март, последният работен ден преди Националния празник на Република България, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата. Агенция „Пътна инфраструктура\" апелира шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. Съвместната заповед за спиране на движението на камионите над 12 тона е на АПИ, ГД „Национална полиция\" и ИА „Автомобилна администрация\". Тя предвижда ограничаване на движението по следните участъци от републиканската мрежа:•\tавтомагистралите;•\tпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;•\tпът I-1 - от Благоевград до ГКПП „Кулата\";•\tпът I-4 п. в. „Коритна\" - Велико Търново - Шумен;•\tпът I-5 Русе - Велико Търново;•\tпът I-8 ГКПП „Калотина\" - София;•\tпът I-9 Варна - Бургас;•\tпът II-18 Околовръстен път на град София;•\tпът II-99 Бургас - Царево. Тежкотоварните превозни средства ще бъдат спрени и в последния почивен ден 4 март (понеделник) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая и повишаване на пътната безопасност на 4 март през светлата част от денонощието ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово\" до кръстовище „Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин\". Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни през 2019 г. в приложения линк - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-rpm-na-mps-nad-12-t-za-oficialni-praznici-prez-2019-g/", "date": "2019.02.28", "title": "Ограничения за камионите по най-натоварените пътища на 1 март"}
{"url": "http://www.cross.bg/chasa-tzar--1597799.html", "text": "/КРОСС/ Забранява се  влизането на пътни превозни средства в двете посоки, престоят и паркирането, както следва: От 18.00 часа до приключване на мероприятието на 27.02.2019 г. по ул. „Аксаков\" между ул. „Г.С.Раковски\" и ул. „Дякон Игнатий\".От 08.00 часа до 12.30 часа на 03.03.2019 г.:- по ул. „Оборище\" между бул. „Васил Левски\" и ул. „Г.С. Раковски\";- по ул. „Московска\" между бул. „Васил Левски\" и ул. „Г.С. Раковски\";- по ул. „11-ти август\" между бул. „Княз Ал. Дондуков\" и пл. „Св. Ал. Невски\";- по ул. „15-ти ноември\" между бул. „Цар Освободител\" и пл. „Св. Ал. Невски\";От 14.00 часа до 20.00 часа на 03.03.2019 г.:- по бул. „Цар Освободител\" между бул. „Васил Левски\" и ул. „Г.С. Раковски\";- по ул. „15-ти ноември\" между бул. „Цар Освободител\" и пл. „Св. Ал. Невски\";- по ул. „Аксаков\" между бул. „Васил Левски\" и ул. „Г.С. Раковски\";- по ул. „Цар Шишман\" между ул. „Славянска\" и пл. „Народно събрание\";- по ул. „6-ти септември\" между ул. „Славянска\" и бул. „Цар Освободител\";- по ул. „Хаджи Димитър\" между бул. „Васил Левски\" и ул. „Цар Шишман\". От 11.30 до 12.30 часа на 03.03.2019 г. по ул. „Леге\" между ул. „Съборна\" и пл. „Атанас Буров\".Забраняват се престоят и паркирането на пътни превозни средства, с изключение на автомобилите осигуряващи мероприятията, както следва : От 12.00 часа на 27.02.2019 г. до приключване на концерта, с изключение на местата в режим на платено паркиране „служебен абонамент\":- на ул. „Аксаков\" между ул. Г.Бенковски\" и ул. „Дякон Игнатий\";- паркинга на пл. „Кн. Александър І\".От 14.00 часа на 02.03.2019 г. до 21.00 часа на 03.03.2019 г. на северозападната дъга на пл. „Св. Ал. Невски\" между ул. „Оборище\" и ул. „11-ти август\" и да се закрият базарите за художествени произведения. От 07.00 часа до 12.30 часа на 03.03.2019 г.:- на паркинга на пл. „Николай Гяуров\";От 07.00 часа до 21.00 часа на 03.03.2019 г.:- на паркингите на пл. „Народно събрание\";- на паркингите на пл. „Св. Александър Невски\";- на ул. „Оборище\" между ул. „Г.С. Раковски\" и бул. „Васил Левски\".От 20.00 часа до приключване на мероприятието на 03.03.2019 г. ще се забранява влизането на пътни превозни средства по бул. „Цар Освободител\" между ул. „15-ти ноември\" и ул. „Г.С.Раковски\", само при необходимост и по преценка на отдел „Пътна полиция\" при СДВР. ", "date": "2019.02.28", "title": "Организация на движението в София по повод тържествата за 3-ти март"}
{"url": "http://www.cross.bg/bait-kategoriya-bulgariya-1597800.html", "text": "/КРОСС/ На официална церемония вчера бяха отличени победителите в отделните категории от конкурса „Наградите на БАИТ\" за 2018 г. Президентът на Република България Румен Радев връчи Наградата за специален принос на Дарин Маджаров, създател на Уча.се - образователна платформа с над 14 000 видео уроци и тестове по всеки предмет от 1-ви до 12-ти клас. Уча.се се ползва от над 500 000 ученици и учители, които са изгледали над 40 000 000 видео урока до момента. Маджаров завършва с отличие Априловската гимназия в Габрово, след което продължава своето образование в чужбина. По това време се заражда идеята му за образователна платформа, която да е в помощ на учениците, и записва сам над 550 видеа. След като интересът към Уча.се нараства, младият предприемач се завръща в България, за да развива проекта.„Индустрията на информационните технологии е решаваща за развитието на всички останали сектори - от промишленост, селско стопанство, до туризъм и образование. Генерираните в IT-сектора идеи са изключително важни за нашето развитие - без него няма иновации, а те са ней-ефективният стимул за висок и устойчив икономически растеж, особено в наши дни, когато растежът става заложник на демографията, заяви президентът Румен Радев. Президентът посочи, че Уча.се онагледява всички важни принципи за съвременното образование - достъпност, нагледност, адаптивност, разрастващи се елементи на интерактивност и висока мотивация за учениците.Председателят на УС на БАИТ Огнян Траянов посочи, че конкурсът показва измеренията на постиженията през изминалата година в българската дигитална индустрия. Удовлетворението идва, когато проектите, които сме развили, се използват или за повишаване конкурентоспособността на предприятията или за облекчаване на живота на гражданите и цялото общество, добави Траянов. Заместник министър-председателят по икономическата и демографската политика Марияна Николова връчи наградата в категория „Държавна администрация\". Тя беше присъдена на Министерство на туризма за Платформа за подаване и обработка на исканията за получаване на услуги и разрешения посредством безплатна удостоверителна услуга. Деница Сачева, заместник-министър на образованието и науката, връчи наградата в категория „Компания-новатор в използването на авангардни ИКТ решения\". Отличието беше присъдено на „Максима България\" ЕООД за проекта „Безпилотни каси\" в магазин T MARKET.Евродепутатът Ева Майдел връчи наградата в категория „Компания с най-голям принос за популяризиране на имиджа на българската ИКТ индустрия по света\". Победител е Мобайл Системс ООД, чиито приложения се използват от 500 млн. потребители в световен мащаб. За впечатляващото постижение компанията получи и допълнителна награда от Ева Майдел - пътуване до Брюксел и посещение на евроинституциите. Победители в категорията „Журналистически принос\" са Флора Велчева и Добромир Видев от Българското национално радио, автори на поредицата „Разкодирано\". Наградата им беше връчена от Владимир Данаилов, главен изпълнителен директор на СОАПИ. В тази категория беше връчена и поощрителна грамота с фокус върху регионално ИКТ развитие на Магдалена Тодорова от телевизия „Черно море\". За трета поредна година ученик е победител в категорията „Младежка награда\". Енчо Шахънов от Технологично училище \"Електронни системи\" към ТУ-София спечели с проекта си \"Система за локализиране на хора\". И трите номинирани проекта в категорията са с голям потенциал и младежите получиха допълнително поощрение от компании-членове на БАИТ. Йордан Цветков, ученик в МГ „Акад. Кирил Попов\", Пловдив получи Индивидуален план за обучение и участие в Менторската програма на Некст Лаб и IoT устройства от Алтерко Роботикс. Николай Станишев, студент в ТУ-София получи награда от ERP.BG - Двудневен курс „Управление на лични данни (GDPR).Победителите в останалите категории са:Образователна награда - Професионална гимназия по компютърно програмиране и иновации, гр. Бургас. Наградата се присъжда за успешната реализация на проекта, който  е резултат от сътрудничеството между общината, компании от ИКТ индустрията и университетите в Бургас.Общинска администрация - Община Варна за Електронна система на фонд „Култура\". С внедряването на системата се постига публичност в работата на администрацията и прозрачност при изразходване на публични финанси.StartUp Компания - ШКОЛО ООД за SHKOLO. Платформата за дигитално управление на образователни институции се използва от 1/3 от българските училища. Успешен български ИКТ продукт - Мобайл Системс ООД с офисния пакет OfficeSuite, който има над 300 милиона инсталации. Значителен корпоративен ИКТ проект - Методия AД за Utility Suite for Dyce Energy. Мащабният проект е разработен за B2B ютилити компания, независим доставчик на газ и електричество на британския пазар.Победителите във всяка категория получиха поименни плакети и грамоти от БАИТ, както и предметни награди, предоставени от партньорите на конкурса. Всеки от отличените ще може да си закупи книги по избор с ваучер на стойност 100 лв., осигурен от Сиела Норма. Като официален партньор на БАИТ, СуперХостинг.БГ предостави на победителя във всяка една категория, хостинг и домейн за една година. Предметни награди за победителите предоставиха и Солитрон България - всеки отличен получи една от изброените награди - таблет Lenovo, LED монитор ACER или смарт часовник Xiaomi. Носителите на наградите вече разполагат и с очила за виртуална реалност, предоставени от Борика АД. Победителите в конкурса бяха избрани сред 120 регистрации от 97 личности, компании и институции.За 8-ма поредна година кампанията и церемонията за Наградите на БАИТ за 2018 г. са под патронажа на Президента на Република България Румен Радев. ", "date": "2019.02.28", "title": "Известни са победителите в конкурса „Наградите на БАИТ“ "}
{"url": "http://www.cross.bg/zhivotni-brytzeloza-obekta-1597801.html", "text": "/КРОСС/ Българската агенция по безопасност на храните (БАБХ) установи нови случаи на заболели животни от бруцелоза в констатираното през септември 2018 г. първично огнище на болестта в село Вуково, област Кюстендил.При последното изследване в същия животновъден обект (тип заден двор), в резултат на прилаганите оздравителни мерки, на 17 февруари 2019 г. са отчетени положителни проби за бруцелоза при овце, свине и кучета. Животните в обекта са евтаназирани по хуманен начин.Бруцелозата е опасна зооноза  - предава се от животни на хора. Хората могат да се заразят чрез контакт с болно животно и при консумация на недобре термично обработени месо и мляко. Затова положително реагиралите животни подлежат на незабавно умъртвяване по хуманнен начин.Продължава дезинфекцията на двора, помещенията и инвентара в животновъдния обект. Извършват се епизоотично проучване за проследяване източника на инфекцията и инвентаризация на обекта. При необходимост ще се направят допълнителни серологични изследвания на останалите животни в населеното място.За предприемане на мерки по компетентност е уведомена и Регионалната здравна инспекция - Кюстендил. ", "date": "2019.02.28", "title": "БАБХ констатира нови случаи на бруцелоза при животни във Вуково"}
{"url": "http://www.cross.bg/godini-detza-detzata-1597802.html", "text": "/КРОСС/ 54-годишен баща от Хърватия хвърли четирите си деца от прозореца на първия етаж на дома си от около шест метра височина, съобщиха хърватски медии, цитирани от БТА.Две от децата, на 7 и 8 години, са тежко пострадали и с опасност за живота са приети в интензивното отделение. Другите две, на 3 и 4 години, са по-леко ранени, но остават под лекарско наблюдение.Радио \"Задар\" съобщи, че става дума за проблемно семейство, което преди около 10 години се преселило в Северна Хърватия.Полицията установява обстоятелствата около инцидента и ще вземе мерки за юридическа защита на децата. Бащата е арестуван.Майката, която е била на мястото на инцидента, е тръгнала към болницата, но полицията я е върнала. ", "date": "2019.02.28", "title": "Баща хвърли четирите си деца през прозореца"}
{"url": "http://www.cross.bg/mastercard-doconomy-klimata-1597804.html", "text": "/КРОСС/ Шведската компания за устойчиви банкови услуги Doconomy и  обявиха съвместните си усилия за борба с изменението на климата на Световният мобилен конгрес в Барселона. Общият проект носи името DO и представлява безплатна и лесна за използване мобилна банкова услуга, която позволява на потребителите да следят и да се стремят да намаляват своите CO2 емисии. Стартирането на DO отваря нова страница за платежните услуги и е важна стъпка към дългосрочната мисия на Mastercard да стимулира развитието на иновациите, които ще ни осигурят по-добро и устойчиво бъдеще. Чрез създаването на DO, Mastercard и Doconomy дават възможност на потребителите да бъдат социално отговорни в ежедневното си потребление. Платформата поддържа проекти за компенсиране на въглерода, сертифицирани от ООН. Като част от услугата, DO предлага възможност за инвестиране във фондове, които подпомагат развитието на хората и планетата. По този начин услугата дава възможност на потребителя да научи повече за ефектите от неговото потребление върху околната среда и дава избор за промяна чрез вземане на информирани решения.„Заедно с Doconomy можем да ангажираме потребителите, търговците и големите бизнеси, в борбата срещу изменението на климата. Това сътрудничество е важна част от нашия фокус върху устойчивото развитие и иновативното ни решение предлага на хората лесен начин да поемат отговорност за своя въглероден остпечатък, като резултат на това, което консумират.\", коментира Марк Барнет, дивизионен президент на Mastercard за Обединеното Кралство, Ирландия, Скандинавските и Прибалтийските държави Двете компании дават възможност на потребителите да направят ежедневната употреба на банкови услуги по-социално отговорна, като с това те могат да кандидатстват и за първата по рода си биоразградима платежна карта DO Mastercard. Разработването на такава карта е първият продукт в сферата на плащанията, който ще даде осезаем принос в изпълнението на 12-те стъпки за устойчиво развитие на ООН, в които България се включи през март 2016.„Чрез глобалната мрежа на Mastercard, Doconomy може да достигне и да използва силата на потребителите по целия свят като насочи капитала към устойчиви инициативи. За нас няма по-подходящ партньор, предвид ценностите и водеща техническа експертиза на компанията.\", това заяви Натали Грийн, главен изпълнителен директор на Doconomy.DO привлече вниманието на някои от най-известните активисти в света. Секретариатът на Рамковата конвенция на ООН по изменение на климата (UNFCCC) има желание за договаряне на сътрудничество с Doconomy и Mastercard за насърчаване на осведомеността сред гражданите и организациите за проблемите с климата в световен мащаб.  „DO е иновативен начин да пренесем действията в посока опазване на климата директно до крайните потребители, така че те да бъдат ангажирани с проблема във всяка стъпка от ежедневието си, а това е нашата стратегическа цел.\", коментират от UNFCCCПриложението DO ще стане достъпно през aприл. Повече за борбата срещу изменението на климата, можете да научите от официалния сайт на Doconomy .", "date": "2019.02.28", "title": "Mastercard представя първата биоразградима платежна карта "}
{"url": "http://www.cross.bg/razgrad-predpolagaemiya-shofyor-1597806.html", "text": "/КРОСС/ Камера е заснела предполагаемия убиец на таксиметров шофьор край Разград. bTV обяви, че разполага със записа.Шофьорът е намерен убит на пътя между Разград и село Дянково. Сигналът е подаден снощи около 22 ч. Първоначално информацията е била, че става дума за катастрофа, но при огледите е установено, че се касае за криминално престъпление.Сигнал за инцидента е подала жена, която е минала покрай таксиметровата кола. Полицията открива тялото на 63-годишния шофьор от Разград на осем метра от колата. Той е бил с две прободно-порезни рани във врата.По първоначална информация той е качил мъж от автогарата в Разград, който поискал да бъде закаран до село Дянково.Жената подала сигнала в полицията, е откарала предполагаемия извършител на убийството до Разград, като е помислила, че той е шофьорът на катастрофиралото такси.Извършителят се издирва, записът от охранителни камери е разпространен сред всички таксиметрови шофьори в района. ", "date": "2019.02.28", "title": "Камера е заснела предполагаемия убиец на таксиметров шофьор край Разград"}
{"url": "http://www.cross.bg/brekzit-kipur-flag-1597780.html", "text": "/КРОСС/ Най-големият ферибот на Великобритания, който обслужва линията Дувър-Кале през Ламанша, вече ще плава под кипърски флаг. Промяната е заради Брекзит.Заради очакваните неблагоприятни последици за бизнеса след излизането на Великобритания от Европейския съюз два от фериботите през Ламанша - „Духът на Британия\" и „Духът на Франция\", собственост на британска компания, вече са се пререгистрирали под кипърски флаг. Така за тях ще се запазят данъчните разпоредби на Европейския съюз след Брекзит.Два водещи световни морски застрахователи, базирани в Лондон, също са избрали вече Кипър за своя база в ЕС след Брекзит и са открили офиси в него, съобщи заместник-министърът на корабоплаването на Кипър Наташа Пелиду.Според нея подобно решение за промяна на регистрацията дава още по-голям тласък за развитието на кипърския морски клъстер.Флотът на Кипър е на трето място в Европа след Гърция и Малта, като според регистъра разполага с 1725 океански кораба, чиято продукция в края на януари е възлизала на над 24 млн. тона. Корабната индустрия допринася за повече от 7% от брутния вътрешен продукт на страната.Секторът на корабоплаването в Кипър вече се подготвя за най-голямото международно събитие, на което ще е домакин през октомври - международната Морска конференция, на която се очакват над 1000 представители на бранша от целия свят. ", "date": "2019.02.28", "title": "Британски фериботи слагат кипърски флаг заради Брекзит"}
{"url": "http://www.cross.bg/mart-teatur-sofiya-1597757.html", "text": "/КРОСС/ Второ издание на празниците на руската драматургия ще се открие в София. Събитието започва на 2 март, с реверанс към предстоящия национален  празник на България. Няколко спектакъла от различни театри се обединиха около идеята - разказа в „Артефир\" Милена Червенкова, мениджър на Откритата арт сцена на Шипка.На 3 март в театър „Възраждане\" ще се играе „Вуйчо Ваньо\" от А.П. Чехов. През следващите дни в афиша са „Шеги на любовта\" от А.П. Чехов в Сатиричния театър, „Шинел\" от Н.В Гогол в Театър 199 „Валентин Стойчев\", „Ана Каренина\" по Л.Н. Толстой в театър „София\", „Господин, сеньор, Дон Жуан!\" по Л. Жуховицкий на Откритата арт сцена на ул. Шипка (РКИЦ) и др.Празниците на руската драматургия в София ще продължат до 25 март.", "date": "2019.02.28", "title": "Празници на руската драматургия през март в София"}
{"url": "http://www.cross.bg/angioedem-ototzi-patzienti-1597793.html", "text": "/КРОСС/ На 28.02.2019 г. в  два от големите търговски центрове, представители ще зарадват посетителите с мартенички, символ на здраве и благополучие,  и ще предоставят важна информация за рядкото заболяване Наследствен ангиоедем.Всяка година в последния ден на февруари светът отбелязва Деня на хората с редки болести. Много пациентски организации, медицински специалисти и засегнати хора в този ден изразяват своето желание за навременна диагностика, комплексно лечение, рехабилитационна дейност и информираност.Денят на редките болести (Rare Disease Day) се отбелязва в близо 100 държави. Редки са диагнозите, които се срещат при по-малко от 5 души на 10 000. Някои от тях засягат дори 1 на 100 000 души. Досега учените са открили около 7000 редки диагнози, но постоянно изникват нови. Предполага се, че в ЕС живеят между 27 и 36 милиона души с подобни проблеми.63 са редките диагнози, които се срещат у нас. Най-многобройни пък са пациентите с тях в София и Варна. Това показват данните на електронния регистър на Националния център за обществено здраве и анализи (НЦОЗА).Диагнозите, от които има само по един регистриран пациент у нас са 12. Сред тях са анемия на Фанкони, идиопатична орифациална дистония, коарктация на аортата, вродена еритропоетична порфирия и др.Наследственият ангиоедем (НАЕ) е много рядко и животозастрашаващо заболяване, което се среща с честота между 1 на 10 хил. до 1 на 50 хил. души. Симптомите включват епизоди на едем (оток) на множество части на тялото, в това число дланите, ходилата, лицето, торса и дихателните пътища. Често пациентите изпитват силна коремна болка, позиви за гадене и повръщане, които са предизвикани от отоци по стените на органите на храносмилателната система. Отокът на дихателните пътища е особено опасен и може да доведе до смърт от задушаване.Става въпрос за група пациенти с дефект в гена, който контролира кръвния протеин, наречен С1 инхибитор. Дефектът води до производство на неадекватно количество или нефункциониращ С1 инхибитор. В норма този инхибитор регулира комплексното биохимично взаимодействие на системите, свързани с кръвта, които участват в битката с болестите и имунната защита, отговора на възпалителните процеси и кръвосъсирването.Дефектният С1 инхибитор има неадекватна регулаторна функция и в резултат възниква биохимичен дисбаланс, при който се произвеждат нежелани пептиди, които навлизат в капилярите и така отделят/освобождават течности към заобикалящите тъкани и предизвикват оток.Наследственият ангиоедем се унаследява. Детето е с риск от 50% да наследи заболяването, ако единият родител е негов носител. Липсата на семейна анамнеза, обаче, не може да отхвърли диагнозата. Учени докладват, че около 20% от случаите на ангиоедем са при при пациенти, при които е възникнала спонтанна мутация на гена на С1 инхибитора. В последствие, обаче, тези пациенти могат да предадат дефектния ген към потомството си. Тъй като заболяването е много рядко, не е необичайно пациентите да останат недиагностицирани в продължение на много години. Множество пациенти споделят за чести и много силни коремни болки, които са погрешно диагностицирани като психосоматични и са насочени за консултация от психиатър. Извършвана е и ненужна хирургична намеса при пациенти с гастроинтестинален оток, тъй като абдоминалната проява на ангиоедема наподобява хирургичен корем.Преди да се появи терапия на заболяването, смъртността, свързана със запушване на дихателните пътища е 30%.Важно е да се знае, че НАЕ има най-различни изяви. Не всеки пациент има същите симптоми, отключващи фактори, сила и брой на пристъпите, дори членовете на едно и също семейство могат да имат различни симптоми на болестта. Отоците при НАЕ не са като алергичните отоци и не могат да бъдат лекувани като алергична реакция.Клиничните прояви на НАЕ при 98.8% от пациентите се представят с периферни подкожни отоци, 98.7% - оро-фациални отоци, 91.9% - болезнени коремни кризи, 65.7% генитални отоци, 44.3% - ларингеални отоци. Известен процент от пациентите свързват неврологична симптоматика (главоболие, дезориентация) като прояви на НАЕ - 27.8%.Разпознатите причини за провокиране на пристъпите от ангиоедем са механична травма (75%), подлежаща инфекция (50%), хормонални колебания (29%), психо-емоционален стрес (42%), вибрации (7%) или определени храни (25%).Диагностицираните пациенти в България с редки форми на ангиоедем са 85, като мнозинството от тях са C1-INH-HAE тип 1 и 2. Средната възраст на поява на оплакванията от ангиоедем в България е 14.64 години, като средното забавяне от проява на симптомите до поставяне на правилна диагноза е 10.21 години. ", "date": "2019.02.28", "title": "28 февруари - Международния ден на редките болести "}
{"url": "http://www.cross.bg/prane-kolko-chorapi-1597774.html", "text": "/КРОСС/ Британски учени разрешиха загадката с изчезващите при пране чорапи и изведоха формула, прогнозираща вероятността това да се случи, съобщи в. \"Мирър\".Формулата (L(p x f) + C(t х s)) - (P x A) взима предвид колко тежи прането и доколко перящият обича това занимание, както и колко души живеят заедно.„L\" е големината на прането, „p\" - броят на живеещите заедно хора, „f\" - броят на седмичните пранета, „C\" - сложността на прането, „t\" - колко вида пране седмично има домакинството, „s\" е броят на чорапите за пране седмично, „P\" - дали перящият гледа позитивно на това занимание (измерено от 1 до 5), а „A\" - колко внимание отделя на тази дейност (проверява ли джобовете, оправя ли навитите чорапи).Най-честата причина за изчезващите чорапи е, че те падат зад радиатора или под мебели, без никой да забележи, твърдят психологът д-р Саймън Мур и статистикът Джеф Елис. Освен това се случва те да бъдат сложени в неподходяща група пране или единият от чорапите да падне при сортирането или от простора.Цветните чорапи изчезват много по-често от белите. Британците губят средно 1,3 чорапа на месец и повече от 15 годишно. ", "date": "2019.02.28", "title": "Разгадаха мистерията на изчезващите в пералнята чорапи"}
{"url": "http://www.cross.bg/svilengrad-tzenz-godina-1597773.html", "text": "/КРОСС/ Община Свиленград въведе образователен ценз при отпускането на еднократна финансова помощ за новородено дете.От тази година в Община Свиленград помощта за първо новородено дете се вдига на 400 лева, а за всяко следващо до трето дете - по 500 лева. За да ги получат обаче, родителите трябва да отговорят на редица условия, едно от които е да имат най-малко средно образование.Стамо Димитров, общински съветник от БСП коментира, че предложението е дошло по време на работа на комисиите - да се въведат допълнителни критерии, като този критерии касае минимален образователен ценз.Миналата година общината е изплатила еднократна помощ за 130 новородени деца. Ако критерият образование беше валиден още миналата година, вместо тези еднократни помощи, е щяло да бъдат раздадени само 100, коментира Пенка Балджиева, експерт в ГРАО в община Свиленград.Тези, които не биха взели, са предимно от ромската махала. Според ромите това е несправедливо, защото парите са за нуждите на новородените, а не за родителите, по думите им. Макар че също е ром, здравният медиатор Симеон Апостолов приветства мярката. И той, и съпругата му са висшисти и ценят образованието повече от парите.Според общинарите от Свиленград образователният ценз не е новост за страната ни при даване на този вид еднократна помощ. Подобен критерий действал и в Ботевград например. ", "date": "2019.02.28", "title": " Свиленград въведе образователен ценз при отпускането на парите за новородено"}
{"url": "http://www.cross.bg/proekti-radev-nato-1597795.html", "text": "/КРОСС/ Изключително остро изказване направи президентът Румен Радев преди срещата на държавните глави от групата Б9 в Кошице. Държавният глава заяви, че форматът с участието на източноевропейски членки на НАТО вече създава рискове за отделните държави, а в това число - и за българските енергийни проекти.„Тук съм, за да не допусна друг да решава бъдещето на българските енергийни проекти. При подготовката на срещата установих, че определени текстове на предварително изготвената декларация застрашават реализацията на важни инфраструктурни проекти от наш национален интерес и направих необходимото проблемните текстове да бъдат извадени от декларацията\", заяви Радев, цитиран от своя пресцентър.Така и не става ясно какво е предизвикало намесата на българския държавен глава и кои проекти визира.Т.нар Букурещки формат Б9 включва България, Естония, Латвия, Литва, Румъния, Словакия, Унгария, Чехия и Полша. От сайта румънското президентство става ясно, че на срещата ще се обсъжда сигурността на Алианса в Черноморския регион, подкрепата на източните партньори и тези на Западните Балкани, както и борбата с хибридните атаки.Според Радев инициативата се е отдалечила от замисъла си. По думите му НАТО има достатъчно механизми за изработване на единна политика, докато регионалният формат изостря риториката, което не кореспондира с политиката на сдържане и диалог, възприета от Алианса.Държавният глава подчерта, че очаква българското правителството да „материализира визитата на руския премиер Дмитрий Медведев в България, а не да ставаме заложник на чужди интереси\". ", "date": "2019.02.28", "title": "Радев видя заплаха за енергийните проекти в среща на членките на НАТО от Източна Европа"}
{"url": "http://www.cross.bg/ykraiina-ychastie-konkyrs-1597781.html", "text": "/КРОСС/ Украйна се отказа от участие в международния песенен конкурс „Евровизия 2019\", който ще се проведе през месец май в израелската столица Тел Авив, предаде БТА.Решението е на Националната обществена телевизионна компания на Украйна, а членът на ръководството на медията Александра Колцова поясни, че е било взето заради прекалената политизация на националния конкурс, предаде ТАСС.По-рано трима от класиралите се финалисти на националния украински конкурс - Марув, групите „Фрийдъм джаз\" и „Казка\", се отказаха от участие в „Евровизия 2019\".Селекцията за представянето на Украйна в телевизионната песенна надпревара бе белязана със скандали още от самото ѝ начало.Най-напред групата „Анна Мария\",  достигнала до финала на подбора, публично се отказа да нарече действията на Москва в Крим от 2014 година „агресия на Русия\".Украинските политици се възмутиха и от факта, че до финала на националния конкурс достигна  гражданката на Русия Юлия Юрина, представителка на групата „Юко\".Когато победител стана изпълнителката Марув, тръгнаха призиви тя да не представлява Украйна на „Евровизия 2019\", заради гастролите на певицата в Русия.Украинската обществена телевизия и Марув така и не постигнаха споразумение и не подписаха договор за нейното участие в израелската столица Тел Авив.След това ръководството на медията влезе в преговори с членовете на „Фрийдъм джаз\", но и те не приеха предложението на телевизионната компания. На свой ред участниците в група „Казка\" написаха в Инстаграм, че виждат своята мисия в това да обединяват хората, а не да ги разделят.В сряда вицепремиерът на Украйна Вячеслав Кириленко излезе с инициативата за промяна в правилата на националния конкурс за участие в  „Евровизия\", в които да се добави точка за недопускане на онези изпълнители, които гастролират в Русия.След като узна за отказа  от участие, обявен от украинската обществена телевизия, Кириленко определи това решение като нелогично.„Считам за нелогично да не се представим на \"Евровизия 2019\". Но решението на обществената телевизия  да прекрати преговорите с участниците е нейно право и е в границите на нейните пълномощия\", заяви Кириленко. ", "date": "2019.02.28", "title": "Украйна се отказа от участие в „Евровизия 2019“"}
{"url": "http://www.cross.bg/krasimir-yzynov-otbranata-1597796.html", "text": "/КРОСС/ България се сбогува с Красимир Узунов - създател и собственик на първата частна информационна агенция „Фокус\" и едноименната радио верига. Поклонението пред тленните му останки събра в зала „Концертна\" на Централния военен клуб стотици хора, дошли да се сбогуват с него.Сред дошлите на поклонението бяха председателя на НС Цвета Караянчева, омбудсмана Мая Манолова, президентът Георги Първанов  (2002-2012), посланикът на Русия у нас Н, Пр. Анатолий Макаров, главния прокурор Сотир Цацаров, лидерът на ГЕРБ Цветан Цветанов, лидерът на ВМРО и министър на отбраната Красимир Каракачанов, кметът на София Йорданка Фандъкова, министърът на туризма Николина Ангелкова,  председателят на Комисията по отбрана Константин Попов, бившият министър на регионалното развитие Лиляна Павлова, народни представители и общински съветници от всички политически сили,  роднини и приятели на семейството, настоящи и бивши колеги от Радио и Агенция \"Фокус\" и Радио „Фокус\".Прочувствена реч произнесе един от най-близките приятели на покойника - ректорът на ВТУ проф. Пламен Павлов. Слова за сбогом произнесоха и председателя на парламента Цвета Караянчева и министър Каракачанов, с когото бяха идейни съмишленици. Пред присъстващите беше прочетено и съболезнователно писмо  от президентът Румен Радев. Венци и цветя бяха изпратени от много кметове на общини, институции, правителствени и неправителствени организации, фирми.Красимир Узунов почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот. Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят.Красимир Узунов е роден на 26 януари 1963 г. в град Пещера. Завършва Висшето военно артилерийско училище (ВНВАУ) „Георги Димитров\" в Шумен през 1985 г., специалност Политически профил. Произведен е в чин лейтенант на 31 август 1985 г. Випуск „Сливнишки\". През 1990 г. става известен с прякора „Поручика\", след като публикува коментар във вестник „Демокрация\", подписан като Поручик Красимир Узунов. На 7 юни 2000 г. създава първата българска частна информационна агенция „Фокус\". През 2004 г. създава Радио „Фокус\" - Сливен, с което слага началото на най-голямата българска радиоверига „Фокус\", която в момента притежава 59 радиостанции, 15 регионални офиса и излъчва 12 самостоятелни програми.Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Автор е на книгите „Проклятието на Суки\" - легенди (1992 г.), „Скок зад огледалото\" (1992 г.), „Приказки за армията\" (1993 г.), „Христос наБалканите\" (1993 г.), „Феноменът Дрангов\" (1997 г.), Пътеводител „Охрид\" (1998 г.), „Албанският фактор на Балканите\" (2001), „Българските бойни знамена - За честта и славата на България\" (2009), „История на 23-типехотен Шипченски полк във войните за национално освобождение и обединение\" (2011),„Възкресението на българското опълчение - Душата на Македония и Одринско\" (2012), „Забравената война 1912 - 1913 г.\" (2013),„Бойните маршове на честта и славата на България\" (2014) „Каймакъ - Чаланъ\", (2015), „Епопеята на Добруджа - Курт-Бунар, Кочмар, Карапелит, Тутракан, Сарсънлар, Добрич...\" - Том 1 (2016), „Азъ служихъ приДранговъ\" (2017). На 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г.Удостоен е за „Следовник на народните будители\" за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож\" от началника наГенералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната\" от министъра на отбраната Ангел Найденов през 2014 г. и със знак „Достойнство и чест\" от министъра на отбраната Красимир Каракачанов през 2018 г. Удостоен е с титлата „Доктор хонорис кауза\" на Военна академия „Георги Раковски\" от 15 февруари 2017 г.Поклон пред Светлата ти памет!От екипа на Агенция КРОСС   ", "date": "2019.02.28", "title": "  България се сбогува с журналиста и собственик на Агенция \"Фокус\" Красимир Узунов"}
{"url": "http://www.cross.bg/tyrtziya-visoko-nivo-1597783.html", "text": "/КРОСС/  Днес в Истанбул ще бъде подписано споразумение между Европейския съюз и Турция за финансово сътрудничество за обновяване на железопътната линия от истанбулската гара Халкалъ до граничния с България пункт \"Капъкуле\".Засега това е най-големият единичен проект, по който Евросъюзът ще окаже финансова помощ на Турция. Общата му стойност ще бъде около 1 млрд. евро, от които Брюксел ще заплати 275 млн. евро. Парите са част от предприсъединителните фондове, от които страните-кандидатки могат да се възползват.Отсечката ще бъде двойна електрифицирана жп линия, позволяваща на пътническите и товарни влакове да развиват до 200 км./час и ще бъде снабдена с най-модерна система за сигнализация.Документите ще бъдат подписани в двореца „Долмабахче\" в присъствието на еврокомисаря по транспорт и мобилност Виолета Булц и турския министър на транспорта и инфраструктурата Мехмед Джахит Туран.Срещата им ще се проведе паралелно със заседанието на Икономическия диалог на високо ниво. В него ще участват заместник-председателят на Европейската комисия по заетостта, инвестициите и конкурентоспособността Юрки Катайнен и турският министър на финансите Берат Албайрак, както и европейски и турски бизнесмени.На срещата на високо ниво Европейски съюз - Турция на 29 ноември 2015 г. беше договорено създаването на три механизма за диалог на високо ниво в политическата, енергийната, икономическата и транспортната сфера. Досега са проведени две срещи на икономическия диалог на високо ниво - в Турция през 2016 г. и в Брюксел през 2017 г. ", "date": "2019.02.28", "title": "ЕС и Турция подписват днес споразумение за обновяване на жп линията Халкалъ – Капъкуле "}
{"url": "http://www.cross.bg/pomosht-speshna-kyrilo-1597772.html", "text": "/КРОСС/ В сряда директорът на психиатрията в Курило обвини началника на Спешната помощ в София, че отказал линейка за психичноболен пациент със съмнения за хепатит А. Това не бил първият такъв случай, като предишният дори завършил фатално.  Според д-р Цветеслава Гълъбова транспортирането било отказано с мотива, че Спешна помощ не извършва превозване между две болници. Лечебното заведение в Курило пък нямало собствена линейка, защото тя била в процес на бракуване.В сутрешния блок на Нова телевизия  „Здравей, България\" началникът на Спешна помощ д-р Георги Гелев обясни, че в случая, при който се е стигнало до смърт на психичноболен мъж от Курило ставало дума за човек, който постъпил в столичната болница „Света Анна\"след 20 дни, в които не се хранил. А пациентът със съмнения за хепатит А се оказало, че не е заразен. Д-р Гелев обясни, че лечебни заведения редовно отказват да приемат пациенти, откарани при тях с линейки. Обикновено мотивът бил, че няма свободни места. Това принуждавало екипите на Спешна помощ да обикалят с часове по улиците на София в търсене на място за хоспитализиране на болния. Подобни случаи имало не само с психичноболни. В нощта срещу четвъртък, например, мъж с ментални проблеми стоял часове наред във фоайето на Центъра за спешна помощ и там му били дадени необходимите медикаменти. В крайна сметка пациентът избягал от мястото. ", "date": "2019.02.28", "title": "Линейка скара психиатрия и Спешната помощ"}
{"url": "http://www.cross.bg/sofiya-prokyratyra-barak-1597819.html", "text": "/КРОСС/ Българската прокуратура участва в разследване на мащабна онлайн финансова търговска измама.По повод разпространената от австрийски медии информация за разследване на онлайн финансова търговска измама, пресцентърът на прокуратурата съобщава, че от началото на 2019 г. Софийската градска прокуратура извършва процесуално следствени действия, в изпълнение на 4 /четири/ Европейски заповеди за разследване /ЕЗР/ от Германия и Австрия за разкриване на международна престъпна група, извършваща киберпрестъпления - онлайн финансова търговска измама, в резултат на което са измамени хиляди граждани на Германия, Австрия и други страни - членки на ЕС, а нанесената им щета е за около 100 млн. евро.Механизмът на измамите се изразява във въвеждане на пострадалите граждани в заблуждение, чрез предлагани по интернет фиктивно благоприятни условия за инвестиране на парични средства, които впоследствие не се възстановяват. След неправомерното получаване на процесните парични суми, същите се нареждат по банков път към различни банкови сметки, включително извън пределите на България, като по този начин се извършва изпиране на предмета на измамите.В изпълнение на ЕЗР, Софийската градска прокуратура е извършила 34 претърсвания, изземвания и обиски на лица, всички на територията на София, като действията са извършени след надлежно разрешение от Софийски градски съд. При тези действия бяха иззети множество веществени доказателства - документи, компютърни конфигурации и др. вещи.Разкрита е с разрешение на съда банкова тайна и по искане на СГП е наложен запор върху банкови сметки в различни банки в страната. Разпитани са като свидетели множество лица - служители в кол- центрове и във фирми, използвани за дейността на групата. Проведени са разпити и на 10 лица в качеството им на обвиняеми по искане на съдебните власти в Австрия и ГерманияПо издадена от австрийските съдебни власти Европейска заповед на арест, на 30.01.2019 г. Окръжна прокуратура - София е постановила задържането на лицето Гал Барак, гражданин на Държавата Израел, сочено като основен член на международната престъпна група, който е направил опит да напусне страната ни през ГКПП Калотина. По искане на Окръжна прокуратура - София, с определение от 01.02.2019 г. на Окръжен съд - София, спрямо Гал Барак е взета мярка за неотклонение „задържане под стража\", а с определение на Апелативен съд - София от 07.02.2019 г. след жалба от Гал Барак, мярката му за неотклонение е изменена в „домашен арест\".Понастоящем в Окръжен съд - София продължава производството по Европейската заповед за арест - за предаване на Гал Барак на австрийските съдебни власти.Прокуратурата продължава и към настоящия момент да извършва следствени действия по искане на европейските партньори. ", "date": "2019.02.28", "title": "Прокуратурата участва в разследването на мащабна онлайн финансова измама"}
{"url": "http://www.cross.bg/huawei-mate-barselona-1597826.html", "text": "/КРОСС/ Революционният сгъваем 5G телефон HUAWEI Mate X спечели престижната награда за най-добро ново мобилно устройство на Индустриалната организация на компаниите от сферата на мобилните комуникации (GSMA) по време на Световния мобилен конгрес в Барселона. Телефонът се отличава с впечатляващия си механизъм за сгъване Falcon Wing, иновативна 5G система, изключителни нововъведения за улесняване на потребителите и светкавичната технология за зареждане HUAWEI SuperCharge.Тази изключително важна награда на GSMA е с фокус върху иновативните технологии на бъдещето и се връчва на мобилни продукти, които са от скоро на пазара или предстои да бъдат в продажба.На изложението в Барселона Huawei получи още няколко важни отличия, сред които и голямата награда за „Най-добър смартфон на годината\" за флагмана Huawei Mate 20 Pro.Журито, избрало победителите в двете категории споделя, че това е една от най-оспорваните години, най-вече в категорията, в която е отличен HUAWEI Mate X. В групата от нови мобилни устройства телефонът се е отличил като най-иновативен със своя сгъваем екран и 5G система.„От името на целия екип на Huawei бих желал да благодаря на GSMA, включително и на нейния изпълнителен директор Джон Хофман и неговия екип за тази награда. Всички сме много развълнувани и поласкани. През тази година навлизаме смело в 5G. 2019 е годината, през която ще променим начина, по който се свързваме един с друг, и тази промяна ще донесе нови невероятни възможности за всички нас. Още веднъж благодарим!\" - каза Кевин Хо, президент на отдел „Handset Business\" в Huawei Consumer Business Group.Иновативният сгъваем 5G сматфон Huawei Mate X получи множество положителни оценки от най-авторитетните световни медии веднага след представянето си. До момента сгъваемият флагман на Huawei е получил награди от над 30 медии от цял свят. Утвърдени медии като Trusted Reviews, British Technology, Digital Trends и US Technology не се поколебаха да посочат Mate X за най-добрия смартфон на Мобилния конгрес в Барселона.Всяка година Huawei инвестира над 10% от пазарните си приходи в осъществяване на научноизследователска дейност. Само през 2018 г. технологичният гигант е инвестирал 15 млрд. долара в изследователска и развойна дейност и е получил 87 805 оторизирани патента. Huawei също е лидер в областта на 5G комуникациите, а Европейската комисия постави компанията на 5-о място в класацията на най-големите инвеститори в областта на научноизследователската дейност на територията на Европейския съюз за 2018 г. В резултат на тези големи инвестиции и непрестанните усилия на екипа на Huawei, компанията продължава да създава едни от най-иновативните продукти на пазара. Но най-значимата оценка си остава тази на потребителите - през 2018 г. Huawei достави над 200 млн. устройства, отбелязвайки ръст по този показател за осма поредна година.За Huawei винаги е бил най-важен потребителят и неговите нужди, затова и основният стремеж на компанията е да предостави възможност на всички хора да се възползват от предимствата на нарастващата дигитализация. Huawei e един от малкото производители, които имат възможността да развиват пълната гама от 5G продукти и да предоставят цялостно потребителско преживяване. По време на тазгодишния Световния мобилен конгрес в Барселона, Huawei представи първия 5G сгъваем телефон на компанията - Huawei Mate X, както и обновения лаптоп MateBook X Pro, новите попълнения в портфолиото от лаптопи на компанията Huawei MateBook 14 и Huawei MateBook 13, и устройството Huawei 5G CPE Pro.Организацията GSMA представлява интересите на мобилните оператори от целия свят, обединявайки в една мобилна екосистема над 750 оператора и около 400 компании, които произвеждат мобилни устройства, представители на софтуерни компании, доставчици на оборудване и интернет компании. GSMA също провежда водещи събития в технологичната индустрия, които се организират всяка година в Барселона, Лос Анджелис и Шанхай, както и серията от регионални конференции Mobile 360.  ", "date": "2019.02.28", "title": "  Новият HUAWEI Mate X и HUAWEI Mate 20 Pro спечелиха награди за най-добри мобилни устройства от конгрecа в Барселона"}
{"url": "http://www.cross.bg/tonev-botev-aleksandur-1597786.html", "text": "/КРОСС/ Отборът на Ботев (Пловдив) осъществи шестия си зимен трансфер. \"Канарчетата\" подсилиха състава си с национала на България Александър Тонев.29-годишният нападател сложи подписа си под контракт с \"жълто-черните\", който е до 30.06.2020г . Играчът ще се включи от днес в тренировъчния процес на пловдивчани.Александър Тонев е роден на 3 февруари 1990г. в Елин Пелин. Новото попълнение на Ботев има богата визитка. В България юношата на ЦСКА е играл за родния си клуб и Сливен, а от 2011 година се състезава за чуждестранни отбори.Зад граница Тонев носи последователно екипите на Лех Познан, Астън Вила, Селтик и Фрозиноне.За последно бе част от италианския футболен клуб Кротоне. Тонев има 27 мача за \"А\" националния отбор на България, като е реализирал 5 попадения.През януари обаче се контузи, след като скъса три мускула на бедрото и се наложи да претърпи операция в Барселона. Възстановяването му отне почти година, заедно с физиотерапията, което постави кариерата му в застой.След като отказа предложения от два български и един италиански отбор от Серия Б, Тонев във вторник се договори с Ботев (Пловдив). ", "date": "2019.02.28", "title": "Ботев (Пловдив) взе национала Александър Тонев"}
{"url": "http://www.cross.bg/gerb-vetoto-reshenie-1597788.html", "text": "/КРОСС/ Управляващата коалиция ГЕРБ и \"Обединени патриоти\" излязоха с общо решение да отхвърлят ветото на държавния глава върху Изборния кодекс. След повторното приемане на последните изборни промени, ГЕРБ ще внесе своя законопроект за връщане на стария праг на преференциите.Председателят на парламентарната група на ГЕРБ Цветан Цветанов съобщи, че ще изпратят цялата стенограма от заседанието на правната комисия по изборното законодателство, за да може юридическия екип на президента да се запознае с аргументите на парламентаристите, тъй като по думите му, мотивите по ветото на държавния глава Румен Радев са спекулативни:\"Че няма съдебен контрол, не отговаря на истината. Ние просто ще отхвърлим това вето и след това ще пристъпим, след като бъде обнародван законът в \"Държавен вестник\", ще пристъпим към промените с предложението, което ние сме внесли, избирателите, които гласуват за дадена пропорционална листа, да имат възможност да пренаредят съответната подредба на листата и да не се правят манипулации, че някой иска да ограничи изборни права\".ВМРО ще подкрепят ветото заради заявката на ГЕРБ да върнат старите прагове на преференциите, обясни Искрен Веселинов. На въпрос на \"Хоризонт\" заместник-председателят на правната комисия  и депутат от квотата на НФСБ Христиан Митев съобщи, че  между двете четения на законопроекта на ГЕРБ ще внесат промени, с които ще поискат за европейските и парламентарни избори да остане старият праг на преференцията, но за местните избори прагът да се увеличи:Обмисляме такива идеи, включително за диференциация на процентите, от които се изчисляват преференциите за различните видове избори, и смятам, че това е едно добро решение\".Цветан Цветанов отказа да отговори дали ГЕРБ ще подкрепят подобен компромисен вариант. ", "date": "2019.02.28", "title": "ГЕРБ и Обединени патриоти общо решение да отхвърлят ветото върху Изборния кодекс"}
{"url": "http://www.cross.bg/ychastuk-rabotata-brestnitza-1597779.html", "text": "/КРОСС/ Председателят на Управителния съвет на Агенция \"Пътна инфраструктура\" Георги Терзийски ще провери изграждането на новия участък от магистрала \"Хемус\" между Ябланица и Боаза.Строителството на близо 10-километровия участък започна в края на март м. г. Проектът се изпълнява изцяло със средства от републиканския бюджет в размер на близо 55 млн. лв.Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще има 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-и километър, която ще се изгради в близост до село Брестница.Георги Терзийски ще провери и работата на работата по разчистването на Троянския проход, което започна миналата седмица. На места там има преспи до 3-4 метра.От своя страна министърът на регионалното развитие и благоустройството Петя Аврамова ще представи пред депутатите информация за хода на работата по изграждането на автомагистрали и скоростни пътища в страната. ", "date": "2019.02.28", "title": "АПИ проверява новия участък на АМ \"Хемус\" между Ябланица и Боаза "}
{"url": "http://www.cross.bg/mobilnite-operatori-abonament-1597787.html", "text": "/КРОСС/ Забраняват на мобилните оператори да ни изпращат SMS-и, с които ни абонират за игри и хороскопи, без да искаме. Върховният административен съд потвърди, че това е нелоялна търговска практика. А с колко може да набъбне сметката ни за телефон от нежеланите съобщения провери Георги Георгиев в рубриката „На твоя страна\".Десетки сигнали от потребители, оказали се с абонамент към услуга, за която дори и не подозират, заливат Комисията за защита на потребителите (КЗП) през последните месеци. Най-често абонатите на мобилните оператори получават съобщение за абонамент за игра, хороскоп или прогноза за времето.  А за да спре нежеланата услуга, трябва да се плати такса „отказ\"- най-често между 6 и 10 лв. Проверката на контролните органи показва, че условията за абонамент често са неясни и подвеждащи. Най-често потребителите са примамвани с обещания за промоции и безплатни услуги. В повечето случаи въобще и не разбират, че са се съгласили с абонамента. Така, без да усетим, месечната ни сметка набъбва в пъти - или с всеки нов SMS, който изпращаме, или - с дневни или седмични такси, които абонаментът изисква.В писмена позиция до NOVA от трите телекома обясниха, че абонаментът към въпросните услуги е доброволен и не става по автоматичен път. ", "date": "2019.02.28", "title": "Забраняват на мобилните оператори да ни изпращат SMS-и за игри и хороскопи"}
{"url": "http://www.cross.bg/goriva-sega-leva-1597782.html", "text": "/КРОСС/ 5 300 000 лева, укрити от продажбата на горива - това е резултатът от извършената проверка на МВР на 143 бензиностанции, проведена след сигнали от Българската петролна и газова асоциация.Това е успех. Малък е, но е успех. Това са 166 цистерни, а 5 милиона е 5 милиона литра, защото на всеки литър 1 лев е за държавата. Министерството на икономиката не е направило карти на тези обекти, сега МВР ще прави. Те са и опасни за хората. От миналата година може да има 100 обекта и още 200 нови такива. Но ние не ги знаем кои са. Има такива, които казваха, че са земеделски, сега се оказа, че не са. Вместо сега полицията да ги описва и проверява, трябваше да е по обратния ред. Това каза в сутрешния блок на Нова телевизия \"Здравей, България\" депутатът от \"Обединени патриоти\" Емил Димитров-Ревизоро.  Според него е правилно да се каже, че контрабандата се овладява. По думите му от сенчестата икономиката са спечелени 1 милиард лева.С 1 милиард може да си намериш кой да ти прокара закон и кой да ти спре закон. Можеш да платиш на данъчен, на митничар без да очерняш професията. Натискът е толкова голям. Служителите на границата казват: „Ако го проверя този, това ще ми е последния работен ден\", каза още Ревизоро.Депутатът  коментира и случая с откритото некачествено гориво в бензиностанции на Веселин Марешки. Той не се занимава с внос. Знам откъде зарежда горива. Те са му от качествени складове. Големите вериги са непрекъснато под контрол, коментира още депутатът. Емил Димитров заяви, че премиерът Бойко Борисов е прав да настоява за изсветляване на търговията с горива. Аз лично ще го подкрепя, но много бавно става, категоричен бе Ревизоро. ", "date": "2019.02.28", "title": "5 300 000 лева са укрити от продажбата на горива"}
{"url": "http://www.cross.bg/plashtaniya-chrez-internet-1597785.html", "text": "/КРОСС/ През изминалата 2018 година 3 151 428 сметки на битови клиенти на „ЧЕЗ Електро България\" АД бяха платени безкасово, което е близо 18% от общия брой плащания, осъществени през този период. Над 310 хиляди битови потребители са се възползвали от предлаганите от Дружеството 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard, които дават на клиентите и достатъчно сигурност.Средно на месец 176 370 плащания през 2018 г. са извършени чрез интернет и други електронни канали, като при тях статистиката отбелязва ръст с 17 946 на месец спрямо данните от 2017 г. По банков път месечно са осъществявани средно по 20 448 плащания, а чрез директен дебит 65 801.Безкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво нараства броят на клиентите на ЧЕЗ, които предпочитат да бъдат обслужвани от разстояние.Подробна информация за възможностите за различните видове плащания може да се получи в най-близкия Център за обслужване на клиенти на „ЧЕЗ Електро България\" АД, на телефонна линия 0700 10 010, на info@cezelectro.bg, както и на сайта на компанията www.cez.bg, секция „За клиента\". ", "date": "2019.02.28", "title": "Над 3 милиона битови сметки към ЧЕЗ Електро са платени безкасово за година"}
{"url": "http://www.cross.bg/evro-slyzhiteli-mitnicheski-1597792.html", "text": "/КРОСС/ Над 200 000 недекларирани евро в пътници на митническите пунктове Капитан Андреево, Лесово и „Летище София - пътници\"  задържаха митнически служители при три отделния случая в рамките на ден.Недекларирани 65 000 евро задържаха при съвместна проверка митнически служители и гранични полицаи на ГКПП Капитан Андреево. Валутата е открита в автобус с турска регистрация, пътуващ от Румъния през България за Турция. Автобусът пристигнал на граничния пункт на 26.02.2019 г., половин час преди полунощ. Шофьорът и пътниците декларирали, че не пренасят стоки или валута за деклариране. За превозното средство е подадено искане от служители на Главна дирекция „Гранична полиция\" за извършване на щателна митническа проверка, при която в раницата на един от пътниците, между личния багаж, е открита  полиетиленова торба пълна с пачки с евро в различни купюри. Откритите общо 65 000 евро с левовата равностойност на 127 128 лева са задържани. По случая е образувано досъдебно производство от разследващ митнически инспектор от ГД „Митническо разузнаване и разследване\" под надзора на Районна прокуратура Свиленград.Недекларирани 104 600 евро с левова равностойност над 200 000 лв. откриха митнически служители на Митнически пункт Лесово, при проверка на напускащ страната лек автомобил. Колата с българска регистрация е пристигнала на митническия пункт на 26.02.2019 г. на трасе за изход на леки автомобили от България към Турция. Автомобилът е управлявал български гражданин, придружен от двама пътници - и двамата турски граждани, единият от които със статут на постоянно пребиваващ в България. Пред българските митнически служители тримата са заявили, че нямат нищо за деклариране.Митнически служители от Главна дирекция „Митническо разузнаване и разследване\" селектират автомобила за щателна митническа проверка. По време на проверката, извършена съвместно с митническите служители на МП Лесово, при личен преглед на трите пътуващи лица в автомобила, митническите служители откриват внушително количество контрабандно пренасяна валута, в пачки по джобове на дрехите им. 15 000 евро са открити у шофьора на автомобила- български гражданин. Други недекларирани 25 200 евро е пренасял единият от пътниците в автомобила- турски гражданин. Срещу двамата са съставени актове за нарушение на Валутния закон. Най-голямата сума контрабандна валута - 64 400 евро е открита в джобове по дрехите на третия пътник-турски гражданин, постоянно пребиваващ в България. Срещу него е образувано досъдебно производство, което се провежда от разследващ митнически инспектор в ГД „Митническо разузнаване и разследване\" под надзора на Районна прокуратура - Елхово. Работата по случая продължава. Недекларираната валута от общо 104 600 евро с левова равностойност 205 000 лв. е иззета.В същия ден, 26.02.2019 г., митнически служители от МП  „Летище София - пътници\" откриха и над 36 000 евро при проверка на пътник - български гражданин, пристигнал с полет от Израел. Митническите служители установили, че в джобовете си пътникът пренася 36 915 евро. Отритата валута е иззета, съставен е акт установяване на административно нарушение.", "date": "2019.02.28", "title": "Над 200 000 недекларирани евро задържаха митнически служители"}
{"url": "http://www.cross.bg/iskander-m-oblast-raketni-1597790.html", "text": "/КРОСС/ В руската Астраханска област, в рамките на учение, ще се проведат бойни изстрелвания от оперативно-тактическите ракетни системи \"Искандер-М\", съобщават руските медии, позовавайки се на пресслужбата на Западния военен окръг.\"Военнослужещите от ракетната бригада, разположена в Ленинградска област, ще проведат бойни изстрелвания с оперативно-тактически ракетни системи \"Искандер-М\" в рамките на тактическо учение. Понастоящем вдигнатите под тревога ракетни войски извършват поход по комбиниран метод с дължина от повече от 2000 километра до изпитателния полигон Капустин Яр в Астраханска област\", се посочва в изявлението на Западния военен окръг. Около 300 военнослужещи ще участват в изстрелването.По-рано беше съобщено, че започват командно-щабни учения в Свердловска област, като под тревога са били вдигнати комплексите \"Искандер-М\" на ракетната бригада на Централния военен окръг. Повече от 300 души и около 100 единици военно оборудване участват в ученията. Занятията ще продължат една седмица. Отбелязва се, че ракетните системи \"Искандер-М\" са унищожили защитените командни пунктове на условния враг, съобщи News.bg. ", "date": "2019.02.28", "title": "Русия изстрелва ракети „Искандер-М“"}
{"url": "http://www.cross.bg/otsustvie-predstaviteli-plenarni-1597791.html", "text": "/КРОСС/ Депутатите отложиха дебата по предложението за финансови санкции на народни представители при безпричинно отсъствие при формиране на кворума или при 3 поредни или общо 5 пленарни заседания в месеца. Парламентът започна работа с кворум от 128 народни представители. Депутатите от БСП не присъстват в залата.Има пет проекта на решение за промяна на Правилника на Народното събрание, провокирани от решението на БСП да напуснат парламента под условие. Депутати от квотата на НФСБ предлагат при неоправдано отсъствие от три поредни или общо пет пленарни заседания на месец, народните представители да остават без заплати, без клас „прослужено време\", а представителните разходи за парламентарната група да намаляват пропорционално. От ГЕРБ предлагат при констатирано неоправдано отсъствие от поименна проверка на кворума да се прави удръжка в размер на 750 лева от месечното възнаграждение.От ВМРО настояват преизчисляване на заплатите да става само веднъж годишно към 1 юли по швейцарското правило, както и на депутат, който не е участват в повече от половината регистрации в рамките на един месец и в повече от половината поименни проверки, без уважителна причина - да му се удържат две трети от месечната заплата.За трето обсъждане остава и проект на решение на БСП за замразяване на депутатските заплати на нивото от края на миналото Народно събрание - в размер на 2976, без сумата да подлежи на преизчислява на всеки три месеца спрямо средната работна заплата за страната. ", "date": "2019.02.28", "title": "Отложиха дебата за финансови санкции при безпричинно отсъствие от парламента "}
{"url": "http://www.cross.bg/natzionalna-otbora-finansiada-1597794.html", "text": "/КРОСС/ При засилен интерес протече първият етап на „Национална финансиада\" - образователна инициатива на Банка ДСК за повишаване на финансовата грамотност на младите хора в България. 672 отбора от цялата страна, състоящи се от гимназисти на възраст 16-19 години и техните родители, се включиха в надпреварата и попълниха тест от 20 въпроса на официалната страница на инициативата www.finansiada.bg. Сред най-активните градове по брой отбори са София, Пловдив, Варна, Бургас, Русе, Шумен, Велико Търново, като има участници и от по-малки населени места -Дебелец, Куклен, Лозница, както и от селата Големанци, Горни Дъбник, Брестовица, Дуранкулак.През следващата седмица ще се проведе решителната елиминационна фаза, която ще излъчи и първия победител в „Национална финансиада\" 2019. 12-те отбора с максимален брой верни отговори и с най-добро време от онлайн теста, които са спазили всички правила за участие, ще се класират за полуфиналите. Те ще се състезават един срещу друг в директни елиминации на живо, а най-добрите 3 отбора, достигнали до финалните кръгове, ще играят на принципа всеки срещу всеки за събиране на точков актив, определящ победителя - носител на първата стипендия за образование за учебната 2019/2020 година в размер на 3 000 лв. „Интересът към тази инициатива доказва, че темата за финансовата грамотност вълнува младите хора и във все повече български семейства е на дневен ред стимулирането на стремежа към знания за финансите. Наша мисия е да инвестираме постоянно в развитието и образованието на хората и с „Национална финансиада\" целим да мотивираме и насърчаваме родителите да предават знания на децата си. Очакваме с интерес полуфиналните и финални кръгове на надпреварата, за да излъчим първия носител на стипендия от инициативата\", заявява г-жа Виолина Маринова, Председател на УС и Главен изпълнителен директор на Банка ДСК.Полуфиналите и финалите на „Национална финансиада\" ще се проведат на живо в „Сердика център\" в София на 9-и и 10-и март.Партньор на инициативата е Фондация ", "date": "2019.02.28", "title": "672 отбора се включиха в първия етап на „Национална финансиада“"}
{"url": "http://www.cross.bg/ministur-sredstva-protesti-1597798.html", "text": "/КРОСС/ Спешна среща се състоя днес в Министерския съвет между здравния министър Кирил Ананиев, премиера Бойко Борисов и синдикатите заради заплахите за протести на медицинските сестри.Няма нужда от протести, а от разговори и добро разпределение на увеличените средства за болниците, заяви здравният министър след срещата.Протестът се организира във „Фейсбук\". Настоява се за еднакви основни заплати на всички специалисти по медицински грижи без значение от местоработата или собствеността на болницата.Организаторите настояват основните заплати да са поне две минимални. Настояват още за допълнителни възнаграждения за работа в спешни и интензивни отделения и за промяна на категорията труд.Здравният министър, синдикати и съсловната организация обаче са на мнение, че протестът е организиран, преди да е било ясно, че  правителството отпуска допълнителни средства за болниците.Работи се и за увеличение на броя завършващи специалности по здравни грижи.„Заедно трябва да работим за справедливото разпределение на финансите на ниво лечебно заведение, за да може с наличния ресурс и с допълнителните средства от 30 млн. лв., които ще получат областните и общинските болници, да бъдат увеличени заплатите на целия медицински персонал\", подчерта здравният министър.   ", "date": "2019.02.28", "title": "Извънредна среща в МС заради заплахите за протести на медицинските сестри"}
{"url": "http://www.cross.bg/sofiya-botevgrad-poradi-1597777.html", "text": "/КРОСС/ От днес до 1 април движението по пътя Ботевград - София в прохода \"Витиня\" ще е в една лента поради ремонт.Трафикът в посока София ще е двупосочен в платното за Ботевград и ще се регулира от светофарна уредба. ", "date": "2019.02.28", "title": "Движението по пътя Ботевград – София в прохода \"Витиня\" в една лента поради ремонт до 1 април "}
{"url": "http://www.cross.bg/nasilie-zhena-prokyratyra-1597763.html", "text": "/КРОСС/ В рамките на разследването за убитата 40-годишна жена във Варна наблюдаващият прокурор изиска и иззе от Районната прокуратура преписки, които имат или биха могли да имат касателство към изясняване на фактите по случая. Това каза във включване на живо сутрешния блок на БТВ „Тази сутрин\" Радослав Лазаров, говорител на Окръжната прокуратура във Варна. Установили сме и други случаи, в които жената е била пострадала, със съответна медицинска документация и това е документирано, добави той. Тези доказателства ще бъдат преценявани в хода на нашето разследване, каза още говорителят на Окръжната прокуратура. Много често проблемите на домашното насилие се случват и представляват състави на лека телесна повреда. До промените в НК от петък, 22 февруари, тези престъпления биваха преследвани по тъжба на пострадалия директно в съда, това бяха престъпления от частен характер.  Така че оттеглянето на тъжбата представлява основание за прекратяване на производството, допълни Лазаров. Доколкото е установено в настоящия етап на разследването, след побоя съпругът е повикал своята майка, събрали са багаж и са напуснали жилището, а пострадалата жена все още е била жива. Дали ще бъдат привлечени други лица към наказателна отговорност е проблем на доказване, каза още говорителят на Окръжната прокуратура.При мен агресията ескалира след многократни опити да се разделя с човек, с когото живеех, като те приключваха с оттегляне на жалби - по същия начин както при убитата 40-годишна жена. Това каза от своя страна Хюсние Хюснеин, която е пострадала от семейно домашно насилие. Когато пуснеш жалба и се опиташ да инициираш дело, някой нещо да ти помогне, почват също да работят срещу теб, да те заплашват с дете, със семейство. Много често мъжът, с когото живеех, пускаше самия той жалби срещу мен, че се опитвам да си изнеса детето извън граница.Пострадалите от семейно насилие се насочват към адвокатската кантора от НПО, от дежурни, квартални полицаи, при които се подават жалби или съответно от клиенти, които са минали по този път и разпознават в свои близки, свои колеги жертви на насилие и се опитват да я подкрепят, като я насочат към правилната стъпка, а именно подаване на молба по реда на Закона за защита от домашно насилие. Това каза от своя страна адвокат Анастасова.Това, което се е случило с убитата 40-годишната жена и което е характерно за жертвите на семейно насилие, а именно оттеглянето на жалбите и на сигналите до полицията - именно това е нашата роля, да поддържаме през цялото време, докато се извърви този път нивото на мотивация на жертвите на насилие високо, за да могат да достигнат до края в отстояването на своите права, каза от своя страна представителка на неправителствения сектор. ", "date": "2019.02.28", "title": "Пребитата до смърт жена във Варна е била жертва на системен тормоз и насилие"}
{"url": "http://www.cross.bg/trump-sreshtata-sporazymenie-1597770.html", "text": "/КРОСС/ Президентът на САЩ Доналд Тръмп и лидерът на Северна Корея Ким Чен-ун не успяха да постигнат споразумение на срещата си в Ханой, но диалогът ще продължи, съобщи Белият дом в изявление, цитирано от АП и ТАСС.\"Този път не беше постигнато никакво споразумение, но екипите (на двамата президенти) планират да продължат срещите в бъдеще\", се посочва в изявлението.По-рано днес Тръмп и Ким напуснаха по-рано от планираното мястото на срещата - хотел Метропол. Двамата лидери напуснаха срещата в отделни коли.Според официалната програма двамата трябваше да продължат преговорите с работен обяд, последван от церемония по съвместно подписване на документи, след което Тръмп трябваше да даде пресконференция в своя хотел в 16.00 ч. местно време. Без обяснения на причините работният обяд беше отменен, а пресконференцията - изтеглена с два часа по-рано. ", "date": "2019.02.28", "title": "Срещата на Ким и Тръмп приключи без споразумение "}
{"url": "http://www.cross.bg/prodanov-front-subranie-1597768.html", "text": "/КРОСС/ \"В Общия фронт за честни избори поемаме инициативата за защита на демокрацията. Ние не търсим съюзници за явяване на европейски, местни      или предсрочни парламентарни избори, а да се отстояват правилата за честен вот.\" Това заяви пред БСТВ зам.-председателят на ПГ на \"БСП за българия\" Христо Проданов. По думите му този фронт трябва да се обедини около няколко основни направления-като изчистването на изборните списъци, да може да се обжалват резултатите от изборите, взимането на решенията в комисиите с 2/3 мнозинство. Проданов заяви, че недействителните имена в изборните списъци се равняват два пъти на населението на Пловдив. Той обясни, че всички рестрикции, които управляващите приемат срещу опозицията ни водят към авторитаризъм. \"Ние продължаваме със срещите по населени места, за да разговаряме с хората и да разберем проблемите им\", каза депутатът от левицата. \"ДПС отричат да са в съюз с ГЕРБ, но с действията си в Народното събрание показват, че са в много здрав съюз\", отсече той. \"Тази седмица в програмата на Народното събрание има два законопроекта, като единият е ратификация на споразумение. Това ли е дневният ред на обществото, което е най-бедното, болно и изостанало в цяла Европа по всички класации?\", попита Христо Проданов. Според него България е в политическа криза, защото в Народното събрание няма нито една опозиционна сила.", "date": "2019.02.28", "title": "Христо Проданов: В Общия фронт за честни избори поемаме инициативата за защита на демокрацията"}
{"url": "http://www.cross.bg/ninova-sreshta-ychastva-1597771.html", "text": "/КРОСС/ Председателят на БСП Корнелия Нинова ще участва в среща на лидери на партии от Вишеградската четворка - Унгария, Полша, Словакия и Чешка република, по тяхна покана. Събитието ще се проведе на 28.02.2019 в гр. Храдец Кралове, Чешка република. Това е третата среща във формат Вишеград плюс, в която Нинова участва. Първата се проведе в Словакия, а втората - в Унгария.Очаква се на срещата лидерите да обсъдят общи позиции за бъдещето на Европа и да излязат с декларация.  ", "date": "2019.02.28", "title": "Нинова ще участва в среща на Вишеградската четворка"}
{"url": "http://www.cross.bg/popov-filip-levitzata-1597767.html", "text": "/КРОСС/\"Няма да бъдем и днес в пленарната зала на НС. Няма смисъл от нашето присъствие, след като от ГЕРБ официално оповестиха, че ще преодолеят ветото на президента и на практика ще внесат свой законопроект, с който ще променят Изборния кодекс в много малка част.\" Това каза пред БНР народният представител от ПГ на \"БСП за България\" Филип Попов. Според него е показателно за Народното събрание това, че цялата седмична програма на парламента е сведена до санкциите към левицата. \"Очевидно ГЕРБ, с политиката си на натиск, репресии и санкции към опозицията няма да успеят. Няма да ни уплашат и върнат в зала. Не е това начинът\", каза Филип Попов. Той предположи, че управляващите за пореден път ще отхвърлят искането на БСП да бъдат замразени депутатските заплати. Работата на депутатите е да защитават правата на българските гражданиПопов обясни, че с отказа си от възнаграждения в парламента депутатите от левицата са показали, че не са там заради заплатите, защото Народното събрание е мястото за правене на политика, но е лишено от подобна възможност. \"Политика се прави с дебати, когато насреща имаш с доводи\", каза Попов. \"Управляващите изместват темата, свеждат я до въпроса- дали ще се взимат депутатите заплати, или не. Работата на народния представител е да защитава интересите на българските граждани, а те посегнаха на конституционните им права- като правото на избор\", отсече той. \"Няма да се учудя, ако поискат да бъде намалена и партийната субсидия. Очевидно са изнервени и притеснени от отсъствието на БСП в пленарната зала.  80% от българите смятат, че изборите у нас са опорочени, а те си затварят очите\", заяви Филип Попов. Той припомни, че на Национален съвет на партията е прието- групата на левицата да напусне Народното събрание и при какви условия ще се върне. \"За преодоляване на ветото не е необходимо нашето присъствие. Защото трябва да съберат 121 гласа за преодоляването му. Те вече заявиха такава позиция\", уточни Попов.", "date": "2019.02.28", "title": "Филип Попов: ГЕРБ няма да успеят с политиката си на натиск и репресии "}
{"url": "http://www.cross.bg/kitaii-filma-narkotitzi-1597775.html", "text": "/КРОСС/ Холивудският хит \"Бохемска рапсодия\" тръгва по кината в Китай, като възниква въпроса дали комунистическото правителство ще го цензурира, пише Ен Би Си.Не е обявена датата, на която тръгва филма в Китай, но местни медии посочват 22 март.Компанията производител 20th Century Fox изненадващо обяви, че е предвидено излъчване в Китай, въпреки че много пъти държавната цензура е ограничавала темата за еднополови връзки. Две от телевизиите, които показаха церемонията по връчването на наградите Оскар, цензурираха част от речта на изигралия главната роля Рами Малек, в която се споменаваха хомосексуални мъже.Според източници на Ен Би Си, със сигурност ще бъде изрязана поне 1 минута от филма, в която се целуват мъже и има употреба на наркотици.В Китай често се цензурират части от филми, в които има пиене на алкохол, употреба на наркотици, религиозен екстремизъм или кърваво насилие. Филми като \"Планината Броукбек\", които са изцяло базирани на отношенията между хомосексуални, пък са изцяло забранени за излъчване в азиатската страна. ", "date": "2019.02.28", "title": "Режат кадри от „Бохемска рапсодия“ преди да пуснат филма в кината в Китай "}
{"url": "http://www.cross.bg/krasimir-yzynov-suzdava-1597776.html", "text": "/КРОСС/ Близки, колеги и приятели ще се сбогуват днес с журналиста, общественика и автор на редица книги и публикации за живота и проблемите на Балканите Красимир Узунов.Поклонението ще се състои в 10.00 часа в зала „Концертна\" на Централния военен клуб, а опелото ще отслужи викарият на Софийската митрополия епископ Поликарп в църквата „Света София\", от 13.00 часа.Красимир Узунов е роден през 1963 година в град Пещера. Завършва с отличие Висшето военно артилерийско училище (ВНВАУ) „Георги Димитров\" в Шумен през 1985 година, специалност Политически профил. През 1990 г. става известен с прякора „Поручика\", след като публикува коментар във вестник „Демокрация\", подписан като Поручик Красимир Узунов.През 1990 г. създава първия клуб на Офицерската Легия „Раковски\" в Шумен. Напуска армията през септември 1991 г. На 7 юни 2000 г. създава първата българска частна информационна агенция „Фокус\".През 2004 г. създава Радио „Фокус\" - Сливен, с което слага началото на най-голямата българска радиоверига „Фокус\", която в момента притежава 60 радиостанции, 15 регионални офиса и излъчва 12 самостоятелни програми.Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история.Агенция КРОСС изразява своите искрени съболезнования на роднините и близките на Красимир Узунов. ", "date": "2019.02.28", "title": "Сбогуваме се със собственика на Агенция Фокус Красимир Узунов "}
{"url": "http://www.cross.bg/signalite-mesta-danni-1597778.html", "text": "/КРОСС/ Увеличават се сигналите на граждани за неправомерна дейност в телекомуникационния сектор, банките и публичната власт. Това отчете пред Народното събрание председателят на Комисията за защита на личните данни Венцислав Караджов.Много често мобилните оператори прехвърлят лични данни за обработка към трета страна, без да искат съгласието на физическото лице. Мобилните оператори не спазват и задълженията си за фиксиране самоличността на лицата, които купуват предплатени карти, най-често използвани за телефонни измами. Такива случаи има в Петрич, Русе, Свищов и Силистра. Венцислав Караджов отчете, че голям проблем представлява и видеонаблюдението в частни имоти и обществени места, където масово се слагат камери, без съгласието на етажната собственост.\"Камери, които обаче заснемват сериозна част от имота на съседите, улици, публични места. Те твърдят, че го правят с цел охрана на собствените си автомобили. Само че законът казва, че камерите могат да се използват за защита на физическите лица и на техните семейства, а не на недвижимото имущество, което е пред самия имот. Включително в офисите масово се използва видеонаблюдение, като на някои места дори не се спазва изискването например в помещенията за почивка да няма видеонаблюдение\".Председателят на Комисията за защита на личните данни обяви, че в ЕС се увеличават сигналите за намеса в личната сигурност, като за миналата година, в рамките на Европейския съюз, са подадени над 900 000 сигнала. ", "date": "2019.02.28", "title": "Увеличават се сигналите за неправомерна дейност на мобилните оператори, банките и публичната власт "}
{"url": "http://www.cross.bg/sekretar-provedat-stoltenberg-1597769.html", "text": "/КРОСС/ По покана на министър-председателя Бойко Борисов тази вечер в София пристига генералният секретар на НАТО Йенс Столтенберг. Двамата ще проведат работна вечеря, на която ще бъдат обсъдени сътрудничеството в сферата на сигурността и отбраната и стабилността на Западните Балкани и региона.Темите ще бъдат във фокуса на разговорите между Борисов и Столтенберг и утре, 1 март, когато двамата ще проведат среща на четири очи в сградата на Министерския съвет. След това ще се проведе разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър - помощник генерален секретар по планирането и политиката на отбрана и Лоренц Майер-Минеман - първи заместник-директор на кабинета на генералния секретар. ", "date": "2019.02.28", "title": "Генералният секретар на НАТО пристига на посещение у нас"}
{"url": "http://www.cross.bg/bulgariya-ti-mart-1597761.html", "text": "/КРОСС/ Уважаеми колеги, приятели и съмишленици!И тази година на 3-ти март ще отбележим най-българската дата в календара на Историята. На този ден, преди 141 години България възкръсна на картата на света след 500 години тежко, безчовечно робство.Това е ден на радост, но и ден за преклонение пред паметта на хилядите знайни и незнайни герои, отдали труда, силите и живота си за свободата на нашата Родина.Нека на този ден с нас да бъдат и представители на народите и нациите, чиито предци са се сражавали за нашата свобода, защото това е наш общ празник.Каним всички, които пазят и почитат спомена за трагичните и героични дни на 1877 - 1878 год. на шествие, за да изразим своята признателност към тези, които извоюваха свободата на България.Шествието ще започне от площада пред Президенството до паметника на Цар Освободител, където ще положим цветя и венци. Оттам ще се отправим към паметника на Българските опълченци за да се включим в тържеството, организирано от Столична община, Фондация „Героите на България\" и Сдружение на приятелите на Русия „Александър Невски\".Сборен пункт - от 10,30 часа на 3-ти март на площада пред Президенството.Час на тръгване - 11.00-11.15 часа.Градски съвет на Национално Движение Русофили - гр. София ", "date": "2019.02.28", "title": "НД \"Русофили\" с призив за 3-ти март"}
{"url": "http://www.cross.bg/aferata-telk-reshava-1597759.html", "text": "/КРОСС/ Специализираният апелативен съд решава съдбата на шестимата обвиняеми за ТЕЛК аферата във Варна.Според прокуратурата те са издавали фалшифи телковете или са повишавали процентите на вече съществуващи такива, като за услугата са взимали между 1500 и 2500 лева. Миналата седмица, специализираният съд реши, че няма доказателства за организирана престъпна група и освободи четирима от обвиняемите. Другите двама - братя сирийци получиха \"домашен арест\"", "date": "2019.02.28", "title": " Спецсъдът решава съдбата на обвиняемите за ТЕЛК аферата във Варна"}
{"url": "http://www.cross.bg/vruh-shipka-repyblikata-1597754.html", "text": "/КРОСС/ За тържествата на връх Шипка по случай Националния празник на Република България от 22 ч. на 2 март до 18 ч. на 3 март ще бъде ограничено двупосочното транзитното преминаване на превозни средства през Шипченския проход по път I-5/Е-85/ Габрово - връх Шипка - Казанлък. Както всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно.  Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел „Мъглиж\" (път I-5 с път I-6). Ограничението не важи за организирания междуградски автобусен транспорт.За гостите на тържествата движението на 3 март ще се организира както следва:-\tОт 5:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово; -\tОт 13:00 ч. до 18:00 ч. автомобилите ще преминават еднопосочно от връх Шипка до град Габрово. От 5:30 ч. до 13:00 ч. се осигурява еднопосочно движение на автомобилите от град Казанлък до връх Шипка; -\tОт 13:00 ч. до 18:00 ч. автомобилите ще преминават еднопосочно от връх Шипка до град Казанлък.", "date": "2019.02.28", "title": "За 3 март движението през Шипка ще се пренасочва към Прохода на Републиката"}
{"url": "http://www.cross.bg/temperatyrite-mart-minys-1597760.html", "text": "/КРОСС/ Месец март е преходен от зимата към пролетта. Увеличението на продължителността на деня и слънчевото греене водят до чувствително повишение на температурите, а мъглите са рядко явление. Средно в равнините 3-4 дни вали сняг. Март е месец, характерен с големи аномалии и резки промени на времето.В някои години нахлуванията на арктичен въздух са толкова интензивни, че температурите са типично зимни, със снеговалежи. Друг път времето е типично пролетно, а при нахлувания на тропичен въздух температурите достигат летни стойности - около и над 30˚:нещо невъзможно през януари и февруари.Астрономическата пролет настъпва 2 минути преди полунощ българско време на 20 срещу 21 март.Според Красимир Стоев от НИМХ, тази година през март се очаква средната месечна температура да бъде около и над нормата, която в Северна България и високите полета е между 5 и 7°, по Черноморието и в Южна България - между 6 и 9°, а в планините - между минус 8 и минус 3°. Месечната сума на валежите ще бъде около нормата, която в равнините е между 40 и 60 л/кв. м, в планините - между 60 и 90 л/кв. м. Най-ниските температури през март ще бъдат между минус 8° и минус 3°, а най-високите - между 20° и 25°.Според синоптика, през март динамиката на атмосферните процеси ще бъде повишена и времето ще е променливо, с чести промени на температурите и фазата на валежите. През първото десетдневие от месеца, въпреки честите промени, температурите ще бъдат по-високи от обичайните.Месецът ще започне с предимно слънчево и топло време с максимални температури между 13° и 18°. На 2-3-ти март през страната ще премине атмосферно смущение и на места ще превали дъжд и сняг, но съществени валежи не се очакват. Температурите временно ще се понижат. Към 4-5-ти преносът на въздушни маси ще е от юг-югозапад и температурите бързо ще се повишат. Към 6-8-ми се очаква отново да премине атмосферно смущение, по което ще има валежи и понижение на температурите. В края на първото десетдневие температурите отново ще се повишат. ", "date": "2019.02.28", "title": "Пролетта настъпва"}
{"url": "http://www.cross.bg/brekzit-mart-velikobritaniya-1597755.html", "text": "\r\n/КРОСС/ Британските депутати изразиха подкрепа за новата стратегия на Тереза Мей за Брекзит, което може да отложи датата на развода с ЕС, съобщи Франс прес, цитирана от БТА.Според този план британската министър-председателка ще подложи още един път на гласуване в парламента, най-късно на 12 март, споразумението, което сключи с Брюксел, заедно с евентуални отстъпки, които може да договори. Това споразумение бе отхвърлено категорично в средата на януари.", "date": "2019.02.28", "title": " Парламентът в Лондон одобри плана на Мей, който може да отложи Брекзит "}
{"url": "http://www.cross.bg/trump-dvamata-sytrin-1597758.html", "text": "/КРОСС/ Разговорите между американския президент Доналд Тръмп и севернокорейския лидер Ким Чен-ун бяха подновени рано тази сутрин.И двете страни изразиха надежда за подобряване на отношенията и за напредък по ключовия въпрос за ядреното разоръжаване на Корейския полуостров.Тръмп и Ким се срещнаха още вчера във виетнамската столица Ханой за първи кратък кръг от преговори, последван от вечеря.И двамата изглеждаха в приповдигнато настроение, а Тръмп каза, че е доволен от хода на преговорите, въпреки критиките че не напредват достатъчно бързо.Това е втората среща между двамата лидери като първата се проведе преди по-малко от година. ", "date": "2019.02.28", "title": "Тръмп и Ким подновиха разговорите рано тази сутрин"}
{"url": "http://www.cross.bg/razgrad-politziyata-taksimetrov-1597764.html", "text": "/КРОСС/ Таксиметров шофьор е намерен убит на пътя между Разград и село Дянково. Сигналът за инцидента е получен в полицията снощи около 22 часа.Първоначално информацията е била, че става дума за катастрофа, но при огледите е установено, че се касае за криминално престъпление.Случаят се разследва от екипи на полицията в Разград. Изясняват се причините за тежкия инцидент и се издирва евентуален извършител. ", "date": "2019.02.28", "title": "Таксиметров шофьор е намерен убит на пътя между Разград и село Дянково "}
{"url": "http://www.cross.bg/godishnina-stranitzata-konkyrsa-1597766.html", "text": "/КРОСС/ Продължава конкурса на Россотрудничество за  най-добро четене на творби на руски поети, припомнят на страницата си във Фейсбук организаторите. През 2019 г в Русия се отбелязва 250-ата годишнина от рождението на руския бacнoписeцa Иван Андреевич Крилов, 220-ата годишнина на поета Александър Сергеевич Пушкин и 130-ата годишнина на една от най-великите поетеси на 20 век Анна Ахматова.Видеоклиповете си може да пуликуване на страницата на Россострудничество във  или на е-mail:press_rkic@mail.ruСъщо така е възможно да запишете вашето видео в Руския културно-информационен център от 9.00 до 18.00 всеки ден. свържете се с офис 307.1.Победителите в конкурса ще получат билети за концерта в Арена Армеец София.", "date": "2019.02.28", "title": "Конкурс на Россотрудничество за най-добро четене на руски поети"}
{"url": "http://www.cross.bg/bulgariya-tzentrove-beshe-1597762.html", "text": "/КРОСС/ Схемата с бинарните опции е една възможност да се залага на повишаването или поевтиняването на цената на определени активи или валути. По принцип такива финансови операции се извършват в световен мащаб, но тази търговия до крайни клиенти беше забранена от европейския орган за финансовите пазари, да се извършва до крайни потребители, защото е свързана с много измами. Аз бих посочил, че за първи път такава операция беше проведена миналата година, в края на октомври, в България, срещу една престъпна група, която поддържаше инфраструктура за извършване на измамите в България - сървъри, сайтове, банкови сметки, кол центрове. И техните клиенти - „инвеститори\" бяха български граждани. Това каза в сутрешния блок на БТВ „Тази сутрин\" Явор Колев, началник  Отдел „Киберпрестъпност\" към ГДБОП. Това беше схема, която действа на територията на България, което ни даде възможност да разработим в рамките на една година и да реализираме тази група, добави той. Колев отбеляза, че в България просто има достатъчно хора, които владеят езици и участват в кол центрове, такива кол центрове в България има направени стотици, които имат за цел поддръжка на определени услуги - поддръжка на техника, кол центрове, които поддържат сайтове свързани със залагания, което не е престъпление. Той допълни, че схемата, която се е контролирала от Вълка от София, тя е идентична на тази от края на миналата година, която е била чисто българска.Явор Колев коментира, че в интернет се случват най-различни схеми за финансови престъпления като даде пример с романтичните измами, когато зрели жени влизат в комуникация с американски генерали и изпращат огромни суми пари. В случая става дума за генерали, които са такива само на картинка, а става въпрос за организирани престъпни групи от Нигерия, Гана, от Мали. Директорът на отдел „Киберпрестъпност\" към ГДБОП даде пример с жена, която е дала 70 хиляди евро по такава схема. ", "date": "2019.02.28", "title": "Най-фрапиращите случаи на киберизмами"}
{"url": "http://www.cross.bg/mechki-rysiya-mechka-1597765.html", "text": "/КРОСС/ Днес е Международният ден на бялата мечка. Целта на провеждането на този „празник\" е да се привлече вниманието на обществото към необходимостта от опазване на вида.Тези интелигентни и загадъчни същества винаги са били обект на интерес от страна на учени и изследователи. В суровата и дива пустош на далечния север от наша гледна точка животът им никак не е лек. Трудното намиране на храна често ги изправя пред тежки предизвикателства и изпитания.Към днешна дата популацията на белите мечки наброява между 22 и 31 хиляди, като 60% от тях се намират на територията на Канада.От Световния фонд за природата предупреждават, че ако глобалното затопляне продължава да се разпространява с такива темпове броят на полярните мечки ще намалее с 30% в следващите 35 години.Само преди две седмици в Русия около 52 бели мечки атакуваха град на архипелага Нова земя. Причината: избягали в търсене на храна.Миналото лято бяла мечка бе убита на норвежките острови Свалбард, след като нападнала туристи в опит да се добере до храната, която носели.Това са само два от многото примери за последиците от глобалното затопляне, което изцяло променя хабитата на полярните обитатели.Климатичните промени зараждат конфликт между хората и хищниците, предупреждават от WWF. Организацията също ни припомня, че все още има начини, по които да се постигне хармония между човека и дивата природа.През 2006 беше първият път, в който полярни мечки се приближиха прекалено много до населено място, на полуостров Чукотка в Русия. От тогава най-важната цел е без да се нараняват  животните да се отдалечат възможно най-много, така че хората да бъдат в безопасност.Подобни случаи има не само в Русия, а още в Аляска, Канада и Гренландия. ", "date": "2019.02.28", "title": "Днес е световния ден на полярната мечка"}
{"url": "http://www.cross.bg/rozhdenitzi-na-fevryari-1597748.html", "text": "/КРОСС/  Ана Боянова - поетеса, писателкаПроф. дфн Анастас Герджиков -ректор на СУ \"Св.Кл. Охридски\"Венцислав Лаков - политикГергана Стоянова - актрисаГълъб Донев - бивш изпълнителен директор на Главна инспекция по трудаПроф. д-р Иван Сарандев - литературоведМария Силвестър - тв водещаМенда Стоянова - депутатПроф. Надежда Сейкова - режисьорРадина Червенова - журналист и тв водещ", "date": "2019.02.28", "title": "Рожденици на 28 февруари  "}
{"url": "http://www.cross.bg/chasa-sofiyaot-zala-1597749.html", "text": "/КРОСС/ София.От 10.00 часа в зала „Концертна\" на Централния военен клуб, на бул. „Цар Освободител\" №7, ще се състои поклонението пред тленните останки на президента на Информационна агенция и Радиоверига „Фокус\" Красимир Узунов. От 13.00 часа в църквата „Света София\" викарият на Софийската митрополия епископ Поликарп ще извърши опелото. От 15.00 часа на Централните софийски гробище в Парцел 1, ред 8, гроб 26 ще се състои погребението.***София.От 09.00 часа ще започне редовното заседание на Народното събрание.***София.От 09.00 часа в зала „Роял\" на Project Lab (бул. Мария Луиза № 58) ще се проведе конференция на тема „Децата - от престъплението, през наказанието, до възстановяването\".***София.От 09.30 часа в заседателната зала на Висшия съдебен съвет ще се проведе заседание на Пленума на ВСС.***София.От 10.00 часа ще започне редовното заседание на Столичния общински съвет.***София.От 10.00 часа в сградата на КЕВР ще се проведе открито заседание за обсъждане на доклад относно открито производство за прекратяване на лицензия за дейността „производство на електрическа и топлинна енергия\" и лицензия за дейността „пренос на топлинна енергия\", издадени на „Топлофикация Шумен\" ЕАД - в несъстоятелност.***София.От 10.30 часа в зала № 2 на Централна поща (ул. „Гурко\" № 6) главният изпълнителен директор на „Български пощи\" Деян Дънешки ще пусне в употреба издание на тема: „Велики пътешественици - Робърт Скот\" - една пощенска марка в блок и специален пощенски печат.***София.От 11.00 часа Българският червен кръст и Националната гвардейска част организират поклонение пред Докторския паметник в София по повод 141-годишнината от Освобождението на България.***София.От 11.00 часа в зала №3 на Изпълнителна агенция по околна среда (бул. „Цар Борис ІІІ\" № 136, ет.2) ще се състои пресконференция, на която ще бъде представен проектът „Реализиране на дейности по опазване на естественото състояние на природното местообитание 9130 - буков комплекс в ПР „Богдан\" и предприемане на мерки за неговото подобряване\", чиято реализация започна в края на 2018 г.***София.От 11.00 часа председателят на Национално сдружение „Българската домашна ракия\" Андон Андонов и членове на сдружението ще дадат пресконференция в централата на НФСБ на ул. „Раковски\" 134.***София.От 11.00 часа пред Докторския паметник ще се състои поклонение пред подвига и паметта на загиналите за нашето Освобождение лекари, фармацевти, фелдшери, милосърдни сестри, самарянки и санитари.***София.От 11.30 часа на ГКПП „Калотина\" гранични полицаи ще раздават разяснителни материали на чуждестранни водачи на товарни автомобили.***София.От 11.30 часа във фоайето на Народното събрание ще бъде открит тематичен щанд с информационни материали по повод Деня на редките болести. От 13.00 часа пред централния вход на Народното събрание ще бъдат пуснати балони в подкрепа на пациентите с редки болести. Подобни събития ще се проведат в градове от цялата страна.***София.От 12.30 часа в София тех парк, сграда Инкубатор ще започне събитието „Диалози в образованието\". Участие ще вземат близо 100 учители, директори, представители на РУО и МОН от 20 града в страната.***София.От 13.00 часа в зала „Сердика\" на София хотел Балкан ще се проведе експертната дискусия на тема „Законът за киберсигурността и ефектите върху енергийния сектор\", част от поредицата Energy Managers' Forum.***София.От 18.00 часа в Theatro Live Club ще се състои официален вечерен кокейл, на който ще бъде представено ново споразумение между Bulgaria Air и Air Italy, с което ще стартират трансферни полети през Милано между България, вътрешността на Италия, САЩ, Канада и атрактивни дестинации в Южна Африка и Азия.***София.От 19.30 часа в хотел „Арена ди Сердика\" ще се състои двадесет и седмата церемония „Мъж на годината\".***Бургас.От 11.00 часа пред сградата на ОДМВР - Бургас ще бъде открит осмият републикански турнир „Освобождение\" по стрелба с пистолет за служители  на МВР.***Варна.От 14.00 часа общинският съветник от ПП ГЕРБ Иво Иванов ще се срещнат с граждани в офиса на партията на ул. „Георги Бенковски\" №1.***Варна.От 14.00 до 16.00 часа в офиса на ПП ГЕРБ - Варна на ул. „Георги Бенковски\" №1, общинският съветник Калина Пеева ще приема граждани.***Велико Търново.От 09.00 часа в голяма зала на община Велико Търново ще се проведе сесия на Великотърновски общински съвет.***Велинград.От 18.00 часа Клубът на винарите във Велинград организира „Празник на домашното вино\".***Каварна.От 13.00 часа в конферентната зала на Royal Grand Hotel & SPA, Община Каварна организира трудова борса за реализация на младежите вэсферата на туризма.***Казанлък.От 09.30 часа ще започне заседанието на Общински съвет - Казанлък.***Кърджали.От 10.00 часа в голямата зала на „Бизнес инкубатора\" Общинският съвет ще проведе заседание.***Кюстендил.От 10.00 часа в заседателната зала на Община Кюстендил ще бъде представен проектът „Дългосрочна грижа и достоен живот за хората с увреждания в община Кюстендил\".***Кюстендил.От 14.00 часа ще започне заседание на Общински съвет - Кюстендил.***Ловеч.Председателят на АПИ Георги Терзийски ще провери напредъка при изграждането на АМ „Хемус\" в участъка между Ябланица и Боаза. В 10.00 часа той ще бъде в района на селище „Беклемето\" в Троянския проход. Около 12.30 часа ще започне инспекцията на изграждащата се отсечка Ябланица - Боаза от АМ „Хемус\".***Ловеч.От 10.00 часа ще започне заседанието на Общински съвет - Ловеч.***Перник.От 09.30 часа ще започне редовно заседание на Общински съвет - Перник.***Плевен.От 13.00 часа в Община Плевен ще бъде подписан меморандум за сътрудничество между БАН и Община Плевен от Председателя на БАН акад. Юлиан Ревалски и кмета Георг Спартански.***Плевен.От 13.30 часа в Община Плевен Председателят на БАН акад. Юлиан Ревалски, кметът Георг Спартански и проф. д-р Славчо Томов ректор на Медицински университет ще дадат брифинг.***Пловдив.От 09.00 часа в залата на Общинския съвет ще се проведе заседание.***Пловдив.От 14.00 часа в зала „Пълдин\" на Парк-хотел „Санкт Петербург\" зам.-министър Деница Николова ще открие 13-ото заседание на Комитета за наблюдение на Оперативна програма „Региони в растеж\" 2014 - 2020 г.***Разград.От 17.00 часа в стъклената зала на Художествената галерия „Проф. Илия Петров\" областният управител на Разград Гюнай Хюсмен ще открие изложба, посветена на 140 години от Учредителното събрание и приемането на Търновската конституция.***Сливен.От 09.00 часа в зала „Май\" на Община Сливен ще се състои редовно заседание на Общинския съвет.***Смолян.От 13.00 часа в Сесийната зала на Общината ще започне заседание на Общински съвет - Смолян.***Трън.От 14.00 часа ще започне редовното заседание на Общински съвет - Трън.*** Шумен.От 09.00 часа в зала 363 на общината ще се проведе заседание на Общински съвет-Шумен.*** Шумен.От 11.00 часа в залата на РУ- Шумен директорът на областната дирекция ст. комисар Ялчън Расим ще предостави информация за дейността и работата на кварталните полицаи.  ", "date": "2019.02.28", "title": "Предстоящи събития в страната на 28 февруари  "}
{"url": "http://www.cross.bg/tema-zashto-stroezh-1597747.html", "text": "/КРОСС/  Тема:  Опит от лабораторията в Лозана. Кои са най-опасните частици във въздуха?Тема:  Изборът на европейски главен прокурор - как гласуваха българските евродепутатиТема:  Гласът на \"Атака\". Гост: Десислав ЧуколовТема:  Ще изчезнат ли слоесто-купестите облаци заради високите нива на въглероден диоксид?Тема: На живо от Пловдив: Защо строеж, свързан с общинската болница, предизвика граждански протест?Тема: Кои са най-фрапиращите случаи на киберизмами с българска следа - разговор с Явор Колев, началник  Отдел „Компютърни престъпления\" към ГДБОП;Тема: Директно от Варна: Нова жертва на домашно насилие! Жена бе пребита до смърт от съпруга си!Тема: Кой е отговорен за разпространението в училище на брошури с хомосексуално съдържание - позицията на институциите и дискусия с експерти;Тема: Стихове на Ботев и Вазов в изпълнение на легендарния Васил Михайлов;Тема: Защо волейболната звезда Владо Николов прие да участва в популярния формат на bTV „Смени жената\"?Тема: На какви семейства ще помага „Бригада нов дом\" този сезон? В студиото - Мария Силвестър и Влади Караджов;Тема: На  живо от Варна се търси отговор на въпросите \"Мълчание от страх или бездействие на институциите? Защо мъж преби до смърт жена си?\"Тема: Линейка скара психиатрия и Спешната помощ. Отказвано ли е транспортиране на пациенти?Тема: Тренирай трудно. Защо параолимпийска надежда се подготвя в мизерни условия?Тема: Опасност в мрежата. Игра провокира деца да се самонараняват.Тема: Забраняват на телекомите да ни изпращат sms-и, с които ни абонират за игри и хороскопи, без да искаме. Колко може да набъбне сметката ни за телефон от нежеланите съобщения? Проверка в \"На твоя страна\" с Георги Георгиев.Тема: Горива на тъмно. Кой укрива данъци и удря ли ни по джоба? Говори Емил Димитров - Ревизоро.Тема: След падащите каски и наводнените къщи заради строеж на път - какво се разбраха строители, възложители и потърпевши?Тема: От -8 до +25 градуса. Какво още ни чака през март?Тема: Мистериозни убийства, любов и отмъщение в \"Дяволското гърло\". Разкриваме още от тайните на криминалната драма. ", "date": "2019.02.28", "title": "Теми и гости в сутрешните блокове на телевизиите"}
{"url": "http://www.cross.bg/transport-komisiyata-kaloyan-1597750.html", "text": "/КРОСС/Исканията на всичките над 1200 протестиращи шофьори в градския транспорт, внесени с тяхна подписка в Столична община, трябва да ги обсъдим в Комисията по транспорт и туризъм точка по точка. Това предложи председателят на БСП - София и на групата на социалистите в СОС Калоян Паргов по време на продължилото близо 3 часа заседание на Комисията по транспорт и туризъм. На него присъстваха и представители на протестиращите шофьори, които изложиха исканията си.\"На следващото редовно заседание, което ще се проведе на 13-и март, очаквам да дискутираме по същество тези искания и да поставим срокове за изпълнението им, коментира Калоян Паргов, който е и заместник-председател на Комисията по транспорт и туризъм. - По въпроса за заплатите - предвид увеличението с 10%, което влезе в сила от 1-и февруари, трябва да обсъдим възможността с бюджетното изпълнение най-късно в средата на годината да бъдат отделени допълнително средства за ново повишение от началото на второто шестмесечие. По исканията, свързани с материално-битовото осигуряване и условията на труд, мисля, че бюджетът на Столична община е достатъчно голям, рекорден тази година, и ще може да се намерят средства, за да бъдат изградени нормални санитарни възли на последните спирки. Няма причина да не намерим решение и на проблема, свързан с времето за почивки, което в момента не позволява на шофьорите дори да удовлетворят физиологичните си нужди. На следващото заседание на Комисията очаквам да преразгледаме разписанието и графика в столичния градски транспорт. Също така трябва да дискутираме и трафика на определени ключови кръстовища в града, където заради задръствания колите на градския транспорт се бавят. Тези забавяния водят до санкции на шофьорите, които се отразяват върху заплатите им, тъй като не могат да се впишат в графиците и разписанията\".Калоян Паргов добави, че много се надява в предстоящите две седмици до следващото заседание на Комисията на 13-и март ръководителите на транспортните дружества, както и заместник-кметът Дончо Барбалов да подготвят необходимите разчети и данни. \"Така ще може отново заедно със синдикатите и представителите на протестиращите шофьори да обсъдим проблемите и темите и да поставим начало на решаването им\", добави той.След заседанието на Комисията по транспорт и туризъм днес Калоян Паргов разговаря със събралите се на протест пред входа на Столична община работещи в столичния градски транспорт. \"Казах им как протече заседанието, обясних им, че работата по техните проблеми ще я продължим, докато не намерим решение, което да удовлетвори техните искания, защото смятам, че са съвсем справедливи, коментира той. - Недопустимо е в 21-и век тези хора да бъдат роби. Не може човек да е принуден да работи до крайна изнемога, за да си осигури някакъв нормален живот. Работата до пълно изтощение води до всички тези инциденти, които зачестиха много в последните месеци в градския транспорт. Това е страшно притеснително, възмутително и недопустимо!\". ", "date": "2019.02.28", "title": "Калоян Паргов: Трябва да обсъдим точка по точка исканията на протестиращите шофьори"}
{"url": "http://www.cross.bg/suzdaden-igri-voiina-1597746.html", "text": "/КРОСС/ 364 г. - Валентиниан I е избран за римски император.1799 г. - Официално е утвърден като град Бърлингтън (Масачузетс).1813 г. - Битка при Лайпциг: В Калиш е сключен съюз между Русия и Прусия, насочен срещу Франция.1838 г. - Обявена е независимостта на Долна (Френска) Канада, дн. Квебек.1838 г. - Създаден е окръг Пойнсет в щата Арканзас, САЩ.1839 г. - Създаден е окръг Джърси в щата Илинойс, САЩ.1870 г. - Османският султан Абдул Азис издава ферман за учредяване на самостойна Българска православна църква под името Българска екзархия.1872 г. - Антим I е избран за пръв екзарх на Българската екзархия.1884 г. - Създаден е Военноморският духов оркестър.1895 г. - Създаден е първият градски парк от европейски тип в България - Аязмото в Стара Загора.1897 г. - Последният монарх на Мадагаскар - кралица Ранавалона III, е екстрадирана на остров Реюнион и Мадагаскар е превърнат във френска колония.1904 г. - Основан е спортен клуб Бенфика Лисабон.1908 г. - Oвдовелият български княз Фердинанд I сключва втори брак - с принцеса Елеонора фон Ройс-Кьостриц.1909 г. - За първи път е отбелязан Международен ден на жената - в САЩ от бившата социалистическа партия в страната.1922 г. - Обединеното кралство приема независимостта на Египет.1925 г. - В Турция кюрдите въстават срещу правителството.1943 г. - Втората световна война: Британски самолети бомбардират Берлин през деня.1947 г. - В Тайван започва 40-годишен период на бял терор, станал причина за смъртта на около 140 хил. души - през 1995 г. денят е обявен за Ден в памет на жертвите.1948 г. - Последните английски войски се изтеглят от Индия.1948 г. - Сформирана е израелската пехотна бригада Голани, известна още и като Бригада № 1.1959 г. - Направен е първият успешен полет от поредицата от американски орбитални ракети-носители Тор-Аджена с извеждането на Дискавърър 1.1960 г. - Закрити са 8-те зимни олимпийски игри в Скуо Вали, Калифорния, САЩ.1966 г. - Край село Павел пада малък метеорит (около 2-3 кг). Това е най-големият метеорит, падал в България.1968 г. - Основан е град Ауровил.1969 г. - Състои се премиерата на българския игрален драматичен филм Танго.1972 г. - Създадена е Автономна област Южен Судан.1974 г. - След седем годишно прекъсване САЩ и Египет възстановяват дипломатическите си отношения.1975 г. - При влакова катастрофа в Лондонското метро загиват 43 души, 20 са ранени.1978 г. - Отворен е за посещение Пантеонът на Възрожденците в Русе.1986 г. - Подписан е Единенят европейски акт в Хага.1988 г. - Закрити са 15-те зимни олимпийски игри в Калгари, Канада.1991 г. - Обявен е краят на първата война в Залива.1994 г. - ЮАР предоставя контрола на анклава Уолфиш Бей на Намибия.1998 г. - Косовска война: Започва конфликтът между албанските сепарати от АОК и югославските сили за сигурност.2000 г. - Групата Oasis издават своя четвърти самостоятелен албум Standing On The Shoulder Of Giants.2004 г. - Над 1 милион тайванци се включват в демонстрацията, наречена 228 ръка за ръка, образувайки 500-километрова жива верига в памет на жертвите от 40-годишния период на бял терор в страната.2008 г. - Избухва пожар във влака София-Кардам, при който загиват деветима пътници.2010 г. - Закрити са 21-те зимни олимпийски игри във Ванкувър, Канада.", "date": "2019.02.28", "title": " 28 февруари  в историята"}
{"url": "http://www.cross.bg/vasiliii-sveti-ikonobortzite-1597745.html", "text": "/КРОСС/ Свети Василий живял през царуването на иконобореца Лъв Исаврянин. Като оставил света с неговите съблазни, той постъпил в манастир и добродетелно водил монашеско житие.Когато настанало гонение за светите икони, свети Василий мъжествено се съпротивлявал на иконоборците. За това той бил задържан и бил предаден на много мъчения; но въпреки това той отхвърлил еретическото учение на иконоборците и заедно със свети Прокопий отстоявал истината до проливане на кръв. Стъргали цялото му тяло, подобно на преподобния Прокопий; после го затворили в тъмница, където се мъчил дълго време - до смъртта на нечестивия цар.След смъртта на мъчителя преподобният Василий бил пуснат заедно със свети Прокопий и с другите изповедници и живял, както и преди, в постнически трудове, като обърнал мнозина към православната вяра и като ги наставил в добродетелното житие. След няколко години богоугоден живот той се сподобил с блажена кончина и с молитва, благодарност и неизказана радост отишъл при Господа, Когото възлюбил от ранно детство*.* Свети Василий починал около 750 година.", "date": "2019.02.28", "title": "Преп. Василий, изповедник. Св. мчца Кирана Солунска"}
{"url": "http://www.cross.bg/zhelyazkov-ikonomichesko-zasedanie-1597751.html", "text": "/КРОСС/ Министърът на транспорта, информационни технологии и съобщенията Росен Желязков ще председателства първото заседание на Междуправителствената българо-македонска комисия за икономическо сътрудничество, което ще се проведе в периода 6-7 март в Скопие. Съпредседател от страна на Република Северна Македония е министърът на икономиката Крешник Бектеши.В рамките на посещението си в Северна Македония министър Росен Желязков ще проведе работни срещи с министъра на информационното общество и администрацията Дамян Манчевски и министъра на транспорта и съобщенията Горан Сугарески.За представителите на медиите, които желаят да отразят Първото заседание на комисията за икономическо сътрудничество между двете страни е организиран транспорт. Във връзка с ограничения брой места, молим, желаещите да ползват организирания превоз да го заявят до 11:00 ч. на 01.03.2019 г. (петък), е-mail: press@mtitc.government.bg . За повече въпроси може да се обръщате към Христина Стойчева на тел.: 0899 606 666. ", "date": "2019.02.28", "title": "Росен Желязков ще председателства първото заседание на  българо-македонска комисия за икономическо сътрудничество"}
{"url": "http://www.cross.bg/ryse-nankov-magistralata-1597752.html", "text": "/КРОСС/„Водоснабдяване и канализация\" ООД гр.-Русе подаде предсрочно проектното си  предложение за финансиране по Оперативна програма „Околна среда 2014-2020\". Общият размер на инвестицията възлиза на 112 млн. лв. без ДДС. Това съобщи в Русе зам.-министърът на регионалното развитие и благоустройството Николай Нанков, който участва в дискусията „Европа в нашия дом\".Освен ВиК- Русе, за финансиране по ОПОС ще кандидатстват още 13 оператора, които в момента подготвят проектните си предложения на база извършените  прединвестиционни проучвания за обособените територии. Всички те трябва да бъдат подадени в Министерството на околната среда и водите до 23 април 2019 г. Проектът за агломерация Русе предвижда разходи в размер на 50,4 млн. лв. за модернизация на водоснабдяването и 38 млн. лв. за отвеждане и пречистване на отпадъчните води.  С тези средства ще се подменят чугунени водопроводи, ще се реконструират канализационни колектори, главни и второстепенни водопроводни клонове и  съществуващи довеждащи водопроводи. Ще се доизгради ВиК мрежата в кварталите „Средна Кула\" и „Долапите\", ще се изгради отвеждащ колектор и ще се реконструира прилежаща ВиК мрежа. Очаква се през тази година да се проведат обществените поръчки и да започне реалното изпълнение, така че до две години проблемите с водоснабдяването и канализацията за двата жилищни квартала да бъдат решени, коментира зам.-министър Нанков.На територията на област Русе се изпълняват и ключови инвестиционни проекти в областта на пътната инфраструктура, посочи още той.Най-важният от тях е магистралата „Русе - Велико Търново\", с която са тясно свързани проектът за нов мост на р. Дунав край Русе и тунелът под връх Шипка. Това е новата икономическа ос в България, новият коридор за бизнес по линията Свиленград - Хасково - Стара Загора - Габрово - Русе - Букурещ.Проектът за магистралата „Русе - Велико Търново\" все още е в плен на съдебните процедури, тъй като решението за ОВОС се обжалва. На 30 ноември ВАС отхвърли внесените жалби. На 30 януари 2019 г. обаче постъпи касационна жалба, като в законоустановения срок АПИ депозира отговор пред 5-членния състав на ВАС. Очаква се решението на съда.Програмата на АПИ предвижда през 2019 г. да стартират обществените поръчки за избор на изпълнител на строително-монтажните работи и на строителния надзор при проектирането и строителството на участъка от магистралата от Русе до Бяла и обходния път на града. Дължината на трасето е 76,2 км, а индикативната стойност за двата проекта е около 670 млн. лв. без ДДС, информира Нанков.  През тази година ще завърши рехабилитацията на републиканския път Русе - Бяла, по който в момента преминават по около 5000 тежкотоварни превозни средства ежедневно и ще бъде алтернативен на магистралата, коментира още зам.- министър Нанков. До месец ще приключи разширяването на пътя Русе - Мартен, на входа за Дунав мост. През тази година ще бъде направен и проект за основен ремонт на Дунав мост. Предстои да стартират обществени поръчки за рехабилитация на общо 40 км от пътя Русе - Кубрат, която ще се финансира от Оперативна програма „Региони в растеж\" 2014-2020.Община Русе е един от отличниците при изпълнението на финансираните от програмата проекти за градска и образователна среда, градски транспорт и други. Те са едни от най-видимите, защото осигуряват уюта и комфорта на хората, коментира регионалният заместник-министър и отчете, че в област Русе се изпълняват най-много проекти по Програма Интеррег „Румъния - България\". ", "date": "2019.02.28", "title": "ВиК -Русе ще инвестира над 112 млн. лв. в нови водопроводи и канализация"}
{"url": "http://www.cross.bg/zaplati-depytatite-subranie-1597756.html", "text": "/КРОСС/ Народните представители ще решават дали да остават без заплати при неоправдани отсъствия и дали да бъдат санкционирани, ако не присъстват при формиране на кворума.Предвижда се депутатите да изслушат и министъра на регионалното развитие и благоустройството Петя Аврамова за напредъка по изграждане на автомагистрали и скоростни пътища.Депутатите ще обсъдят  пет проекта на решение за промяна на Правилника на Народното събрание, провокирани от решението на БСП да напуснат парламента под условие. Депутати от квотата на НФСБ предлагат при неоправдано отсъствие от три поредни или общо пет пленарни заседания на месец, народните представители да остават без заплати, без клас „прослужено време\", а представителните разходи за парламентарната група да намаляват пропорционално. От ГЕРБ предлагат при констатирано неоправдано отсъствие от поименна проверка на кворума да се прави удръжка в размер на 750 лева от месечното възнаграждение.От ВМРО настояват  преизчисляване на заплатите да става само веднъж годишно към 1 юли по швейцарското правило, както и на депутат, който не е участват в повече от половината регистрации в рамките на един месец и в повече от половината поименни проверки, без уважителна причина - да му се удържат две трети от месечната заплата.Депутатите ще обсъдят и внесения за трети път проект на решение на БСП за замразяване на депутатските заплати на нивото от края на миналото Народно събрание - в размер на 2 976, без сумата да подлежи на преизчислява на всеки три месеца спрямо средната работна заплата за страната. Народното събрание ще разисква днес и Годишния доклад на Комисията за защита на личните данни, както и окончателните промени в Закона за преброяване на земеделските стопанства. ", "date": "2019.02.28", "title": "Депутатите решават дали да остават без заплати при неоправдани отсъствия "}
{"url": "http://www.cross.bg/informira-tryd-raboteshtite-1597753.html", "text": "/КРОСС/След проверки на здравните инспекции по места вече има глобени родители и лични лекари за отказ от ваксинация, информира . Максималният размер на глобата е сто лева. Имунолози съветват да се избягва пътуване в балканските страни с деца до 14 години.\"Брюксел ни критикува за слабия надзор в застраховането\", информира . България остава в списъка на страните с макроикономически дисбаланси. Това са част от изводи в доклад на Европейската комисия за напредъка на страната ни, в който се подчертават добри показатели за пазара на труда.Още от януари, най-търсените кадри във Варна са работещите в областта на туризма, информира . Повече от сто са обявените до този момент свободни позиции в туризма.\"София кани шофьори за градския транспорт от провинцията\", пише  За да им се осигури квартира, започва ремонт на общежитието на общинската фирма в квартал \"Дружба\". Заплатите на сега работещите в столичния градски транспорт бяха повишени от 1 февруари, брутната заплата е около 1 500 лева.В рубриката си \"Наблюдател\", вестник помества анализ за състоянието на българската железница със заглавие: \"БДЖ не е дори в деветнайсти век\". За нови влакове и обновени линии ще се мисли чак след пет години, акцентира изданието.Според \"ГЕРБ протака Закона за земята\". До края на годината е удължен срокът за изготвяне и внасяне на законопроект за поземлените отношения и опазване на земеделските земи, пояснява вестникът.\"Пари за пътища отиват за клипчета\", съобщава вестник .Вместо за обещано изграждане на пътна инфраструктура, общинската администрация в Горна Оряховица ще прави виртуален музей, уточнява публикацията.Номинираният от ВМРО за водач на листата на партията за евроизборите Ангел Джамбазки и настоящ евродепутат заявява в интервю за :\"В политиката няма място за изневяра или лични емоции\". Вчера стана ясно, че няма да има обща листа на \"Обединени патриоти\". Джамбазки подчертава, че за колегите му от другите две формации в обединението има отворена врата, ако решат да проявят разум и да се проведат общи разговори, четем в \"Труд\".На 3 март ще се проведе музикалният маратон \"Обичам българската музика\", съобщава . От 10 ч. до 22 ч. музикални формации, сред които и Бигбендът на БНР, ще свирят както в камерната, така и в голямата зала \"България\". Водещ ще е директорът на Народния театър Мариус Донкин.Баба Марта носи 30 градуса, пише . През следващия месец ще има рекордни температури, прогнозират метеоролози. През първата и втората десетдневка времето ще е твърде динамично, подчертават те.\"Монитор\" публикува съвети към читателите за предотвратяване на пролетната умора. ", "date": "2019.02.28", "title": "Преглед на вестниците "}
