{"url": "http://www.cross.bg/gancheva-greta-pytin-1602540.html", "text": "/КРОСС/  Приятели, почитатели и близки на актрисата и певица Грета Ганчева препълниха Мраморната зала на Руския културно-информационен център в столицата, където беше устроено празненство в нейна чест. Организатор на тържеството бяха Руското посолство в България и Представителството на Россотрудничество у нас. Срещата - концерт с Грета Ганчева премина в дух на топлота и  приятелство. Посланникът на Русия- Негово Превъзходителство Анатолий Макаров се обърна към певицата с думите „Скъпа Грета, вашето дългодишно творчество и песните, които сте изпяли, са неразривно свързани с Русия. През 1964 година е вашия първи гастрол в СССР и вашето първо изпълнение на централния площад в Москва. Оттогава до днес вашето творчество е свързано с руската песен. Щастливи сме, че вие винаги сте с нас. Вие сте традиционен участник на всички чествания и празненства на великите дати в историята - от Освобождението на България до Деня на победата. Да ви даде Бог благополучие и здраве и да сме винаги заедно.\", завърши посланник Макаров. Той връчи на госпожа Ганчева и  поздравителен адрес лично от президента на Русия Владимир Путин за принос в развитието на руско-българските отношения в областта на културата и изкуствата.\"Вие се оказахте най-важния човек в света за мене в този момент.\", отвърна развълнуваната актриса. „Моля ви, Анатолий Анатолиевич, предайте личните ми благодарности на най-великия човек в света за мен - Владимир Путин.\", заключи Ганчева.С приветствие към Грета Ганчева се обърна и Ирина Борисовна Живихина ръководител  на \"Россотрудничество\" за  България. „Покланям се на вашия талант и ви желая много здраве и нови творчески успехи. Бъдете все така прекрасна и талантлива.\", каза Ирина Борисовна.Срещата продължи с изпълнения на Грета Ганчева, която поднесе на публиката незабравими песни от руската класика и фолклор.", "date": "2019.04.23", "title": "Грета Ганчева получи от Путин отличие за принос в руско-българските културни отношения"}
{"url": "http://www.cross.bg/leva-evroshans-chisla-1602537.html", "text": "/КРОСС/ и късметът отново пресичат пътищата си в пунктовете на . Запознайте се с поредната серия от щастливци, играли и спечелили страхотни суми от любимата числова игра .  Али Мюмюн от Кърджали е в точния момент на точното място за своята среща с късмета, която му носи 8 000 лева. Печалбата идва след като той познава 9 числа, на които залага 20 стотинки. Съвсем наблизо, в с. Комунига, негов събрат по късмет се оказва Дурак Бекир, който празнува същата сума - 8 000 лева. Щастието не пропуска Антон Юлиянов от село Александрово, който също печели 8000 лева от Еврошанс.Залогът от 1 лев и 60 стотинки на Андрей Костадинов от Свищов превръща неговите 8 познати числа в 6 400 лева. Бисер Илиев от с. Дрангово пуска талона си с предвиждане за 8 числа в  и след като ги познава, грабва 6 000 лева. Идентична игра на Акчай Мемед от Хасково захранва банковата му сметката с 6 000 лева. Играч от Мадан влиза в списъка на късметлиите със своята печалба от 5 000 лева. Точно толкова пише и на чека на Димитър Господинов от Благоевград, който той получи от „Еврошанс\". Със своята брилянтна игра Седат Ибрам от Златоград също стигна до печалба от 5 000 лева. След като улучва 7 от 7 числа играч от Плевен прибавя към спестяванията си точно 4 836 лева от „Еврошанс\". С по 4 000 лева се сдобиха участници от София, Подкова, Севлиево и Кърджали, а по 3 600 лева печелят играчи от Ловеч, София и Луковит.Тегленията на играта  можете да следите в пунктовете на  и на . Забавлявайте се и с новото мобилно приложение, което можете да свалите от .", "date": "2019.04.23", "title": "Играта „Еврошанс“ привлича много късмет в пунктовете на „Евробет“"}
{"url": "http://www.cross.bg/kamenarov-alkohol-edno-1602511.html", "text": "/КРОСС/  Софийският градски съд потвърди изцяло присъдата на районния, с която подсъдимият Константин Каменаров бе признат за виновен в това, че е шофирал с 1.6 промила алкохол в кръвта. С решението и наложеното наказание от 1 година и 3 месеца \"лишаване от свобода\" с 3 години изпитателен срок и 600 лв. глоба, пише вестник Сега.Решението е окончателно и не подлежи на обжалване и протест, съобщиха от градския съд. Присъда лишаване от свобода за умишлено престъпление от общ характер е едно от основанията по закон за прекратяване мандата на шефа на обществената телвизия, като формално решението се взема от Съвета за електронни медии. Няма значение дали наказанието е ефективно или условно.Процесът в градския съд се протака, тъй като няколко пъти Каменаров не се яви, а настояваше да участва лично по делото. Заради едно от отлаганията се развихри и скандал ,тъй като Каменаров ползва болничен лист, за да не отиде в съда, а в периода на отпуска си беше на конференция в Брюксел. На 2 ноември 2017 г. съдия Марина Манолова от Софийския районен съд призна Каменаров за виновен, че на 23 юни 2016 г. около 3.50 ч е управлявал колата си с концентрация на алкохол в кръвта над 1.2 на хиляда. Резултатът от 1.6 промила е установен с кръвна проба, след като Каменаров е спрян за проверка и тестван с дрегер.В мотивите на районния съд се цитират обясненията на Каменаров. Той твърди, че във въпросната вечер се прибрал около 23 ч и изпил едно уиски, за да се отпусне. После с цел стимулиране на метаболизма и загуба на телесно тегло взел и билката \"златен корен\", която разтварял в чист етилов алкохол - медицински спирт. Тази вечер изпил двойна доза от разтвора - поне 100 грама. Около 2.00 ч Каменаров получил обаждане от съпругата си, която по това време била на парти. Тя му казала, че не се чувства добре, и го помолила да я прибере. Той бил спрян за проверка, след като взел жена си. Каменаров пледира, че е невинен, и иска да бъде оправдан. Основният му аргумент е, че няма как от едно уиски да се стигне до 1.6 промила, а резултатът бил такъв заради билката. \"Деянието е извършено с пряк умисъл, като подсъдимият е съзнавал общественоопасния му характер, предвиждал е настъпването на неговите общественоопасни последици - че управлява МПС под въздействието на алкохол с концентрация над 1.2 промила, и е искал настъпването на тези последици, като умишлено е започнал да управлява моторното превозно средство независимо от употребения от него алкохол\", пише в решението.Законът използва термина \"алкохол\", не прави разлика по вида на питието, в което се съдържа - уиски, водка, ракия, различни видове алкохолни коктейли, чист етилов алкохол и т.н., нито по търговски марки, обясняваобаче съдът. Магистратът допълва, че Каменаров не е бил спрян на отиване към съпругата си, а след това - когато вече се е уверил, че тя е добре и няма нищо фатално (по неговите думи). Тоест не издържа доводът, че не е осмислил поведението си, допълва съдия Манолова. Освен това, ако съпругата му е била в толкова влошено здравословно състояние, е трябвало да бъде повикана линейка. В противен случай има таксита и служби \"дринк енд драйв\" (\"пий и карай\"), разсъждава съдът. ", "date": "2019.04.23", "title": " Шефът на БНТ Коко Каменаров ще трябва да напусне поста си заради присъда"}
{"url": "http://www.cross.bg/gosti-kushti-proverka-1602536.html", "text": "/КРОСС/  Върховна касационна прокуратура възложи на Главна дирекция \"Национална полиция\" да извърши проверка по публикации в медиите за ползвани не по предназначение къщи за гости, финансирани със средства на ЕС, от семейството на народния представител Елена Йончева, съобщиха от държавното обвинение. ВКП се е самосезирала по повод медийна публикация. Данните в нея сочат за евентуално извършено престъпление по чл. 248 а ал.3 от НК по повод изградени къщи за гости по проект по мярка 311 „Разнообразяване към неземеделски дейности\" по Програма за развитие на селските райони /ПРСР/ 2007 - 2013 г., финансирана от Европейския земеделски фонд за развитие на селските райони, но същите са недостатъчни, поради което се налага извършване на проверка от Главна дирекция \"Национална полиция\".Ще бъде извършена документална проверка на проекта, като на място следователите ще извършат и проверка дали къщите за гости се ползват по предназначение. Ще се изискат заверени копия от регистри за настанените туристи за български и чужди граждани, от документацията за регистриране и категоризиране на обектите, информация за заплатените туристически данъци за пренощували туристи.Ще се изискат от съответното РУ на МВР по местонахождение на къщите за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваните къщи за гости.Определен е едномесечен срок за извършване на проверката. Това означава, че тя ще приключи преди преди изборите, на които Елена Йончева е кандидат за евродепутат като водач на листата на БСП. ", "date": "2019.04.23", "title": "Прокуратурата се самосезира по публикации в сайт за къщи за гости на семейството на Елена Йончева"}
{"url": "http://www.cross.bg/trump-poseshtenie-dvoretz-1602526.html", "text": "/КРОСС/  Президентът на САЩ Доналд Тръмп ще направи държавно посещение във Великобритания от 3 до 5 юни по покана на кралица Елизабет Втора, съобщи днес Бъкингамският дворец, цитиран от световните агенции. Той ще бъде придружен от първата дама Мелания ТръмпДоналд Тръмп ще проведе разговори и с премиера Тереза Мей на \"Даунинг стрийт\" 10, предаде Би Би Си (BBC).Американският президент вече се е срещал с кралицата в замъка Уиндзор, когато пристигна във Великобритания на работно посещение през юли 2018 г. Тогава той разговаря и с Мей в резиденцията на премиера Чекърс преди да замине за Шотландия, където притежава голф игрище \"Търнбери\", припомня BBC.След избирането му през 2016 г. за президент Тръмп получи обещание, че премиерът Мей ще посети САЩ, но не беше определена дата.Сега Тереза Мей заяви, че държавното посещение на Доналд Тръмп през юни е възможност за укрепване на и без това близките двустранни отношения в области като търговия, инвестиции, сигурност и отбрана, както и за обсъждане как тези връзки могат да се надградят през следващите години.Кралицата е била домакин на две държавни посещения на американски президенти - на Джордж Буш през ноември 2003 г. и на Барак Обама през май 2011 г.Кралският кореспондент на Би Би Си Джони Диймънд припомни, че Тръмп е избегнал Лондон при последното си посещение и е дал ясно да се разбере, че не иска да идва в столицата, ако се изправи пред протести.Диймънд обаче заяви, че ключова част от държавното посещение е традиционното посрещане пред Бъкингамския дворец и се смята, че протестиращите ще се съберат там - както се е случвало при други държавни посещения. Но веднъж влязъл в Бъкингамския дворец, Тръмп го очаква кралски прием в негова чест за около 150 гости. ", "date": "2019.04.23", "title": "Кралица Елизабет Втора посреща Доналд Тръмп в началото на юни"}
{"url": "http://www.cross.bg/tesla-mikrochip-musk-1602512.html", "text": "/КРОСС/  \"Роботакси\" без човек шофьор, производство на \"Тесла\" ще излезе на пазара в САЩ през следващата година. Това съобщи президентът на корпорацията Илън Мъск по време на онлайн презентация, съобщава Ройтерс.Агенцията отбелязва, че Мъск продължава традицията да прави гръмки съобщения, които впечатляват мнозина инвеститори, но тези проекти често не се осъществяват в декларираните срокове.\"Вероятно до две години ще произвеждаме кола без волан или педали\", предрече бизнесменът. Същевременно той призна, че понякога просрочва амбициозните си обещания.В сърцевината на последното му обещания е нов микрочип за самоуправление на превозни средства, за който той разказа по време на презентацията. По думите му произведеният в Тексас микрочип ще бъде инсталиран във всички коли на \"Тесла\" и вероятно ще даде на компанията голяма преднина пред конкурентите и ще бъде знак за огромните й инвестиции в автономното шофиране.Илън Мъск каза, че разходите за новия микрочип са големи, но те ще се изплатят.Презентацията онлайн бе направена два дни преди от \"Тесла\" да обяви спад с една четвърт на доставките на седана \"Модел 3\", който е опит на корпорацията да стане водещ производител на автомобили, отбеляза Ройтерс, цитирани от БТА. ", "date": "2019.04.23", "title": " Догодина \"Тесла\" пуска на пазара в САЩ такси без шофьор"}
{"url": "http://www.cross.bg/plovdiv-mesetza-momchentzeto-1602535.html", "text": "/КРОСС/  Бебе на видима възраст около 6 месеца е било изоставено на паркинг в района на пловдивската Централна жп гара, съобщиха от Областната дирекция на МВР.Сигналът за оставеното на ул. \"Д-р Никола Ковачев\" бебе е получен на телефон 112 вчера в 13.50 часа. Момченцето е било намерено между два автомобила, а до него имало шише с мляко. На място веднага са изпратени полицейски патрул от Второ РУ и екип на Спешна помощ.Лекарите установили добро общо състояние на момченцето, което е на видима възраст 5-6 месеца. То е настанено в Клиника по педиатрия при УМБАЛ \"Св. Георги\". Уведомени са представители на отдела \"Закрила на детето\". Полицейските служители са извършили оглед на мястото, разпитани са свидетели. Момченцето е с ръст 68 см, тъмна коса и кафяви очи. Облечено е в син гащеризон от полар.Под ръководството на Районната прокуратура в Пловдив продължават действията за установяване на самоличността на бебето и издирване на неговите родители или близки.Образувано е досъдебно производство. На тел. 032/932-002 в дежурната част на Второ РУ - Пловдив се приемат сигнали от хората, които могат да съдействат на полицията по случая. ", "date": "2019.04.23", "title": "Изоставиха бебе с шише с мляко между коли на паркинг в Пловдив"}
{"url": "http://www.cross.bg/iioncheva-yambol-elena-1602534.html", "text": "/КРОСС/  Водачът на листата на „БСП за България\" за Европейските избори Елена Йончева, народните представители Кристиан  Вигенин и Николай Пенев и общински съветници от БСП в Ямбол проведоха открита приемна с жители на града. По време на срещите си с хората те обсъждаха както местни, така и национални проблеми. „Голямата битка за България и Европа предстои, защото България трябва да победи, в страната ни да започнат промени и българите да получат справедливост\", каза Елена Йончева пред жителите на Ямбол. Запитана за корупцията във властта и решаването на този проблем, Йончева заяви, че това е не просто корупция, а грабеж. „Корупцията в България генерира огромни загуби не само за бизнеса, но и за бюджета, защото 24% от БВП не се реализира в бюджета заради корупция. Ние, всички българи, можем да се справим с това\", категорична бе Елена Йончева.Елена Йончева се включи в проекта на БСП - Ямбол „Аз обичам Ямбол\"  и заедно с млади социалисти проведе анкета за проблемите на града и общината. По повод Международния ден на книгата водачът на листата на левицата подари на млади семейства с деца книги с детски приказки.  ", "date": "2019.04.23", "title": "Елена Йончева проведе открита приемна с жители на Ямбол "}
{"url": "http://www.cross.bg/berkovitza-programa-sgradi-1602539.html", "text": "/КРОСС/ В Берковица по Оперативна програма „Региони в растеж\" 2014-2020 са инвестирани 7,5 млн. лв. в проекти, изпълнявани от общината, като за този програмен период тя разполага с удвоен ресурс. Това каза заместник-министърът на регионалното развитие и благоустройството Деница Николова при откриването на обновена жилищна сграда в града.Сградата е с изпълнени енергийноефективни мерки по проект „Повишаване на енергийната ефективност на жилищни сгради в град Берковица\", финансиран със средства от Оперативна програма „Региони в растеж\" 2014-2020 г. Извършени са ремонт и реконструкция на покрива, стените, стълбищните клетки и площадки, коридорите, асансьорите и е подобрен достъпът на хора с увреждания. Проектът за над 3 млн. лв. обхваща общо 10 сгради. С изпълнението на енергийноефективните мерки в зданията се подобряват условията на живот за 120 домакинства, чиито разходи за енергия ще намалеят.По думите на заместник-министър Николова инвестициите в обновяването на многофамилните жилищни сгради са едни от най-видимите за хората, защото с тях се намаляват разходите за енергия на семействата. Чрез тях се повишава грижата за околната среда чрез редуциране на вредните емисии, праховите частици и др. „С усилията на оперативната програма, със съвместната работа и с екипа на общината ще успеем да постигнем видим за Берковица резултат и промяна на нейния облик, защото наша цел е да подобряваме стандарта и качеството на живот в населените места, и чрез средствата, които влагаме, да търсим възможност за икономическо развитие\", допълни тя.С обектите, избрани от ръководството за финансиране по програмата, ще се постигне цялостно обновяване на сградния фонд в централната градска част на Берковица. Предстои да бъдат обновени културният дом и сградата на пожарната.", "date": "2019.04.23", "title": "В Берковица са инвестирани 7,5 млн. лв. от ОП „Региони в растеж“ "}
{"url": "http://www.cross.bg/iqos-ventzite-moris-1602538.html", "text": "/КРОСС/ - Знаем, че пушенето уврежда здравето на устната кухина и причинява гингивит и пародонтоза, които се характеризират с възпаление на венците. Освен това, пушенето възпира кървенето на венците отчасти защото намалява кръвотока в тъканите на венците. Когато пушачите спрат да пушат, кръвотокът във венците се нормализира и съответно има увеличен риск от кървене на венците.Като се има предвид, че преминаването на IQOS намалява излагането на вредни вещества, увеличеният риск за кървене на венците е сравним с този при хора, които са спрели да пушат. Тези ефекти се появяват само в първите месеци. Ето защо това не трябва да е причина както за пушачите, които са се отказали от цигарите и имат кървящи венци, така и за преминалите на IQOS да се връщат отново към цигарите. Ако потребителите имат нужда от допълнителен съвет или ако симптомите продължават или се влошават, те трябва да се обърнат към своя зъболекар или лекар.- Филтърът на тютюневия стик се състои от куха ацетатна тръбичка, която гарантира, че филтърът няма да се разпадне при поставяне в IQOS. Това е филтър с биополимерно покритие от полимлечна киселина, извлечена от царевична смола, а филтърът на мундщука е от целулозни влакна, подобен на филтъра на цигара. Основната роля на филтъра с биополимерно покритие е да охлади аерозола и да абсорбира потенциално вредните вещества.- IQOS не е без риск и съдържа никотин, който води до пристрастяване. Научните доказателства за употребата на IQOS, сочат, че не възниква процес на горене и че няма дим, а аерозол, който не съдържа твърди частици, а единствено течни капчици. Той се формира от глицерол при нагряването на тютюна и съдържа значително по-ниски концентрации на токсични вещества.Следователно съставът на аерозола на IQOS е много различен и физически, и химически от състава на цигарения дим. При употребата на IQOS няма странична димна струя и издишаният аерозол не е дим в околната среда - IQOS не отделя тютюнев дим.Няколко проучвания, проведени в реални условия, доказват, че употребата на IQOS няма вредно въздействие върху качеството на въздуха на закрито съгласно граничните стойности, посочени в действащите нормативни изисквания за качество на въздуха, и когато се използва на места, където се спазват нормативните изисквания за подходяща вентилация.Това проучване, осъществено в ресторант, показа също, че IQOS няма негативно въздействие върху качеството на въздуха. При пасивно изложените на IQOS непушачи няма увеличено излагане на никотин и специфични за тютюна нитрозамини, които са канцерогенни, както това се случва при излагане на цигарен дим.- Тютюневият стик съдържа тютюн, който е специално разработен и обработен така, че да се нагрява, а не да се пуши. Тютюневият къс е направен от суров тютюн, фино смлян и примесен с вода, глицерин, гума гуар и целулозни влакна, за да се получи гъста хомогенна каша. След това тази каша се разстила в тънък слой и се изсушава до получаване на тютюнев лист, наречен пресован тютюн. Ако към готовия тютюнев лист се добави вода, това обръща процеса и води до повторно образуване на каша - смес от вода и много дребни частици твърд тютюн, подобни на тези във видеото. ", "date": "2019.04.23", "title": "Руи Миньос: Нашата алтернатива на цигарите не оказва негативно въздействие върху качеството на въздуха на закрито"}
{"url": "http://www.cross.bg/turgovtzi-vnimanie-potrebitelite-1602505.html", "text": "/КРОСС/  Рисковете при Великденското пазаруване идват и от това, че поради пътуване или поява на нови магазини потребителите се срещат с непознати за тях търговци, което ги поставя в по-различна среда. За това предупреди председателят на Комисията за защита на потребителите (КЗП) Димитър Маргаритов по телевизия Bulgaria ON Air.„Когато не сме били в контакт с даден търговец, той е нов за нас, рисковете са по-големи от това да не реагираме на момента и чак по-късно да усетим, че спрямо нас е адресирана нелоялна търговска практика\", обясни Маргаритов. „Обикновено, когато пазарувате в търговски обекти регулярно, системно, Вие имате определени очаквания и знаете как да реагирате, ако нещо се обърка. Когато става въпрос за нововъзникнали, включително и амбулантни търговци, е необходимо по-голямо внимание\", препоръча той.Председателят на КЗП обърна внимание на това, че по празници някои търговци могат да злоупотребят с еуфоричното настроение на клиентите си. „Хората са по-приповдигнати, мислите им основно са концентрирани върху това как ще изкарат празниците с близки и познати. Вниманието малко като че ли се притъпява по отношение на това, което им се предлага като намаления, промоции. Търговците се опитват да се възползват от това понижено внимание, за да хитруват и да продадат нещо по-скъпо, отколкото то действително струва, но на промоция\", подчерта той.Димитър Маргаритов отбеляза, че за Великден традиционно се брандират стоки по специфичен начин. „Това само по себе си не би трябвало да води до повишаване на тяхната цена. Обаче понякога може и това да се случи\", коментира той. Важното е потребителите да обръщат внимание на тези търговски прийоми и да подхождат към тях критично.Трябва да се внимава и с амбулантните търговци, особено при покупката на хранителни продукти, за които има определени изисквания по отношение на производството и съхранението им. Тези търговци също би трябвало да спазват законовите изисквания по отношение предоставянето на информация за произход на стоките, цени и т.н.В седмицата на Великден инспекторите на КЗП ще проверяват в търговските обекти и онлайн пространството правото на информация, обявяването на цените, включително и на хранителните стоки.  ", "date": "2019.04.23", "title": "КЗК: Какви са рисковете при Великденското пазаруване"}
{"url": "http://www.cross.bg/elektroenergiya-sever-krazhba-1602529.html", "text": "/КРОСС/  Екип на ЕРП Север разкри мащабна кражба на електроенергия от животновъдна ферма в добричкото село Котленци. Неправомерно потребената електроенергия е в размер на над 160 000 KWh. Електромерът на стопанската ферма е манипулиран софтуерно, при което енергията се е трупала в невизуализиран регистър на устройството. Това е установено от проверка, извършена от служители на ЕРП Север и потвърдена от Българския институт по метрология. Отчетени са загуби за електроразпределителното дружество за над 38 000 лева. Според специалистите консумираната, но неотчетена електроенергия от този клиент се равнява на месечното потребление на над 640 домакинства.През последните години се наблюдава увеличение на незаконното ползване на електрическа енергия. Една от основните причини за това е, че мерките, регламентирани в нормативната уредба, нямат дисциплиниращ и възпиращ ефект. Най-често констатираните начини за кражба на електроенергия са софтуерно и хардуерно въздействие на електромерите, като чувствително е нараснал делът на високотехнологичните манипулации.Специализираните екипи на ЕРП Север регулярно проверяват техническото състояние на средствата за търговско измерване и свързването им към електроразпределителната мрежа. Дружеството инвестира в съвременна техника и в обучение на служителите с цел ефективно разкриване на кражбите и ограничаване на неправомерното потребление на електроенергия, с което да се осигури качествена услуга за всички лоялни клиенти.", "date": "2019.04.23", "title": "Кражба на електроенергия за десетки хиляди лева разкри ЕРП Север в добричко село"}
{"url": "http://www.cross.bg/mestan-lyutvi-putya-1602525.html", "text": "/КРОСС/  Председателят на ДОСТ Лютви Местан е подал жалба в Окръжна прокуратура - Кърджали срещу постановлението на Окръжен следствен отдел за налагане на мярка „парична гаранция\" в размер на 10 000 лева. Тя е внесена от неговия защитник, съобщиха от пресцентъра на държавното обвинение.Местан обжалва и наложената му мярка за процесуална принуда „Забрана за напускане на пределите на страната\". Припомняме, че политикът беше участник в катастрофа на пътя за Гърция. Инцидентът стана преди дни на пътя за „Маказа\". Според прокуратурата, докато управлявал колата си Местан е отнел предимството на друг автомобил. В него пътувало цяло семейство.При удара 6-месечното бебе почина, а родителите му пострадаха.", "date": "2019.04.23", "title": "Лютви Местан обжалва гаранцията си от 10 000 лева"}
{"url": "http://www.cross.bg/spetzialisti-meditzinskite-deiistviya-1602531.html", "text": "/КРОСС/  Здравеопазването е сред основните приоритети на всяка просперираща държава. Протестните действия на медицинските специалисти и неудовлетвореността на пациентите в България показват, че здравният модел трябва да бъде преосмислен. Това заяви държавният глава Румен Радев на среща с представители на Инициативния комитет, който организира  протести в цялата страна с настояване за спешни действия за  преодоляване на неравенствата в системата на здравеопазването.„Настоявахме за тази среща, защото имаме доверие в президентската институция и очакваме морална подкрепа\", отбелязаха на срещата представителите на протестиращите медицински сестри, фелдшери, акушерки и физиотерапевти. Според тях настоящият модел на здравеопазване е порочен, защото поставя основен акцент върху активното лечение, а дейностите за профилактика и грижите за долекуване на практика не съществуват. „Здравната система има интерес българинът да е болен, защото пациентите генерират приходи\" - така обобщиха оценката си за здравеопазването в България медицинските специалисти.Те увериха, че протестните им действия не са насочени единствено и само за по-високи заплати, но и за промяна на модела, така че да не са принудени да напускат страната, а да могат да се грижат пълноценно за българските пациенти. Медицинските специалисти споделиха също за натиска, който се упражнява върху тях от страна на работодателите им заради активната позиция в протестните действия. „Настояваме също за промени в Закона за съсловните организации, които да регламентират правото на представителство за всяко съсловие сред медицинските специалисти\", заявиха гостите по време на срещата.По думите на държавния глава Румен Радев е необходимо в центъра на здравната система да бъде поставен човекът и неговото здраве, а не печалбата от болестите на пациента. Президентът заяви подкрепата си за справедливите искания на медицинските специалисти и се ангажира да съдейства за разрешаване на проблемите в рамките на своите правомощия. ", "date": "2019.04.23", "title": "Президентът се срещна с протестиращите медицински специалисти"}
{"url": "http://www.cross.bg/bulgariya-iioncheva-elena-1602527.html", "text": "/КРОСС/  „За да започнем да възстановяваме България, левицата трябва да има свои силни и ярки представители в ЕС и да спечели тези избори\". Това каза водачът на листата на „БСП за България\" Елена Йончева пред над 120 жители в гр. Елхово. Тя заяви, че Европа е шанс за България, но управляващите и техният кръг от хора използват европейските фондове като донор за лично облагодетелстване \"На това трябва да се сложи край.  Когато минаваме през българските села, имам чувството, че страната ни се намира във военно положение. Селата са опустошени, къщите изоставени, а надеждата липсва. Това не може до продължава повече и вярвам, че след като спечелим изборите, ще спрем този процес\", категорична бе Елена Йончева. Тя коментира, че в БСП има млади, можещи и мислещи хора, които ще успеят да преведат България по нов път. Йончева каза още, че Европа ни дава голям шанс за развитието на селското стопанство. Тя добави, че откакто България е член на ЕС, за селско стопанство са дадени над 7 млрд. евро. „Повече от 10 години, обаче, страната ни заема последно място по всички показатели, свързани с него, защото тези пари се разпределят сред 75 фирми.  Пари на малките ферми не се дават, защото те няма как да ги върнат на управляващите. Това е част от стандарта за заличаването на България и ние можем да го спрем\", коментира още водачът на листата на левицата. „Ние нямаме европейско здравеопазване. В Европа хората доплащат между 10% и 20%, докато у нас доплащането е 50%. Това не е европейска, а антиевропейска политика\", коментира още Елена Йончева.  Тя заяви, че тази политика ни отвежда далеч от Европа. Йончева добави, че такова е и положението в образованието. „Имаме прекрасни учители и талантливи деца, но 60% от българите са функционално неграмотни, а това вече е заради системата. Затова във „Визия за България\" е заложен конкретен план за преодоляване на проблема. Ние сме предложили премахване на  цялата схема - парите следват ученика, както и уеднаквяване на програмите и условията във всички български училища\", каза още Елена Йончева.„ Ако Eлена Йончева не се беше ангажирала с проблема с бежанските центрове, може би тези дни управляващите щяха да обявят победителя в обществената поръчка\", заяви секретарят на ПГ на „БСП за България\" Кристиан Вигенин. Той добави, че те се страхуват от нея, защото Йончева е разкрила далаверите за строителството на оградата по границата, повдигнала е въпроса, че има трафик на мигранти и затова управляващите бързат да затворят темата. „Нашата задача е след като спечелим европейските, а след това и предсрочните парламентарни избори, да върнем справедливостта в България\", заяви Кристиан Вигенин.  По-късно Елена Йончева, заедно с народните представители Кристиан Вигенин и Николай Пенев, се срещна с жители на общ. Стралджа, с които обсъди актуални проблеми.  ", "date": "2019.04.23", "title": "Елена Йончева в Елхово: За да започнем възстановяването на България, БСП трябва да спечели тези избори"}
{"url": "http://www.cross.bg/atentati-lanka-grypirovka-1602524.html", "text": "/КРОСС/  Терористичната групировка  ИДИЛ е поела отговорност за смъртоносните атентати в Шри Ланка, съобщават Ройтерс и БГНЕС. Информационната агенция обаче отбеляза, че терористите не са представили доказателства за това. По-рано правителството на страната заяви, че според него местната ислямистка екстремистка групировка, наречена Национална Таухийт Джамаат (NTJ), стои зад смъртоносните самоубийствени атентати, които убиха над 300 души.Полицейски източници пък съобщиха, че братя мюсюлмани са извършили два от самоубийствените атентати в Шри Ланка на Великден, част от вълна от бомбени атентати, които убиха повече от 320 души.\"Братята, синове на богат търговец на подправки в Коломбо, се взривиха, когато гостите се редяха на опашка за закуска в хотелите „Шангри-Ла\" и „Канела Гранд\" в столицата\", казва един от източниците. По тяхна информация четвърти хотел е бил мишена за извършване на атентат, но атаката се е провалила.Братята, чиито имена не са били разкрити, са наближавали 30-годишна възраст и са управлявали собствената „семейна терористична клетка\", каза разследващ служител.по остава неясно какви връзки те са имали с останалите терористи, замесени в опустошителните атаки срещу три черкви и хотели от висока класа.Двамата братя са били ключови членове на ислямската групировка NTJ, която правителството обвинява за атаките, добави официалният представител.В неделя Шри Ланка бе засегната от серия от координирани бомбардировки, насочени срещу църкви и хотели в цялата страна, които отнеха живота на поне 321 души и раниха около 500 други. Министърът на отбраната на по-рано заяви, че поредицата от взривове е отговор на атаката срещу джамии в Крайстчърч в Нова Зеландия, насочена срещу мюсюлманите. ", "date": "2019.04.23", "title": "ИДИЛ пое отговорност за смъртоносните атентати в Шри Ланка"}
{"url": "http://www.cross.bg/hristov-hristo-firmata-1602532.html", "text": "/КРОСС/  Най-голямата сделка за годината с жилищен имот в Лос Анджелис е извършена от българин. С тази новина излезе американското издание \"Варайъти\", което назовава и имената на купувача - Христо Йорданов Христов. Става дума за огромно имение с обща площ от над 30 декара, от които 1325 кв. метра са застроени. Крайната цена е в размер на умопомрачаващите 34 640 000 долара. Имотът първоначално е бил оценен за 55 милиона, \"така че Христов - или който действително е купил този колос - е сключил добра сделка, но разбира се това зависи от гледната точка\", заключава \"Варайъти\".Според \"Варайъти\" става дума за \"изтъкнат търговец на оръжие от България или негов едноименник\". Първата част от предположението изглежда напълно достатъчна, след като бизнесмен с тези имена отдавна е популярен в медиите у нас. При това не само в качеството си на оръжеен търговец, а и на специалист в покупко-продажбата на луксозни имоти.стана известен през 2013 година, когато инвестира над 2 млн. евро в апартамент в една от най-скъпите сгради на австрийската столица Виена. Според местното издание \"Виртшафтсблат\" негови съседи там са петролни шейхове, шефове от \"Газпром\", германски и австрийски предприемачи - до един милиардери.Още тогава става ясно, че Христов не купува имота за собствено ползване, а с инвестиционна цел. Той е избрал възможно най-евтиния апартамент в сградата, който по-късно да препродаде на многократно по-висока цена заради елитната компания около него.С много висока степен на вероятност може да се предположи, че стратегията е дала резултат, след като 6 години по-късно Христо Христов продължава да развива имотния си бизнес, при това в далеч по-големи мащаби. Това е и причината, поради която едва ли някой ще го види да обитава новозакупеното имение в Бевърли Хилс.Сделката във Виена стана повод в българските медии да се появат детайлни публикации за бизнеса му. Към 2013 г. 53-годишният тогава мъж е съсобственик на една от най-мощните оръжейни фирми у нас- \"Сейдж консултантс\".През февруари 2012 година Министерството на отбраната подновява лиценза за внос и износ за следващите 3 години. В последните години фирмата на Христов се свързва с взривовете край Петолъчката и с приватизацията на ВМЗ-Сопот. През юни миналата година избухват взривове в складовете на \"Берета трейдинг\" и убиват 3-ма души. Унищожени са боеприпаси за десетки милиони. Една от фирмите, които ползва складовете на \"Берета\", е \"Сейдж консултантс\" на Христо Христов и съдружника му Генчо Христов.През февруари прокуратурата обвини собственика на \"Берета\" Денислав Делев и управителя на фирмата му. В същото време тече и търговско дело, по което ищец е фирмата на Христо Христов, а ответник - \"Берета Трейдинг\". Искът е за 30 милиона лева щети от взрива, като \"Сейдж консултантс\" искат \"Берета трейдинг\" да бъде обявена и в несъстоятелност, за да изплати щетите, виновно причинени от взривовете в складовете.Всъщност \"Сейдж консултантс\" е държала там военна продукция за милиони, която е напълно унищожена, разказва в своя публикация в. \"24 часа\" и допълва, че се преполага, че това са били взриватели, с които фирмата на Христов активно търгува на международния пазар.През 2011 г. избухва друга афера с военна техника на \"Сейдж консултантс\". От влакова композиция в Румъния изчезват 64 стари взривателя, собственост на фирмата. Те са предназначени за съвременния вариант на легендарната руска \"Катюша\". Пътували са в посока Сопот, където вероятно са щели да бъдат преработвани. По-късно румънците откриват повечето от взривателите, собственост на родната фирма.Дестинацията Сопот също не е случайна. Фирмата на оръжейния търговец Христо Христов бе един от четирите кандидата за приватизацията на военномашинния завод, но отпадна, защото не изпълнява всички условия. В годините назад фирмата на имотния българин печели десетки обществени поръчки, свързани с доставка на техника за армията. ", "date": "2019.04.23", "title": "Кой е българинът, купил имение за милиони долари в Бевърли Хилс?"}
{"url": "http://www.cross.bg/nyama-tzeni-kevr-1602533.html", "text": "/КРОСС/  Председателят на енергийния регулатор Иван Иванов заяви, че от юли топлоенергията няма да поскъпне двойно, както поискаха някои от топлофикациите.\"Има сериозна динамика в международните цени на суровия петрол. Квотите не влияят пряко върху тези цени, те влияят в значително по-ниска степен, отколкото при термичните централи, но безспорно квотите, които трябва да платят всички топлофикационни дружества, повишават техните разходи и ние тепърва ще видим как те ще бъдат отчетени. Нито 108, нито 88 процента ще има скок\", каза шефът на КЕВР.Преди дни почти всички топлофикации поискаха поскъпване на парното между 3 и 108%. Най-високото поскъпване бе поискано от габровската топлофикация. Софийската поиска по-висока цена с около 3%.Преди месец обаче шефът на КЕВР обеща, че парното въобще няма да поскъпва от 1 юли.Ако \"Еврохолд\" и ЧЕЗ стигнат до сделка за продажбата на българските активи на чешката компания, енергийният регулатор ще трябва да се произнесе, но все още няма критерии, по които това да стане\", коментира още Иван Иванов.Десетки граждани се събраха отново пред сградата на Комисията за енергийно и водно регулиране в София, за да протестират срещу увеличаването на цените на енергоносителите у нас:\"Топлофикация\" бави дела в Софийския районен съд, съдиите са смазани от диктата на Цветанов и Борисов\".\"Ние имаме една от най-скъпите електроенергии в Европа, а беше най-евтината. Всичко се прави в ущърб на българския данъкоплатец\", скандираха протестиращите.Протестиращите заявиха, че отново ще излязат на улицата при гласуване на нови цени на тока. ", "date": "2019.04.23", "title": "КЕВР успокои: Парното няма да поскъпне двойно"}
{"url": "http://www.cross.bg/iiotova-iliyana-rysiya-1602514.html", "text": "/КРОСС/  „Русия е непосредствен съсед на Европейския съюз, с който трябва да дефинираме ясно своите отношения и да ги извадим от задънената улица, в която се намират в момента. Разговорът за санкциите срещу Русия е важен и икономическата сигурност на нашите граждани не позволява да свеждаме дебата до повърхностни лозунги със съмнителна цел.\" Това заяви вицепрезидентът Илияна Йотова на конференция „Евро-векторите към геополитическия триъгълник САЩ - Китай - Русия\". Събитието се организира от Фондация „Фридрих Еберт\" и Институт за икономика и международни отношения.По думите на вицепрезидента налагането на санкции просто заради самите санкции е също толкова контрапродуктивно, колкото е всяко едно самоцелно действие без ясна стратегия какво следва. „Начинът, по който се препотвърждават и удължават сроковете за санкциите, без оценка, без задълбочена дискусия ще затрудни особено много търсенето и намирането на издържани аргументи за отказ от санкции\", изтъкна Илияна Йотова.Според вицепрезидента отношенията между ЕС и Русия трябва да се разглеждат в контекста на ситуацията в Украйна и международните кризи. Илияна Йотова е убедена, че с тази политика Европейският съюз губи партньор в лицето на Русия във все по-сложния и динамичен азиатски континент, а и в целия свят.„Днес светът е на остър завой - не вижда и не знае какво препятствие ще изскочи насреща, каква е максимално допустимата скорост, за да бъде взет завоят, какво ще бъде поведението ни след препятствието\", посочи Илияна Йотова. В противовес на гласовете против обединена Европа вицепрезидентът изрази своята убеденост, че като съюз общият европейски интерес е да се изправим пред глобалните предизвикателства заедно.В изказването си Илияна Йотова акцентира върху липсващата активна роля на Европа на международната сцена. „Предстоят европейски избори, а последното, за което се говори в България, е за мястото на Европа в глобален план\", посочи вицепрезидентът. „Европейските граждани не са доволни от своите правителства, а в Брюксел виждат една бездушна машина от бюрократи, която е безкрайно далеч от техните реални проблеми и ежедневни нужди и разглеждат бъдещето на Европа сред останалите глобални участници като нещо чуждо, стоящо прекалено далеч от всекидневните им нужди\", заяви Илияна Йотова.Вицепрезидентът посочи, че държавите членки не осъзнават, че редица от проблемите идват отвъд границите на ЕС и с активна външна политика могат да се решат вътрешни проблеми. Красноречив пример за това е мигрантската криза.„Европейският съюз не само може, но и трябва да бъде посредник за мир в Близкия изток, за да гарантира сигурността на своите граждани. Днес съдбата на региона се обсъжда в различни формати, в които големият отсъстващ са европейците\", подчерта Илияна Йотова и добави, че външната политика на ЕС трябва да избяга от ограниченията и да бъде адаптивна.По думите на вицепрезидента разрешаването на международните конфликти повече зависи от политиките на САЩ и Русия, дори ООН отстъпи от позиции, а Европа предпочете ролята на наблюдател, а именно тя трябва да се справя с последствията от кризи в различни точки на света.Илияна Йотова посочи, че отношенията между Вашингтон и Брюксел вече се базират на стремежа към протекционизъм, а не на взаимния компромис и търсенето на решения.„Докато политиката на Брюксел към Пекин е заседнала някъде в XX век, Китай се превърна в икономически и геополитически конкурент на ЕС\", заяви вицепрезидентът.Илияна Йотова е привърженик на модела, заложен още преди приемането на еврото - общи финанси, но и обща икономика. Според вицепрезидента всички търговски и икономически договори с Китай и САЩ трябва да се базират на открита и основана на правила икономическа система с наистина равни условия, която да води в най-лошия случай до съгласувани политики във външно-икономическите отношения. ", "date": "2019.04.23", "title": "Илияна Йотова: ЕС трябва да извади отношенията си с Русия от задънената улица"}
{"url": "http://www.cross.bg/tezhko-sustoyanie-dermendzhiev-1602516.html", "text": "/КРОСС/  Динко Дерменджиев е в болница в тежко състояние, но не е в кома. Такива информации обиколиха онлайн издания тази сутрин.Легендата на българския футбол страда от здравословни проблеми в последните месеци, като на 2 март колабира и бе приет в клиника след втори инсулт. От тогава не е изписван, постоянното наблюдение е задължително и състоянието му остава тежко.77-годишният Дерменджиев е най-добрият играч в историята на Ботев, както и дългогодишен национал на България, участвал на три Световни първенства.Ето каква е актуалната информация, дадена от УМБАЛ \"Свети Георги\" пред Дир.бг.\"Динко Дерменджиев е в тежко, но стабилно състояние. На апаратна вентилация е. Настанен е в Клиниката по анестезиология и интензивно лечение. Той е под постоянно медицинско наблюдение\".В последните 2-3 месеца Чико често е бил в болница по различни причини, но винаги е изписван в добро състояние. ", "date": "2019.04.23", "title": "Легендата Динко Дерменджиев е в тежко състояние"}
{"url": "http://www.cross.bg/makkiii-ybiiistvoto-londonderi-1602517.html", "text": "/КРОСС/  Полицията в Северна Ирландия съобщи за ареста на 57-годишна жена във връзка с гибелта при стрелба на журналистката Лайра Маккий по време на размирици в Лондондери миналата седмица, предаде Ройтерс.\"Детективи от отряда за важни разследвания арестуваха 57-годишна жена по Закона за борба с тероризма във връзка с убийството на Лайра Маккий в Лондондери на 18 април\", се казва в полицейското съобщение.По-рано бе съобщено за ареста на двама млади мъже (на 18 и 19 г.) във връзка с убийството, но после те бяха освободени.Екстремистката ирландска националистическа групировка Нова ИРА се извини за убийството на младата репортерка, което бе първото признание, че един от нейните членове е замесен в трагичните събития, довели до смъртта на Маккий от куршум, който не е бил предназначен за нея.Групировката, която е противник на мирното споразумение за Северна Ирландия от 1998 г., нарече смъртта на 29-годишната Маккий \"трагична\" и предложи \"искрени извинения\" на нейната партньорка, на семейството и приятелите й. Писменото извинение е било получено снощи в редакцията на \"Айриш нюз\".Маккий бе застреляна, докато гледала как ирландски младежи националисти нападат полицаи след полицейска операция в Лондондери. Според силите на реда тя е била улучена, когато един от младите нападатели открил огън в посока към полицаите. ", "date": "2019.04.23", "title": "Полицията задържа жена за убийството на журналистката Лайра Маккий"}
{"url": "http://www.cross.bg/matik-smart-rymen-1602515.html", "text": "/КРОСС/  Председателят на  „Коалиция за България\" и на ПП АБВ Румен Петков заяви, че поръчката за машини за гласуване е измама, чрез която някой цели да открадне пари. Компанията доставчик на въпросните машини „Смарт матик\" се е провалила в Белгия и Филипините, каза Петков и добави, че ДАНС и МВР са отказали да сертифицират машините.„Обществото трябва да знае каква историята на компанията „Смарт матик\". Голяма международна компания, която произхожда от Венецуела. След това е регистрирана в офшорна зона и след това от офшорната зона се мести в Лондон. Тежък провал в Белгия, откъдето са изгонени, изгонени са и от Филипините. В момента работят в няколко държави в Африка, най-престижната - Сиера Леоне\", обясни Румен Петков.Офертата на „Смарт матик\" за продажба през февруари е била 4000 за брой. Към днешна дата офертата е за машините под наем на цена от 3000 лева за деня на вота.И всички български граждани трябва да знаят, че ние с тях ще платим 9 милиона за тези машини. Българинът трябва да знае, че това означава, че няма държава\", посочи Румен Петков. Той е категоричен, че налице е достатъчно основание за съмнение, че нашата компания „Сиела Норма\", която е партньор на „Смарт матик\", осъществява груб, политически рекет върху ЦИК и държавните институции.", "date": "2019.04.23", "title": "Румен Петков: Поръчката за машини за гласуване е измама, чрез която някой цели да открадне пари"}
{"url": "http://www.cross.bg/lyuksembyrg-hertzog-anri-1602518.html", "text": "/КРОСС/  Великият херцог на Люксембург Жан, управлявал 36 години страната, почина на 98-годишна възраст.Той бе държавен глава на Люксембург ог 1964 г. до 2000 г., когато абдикира в полза на сина си Анри. \"С много скръб оповестявам за кончината на любимия ми баща\", се казва в комюнике на сегашния Велик херцог на Люксембург, 64-годишния Анри, предаде Франс прес, цитирана от БТА.Жителите на малката държава останаха привързани към личността на Жан, който бе войник от британската армия през Втората световна война и взе участие в десанта в Нормандия.Последната му публична поява бе в края на март в рамките на форум, организиран от Великата херцогиня Мария Тереза, за да се води борба срещу сексуалното насилие във военните зони.\"Кончината му е голяма загуба за Великото херцогство и Европа\", написа в Туитър председателят на Европейската комисия, люксембургският политик Жан-Клод Юнкер.\"Той бе герой от детството ми - заяви журналистът Стефан Берн, който за пръв път го интервюирал през 1989 г. - Става въпрос за единствения държавен глава, който е участвал в десанта в Нормандия.\"Великият херцог на Люксембург Жан е роден на 5 януари 1921 г. Той е син на Великата херцогиня на Люксембург Шарлот и принц Феликс Бурбон-Пармски. През 1953 г. се жени за белгийската принцеса Жозефин-Шарлот. Двойката има 5 деца. ", "date": "2019.04.23", "title": "На 98-годишна възраст почина великият херцог Жан Люксембургски"}
{"url": "http://www.cross.bg/maritza-petkov-dogovora-1602522.html", "text": "/КРОСС/  Представителите на „Коалиция за България\" в Европейския парламент ще настояват за сваляне на санкциите срещу Русия и за ликвидирането на двата договора на ТЕЦ „Марица-Изток\" 1 и 3. Това са два договора, които огробват българите като ценообразуване в енергетиката, това са два договора, които огробват българите и нашата икономика, като заплащане на вредните емисии и те са парекселанс държавна помощ. Това заяви пред медиите председателят на „Коалиция за България\" и на ПП АБВ Румен Петков и посочи цифри. „По данни на КЕВР в микса на определянето на цената на тока, цената от топлоцентралата в Козлодуй е 54 лв. за мегават, а от ТЕЦ „Марица Изток 1\" е близо 180 лв. за мегават, от ТЕЦ „Марица 3\" е близо 120 лв. за мегават. Отделно от това, от „Марица 1\" и „Марица 3\" ние всички плащаме вредните емисии, каза Петков и подчерта, че цената на тока на ТЕЦ „Марица 1\" е близо три пъти по-висока от тази на държавната „Марица\" 2. Румен Петков коментира, че всичко това се дължи на престъпния договор, който подписа правителството на Иван Костов през 2001 година, непосредствено преди изборите.", "date": "2019.04.23", "title": "Румен Петков: Представителите на „Коалиция за България“ в ЕП ще настояват за сваляне на санкциите срещу Русия"}
{"url": "http://www.cross.bg/arabadzhievi-obvineni-pari-1602519.html", "text": "/КРОСС/  Синът на Ветко и Маринела Арабаджиеви е вече на свобода, след като е внесъл тези дни гаранцията си от 500 000 лева, съобщи \"24 часа\".Това е най-голямата внесена гаранция през последните години, посочиха магистрати.Мярката за неотклонение на Арабаджиев-младши бе променена в началото на април след решение на Специализирания апелативен съд. Според магистратите, Вълчо Арабаджиев е престоял достатъчно в ареста и след няколко месеца прекарани зад решетките опасността да повлияе на разследването е много по-малка.Арабаджиев-младши е един от петимата обвинени по делото срещу майка му и баща му, което се води за пране на пари и данъчни престъпления. Той и двете счетоводителки Ромелия Кирилова и Елена Караянева бяха задържани в края на август м.г. при акция в хотелите на Арабаджиеви в София - \"Маринела\", и в Пловдив - \"Марица\", и обвинени, че са част от престъпна група, занимавала се с укриване на данъци и пране на пари. ", "date": "2019.04.23", "title": " Синът на Арабаджиеви е на свобода, внесъл гаранцията от 500 000 лв. "}
{"url": "http://www.cross.bg/rila-narysheniya-park-1602520.html", "text": "/КРОСС/  Българската фирма, организирала снимките на филма на известния британски пътешественик и експерт по оцеляване Беър Грилс в национален парк \"Рила\", е платила санкциите по наложените й два от три акта за констатирани нарушения при заснемане на епизода \"Rila mountain Running Wild with Bear Grylls S04E05 Derek Hough 2018\" в района на връх Мусала, съобщиха от администрацията на парка.В кадри от филма, заснет на 25 и 26.06.2017 г. в Парков участък Боровец, се вижда как Грилс влиза и плува във Каракашевото езеро, пали огън и лови и умъртвява жаби. От \"Дискавъри\" пък съобщиха, че при заснемането на епизода снимачният екип на предаването е бил придружаван от служители на парка и всяко заснето действие е съгласувано със съответните отговорни лица.За нарушения на режимите и нормите за поведение на територията на Национален парк „Рила\" на българското юридическо лице, отговорно съгласно заповедта с което се разрешава дейността, бяха съставени 3 броя акта за установяване на административни нарушения. По тях бяха издадени 2 броя наказателни постановления за налагане на административна санкция на основание Закона за защитените територии.Предстои издаване на наказателно постановление от директора на Дирекция „Национален парк Рила\" за неспазване на режимите в парка при заснемането на филма чрез палене на огън на нерегламентирано място в защитената територия. Санкциите са в размер от 1000 до 10 000 лева, съгласно нормативната уредба. ", "date": "2019.04.23", "title": " Платиха 2 от 3-те акта за нарушенията на Беър Грилс в Рила "}
{"url": "http://www.cross.bg/silistra-falshivi-penchev-1602521.html", "text": "/КРОСС/  Спецапелативният съд отстрани окончателно от длъжност началника на НОИ в Силистра Милен Пенчев. Според магистратите, които не се съгласиха с доводите на първата инстанция, Пенчев можел да повлияе на разследването. Въпреки, че били разпитани всички свидетели, прокуратурата стъпва и на казаното и на още един, който е таен.Пенчев е обвинен за участие в организирана престъпна група за отпускане на пенсии чрез фалшиви документи.Преди седмица на първа инстанция бащата на известната певица Тита запази мястото си в структурата, а само началничката на отдел \"Пенсии\" в дунавския град Стоянка Симеонова беше отстранена.Той е обвинен за издаване на фалшиви документи за придобиване на максимални пенсии срещу 10 000 лева. Милен Пенчев, Стоянка Симеонова и Тодор Тодоров бяха привлечени към наказателна отговорност след специализираната акция в НОИ-Силистра и София. Според прокуратурата са били източвани пенсионни фондове. Желаещите максимална пенсия получавали за целта фалшиви документи. Арестите бяха извършени заради отпускане на пенсии чрез фалшиви документи.Милен Пенчев е баща на певицата Тита. Той е директор на НОИ в Силистра отпреди 7 години, дотогава е зам.-кмет на Силистра по финансите, настоящ общински съветник от партия \"Социалдемократическа партия\". Преди 8 години бе кандидат-кмет на Силистра от ВМРО. Бивш президент на футболен клуб \"Доростол\". ", "date": "2019.04.23", "title": "Спецапелативният съд отстрани от длъжност началника на НОИ в Силистра"}
{"url": "http://www.cross.bg/vuzel-kraya-vklyuchitelno-1602523.html", "text": "/КРОСС/  Започна поетапното строителство на автомагистрала „Хемус\" в участъка между п. в. „Боаза\" и връзката с път I-5 Русе - Велико Търново с дължина 134,14 км. За изграждането му в края на миналата година правителството осигури от бюджета 1,12 млрд. лв. без ДДС. Изпълнител на проекта е държавната компания „Автомагистрали\" ЕАД. Началото на строителните работи провериха министър-председателят Бойко Борисов, министърът на регионалното развитие и благоустройството Петя Аврамова, заместник-министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура\" Георги Терзийски, изпълнителният директор на „Автомагистрали\" ЕАД Стоян Беличев, народни представители, кметове от региона и др.Трасето е разделено на шест участъка. Изграждането на първите три ще стартира тази година, а техническото проектиране на останалите ще бъде изпълнено през 2019 г. Целта е изграждането на цялото трасе да приключи до 2023 г.Отсечката от п.в. „Боаза\" до п.в. „Дерманци\", на която днес символично дадохме старт, трябва да бъде завършена през 2021 г. Имаме готовност да започнем работа и по третия участък между пътните възли „Каленик\" и „Плевен\". Поетапно ще се работи във всички трасета, където е извършено проектиране и са приключили отчуждителните процедури. При възможност ще се работи на повече от едно място, каза министър Петя Аврамова.Петя Аврамова изрази увереност, че „Автомагистрали\" заедно с АПИ като възложител ще работят качествено по новите 134 км от „Хемус\". МРРБ също ще следи целия процес и изразходването на средствата. От изключителна важност е качеството на изпълнение на проектите, подчерта министърът. По веригата всички са отговорни - от проектанта до строителя и надзора, който получава пари от държавата да контролира цялостното изпълнение. Затова са изготвени промени в Закона за устройство на територията за повишаване на изискванията към лицензираните надзорни фирми.До края на май трябва да приключат всички 29 съдебни дела за размера на обезщетенията при отчуждаването на терени в отсечката от п.в. „Белокопитово\" до п.в. „Буховци\". Така че скоро и там ще стартира реалното строителство.Вече има внесено предложение в Народното събрание с цел Законът за държавната собственост да даде възможност да има предварително изпълнение преди реално да приключат обжалванията по отчуждителни процедури. Промените ще са факт до месец и това ще спести до година - година и половина от отчуждителните процедури, без да накърнява интересите на гражданите.В отговор на въпрос от медии зам.-министър Нанков обясни, че за участъка от разклона с пътя Плевен - Ловеч до Велико Търново има готови идейни проекти и напомни, че с препроектирането на трасето от Боаза до разклона с пътя Плевен - Ловеч на българския данъкоплатец са спестени около 250 млн. лв.По-рано днес беше проверен и напредъкът при изграждането на отсечката между Ябланица и Боаза на АМ „Хемус\", която е близо 10 км. Строителството й започна в края на март м. г. Работата по трасето напредва. През май-юни ще започне полагането на асфалта и е напълно реалистично участъкът да е готов през есента, около половин година по-рано от предвиденото. По договор той трябва да е завършен през март 2020 г. В момента на обекта на трисменен режим работят около 250 души и над 150 специализирани машини. На отсечката между Ябланица и Боаза е най-големият армонасип, изграждан досега у нас - 45 метра общ насип, от който 28 м армонасип. Това е почти вертикална стена на откоса и в конструкцията на насипа се вложени специални укрепителни мрежи и системи. Информация за участъците, на които е разделено 134-километровото трасе на АМ „Хемус\" от п.в. „Боаза\" до разклона с пътя Русе - Велико Търново:Участък 1 е с дължина 15,26 км. Започва от Боаза и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел „Дерманци\". Връзката със съществуващата републиканска мрежа ще се осъществява чрез два пътни възела - п. в. „Боаза\" при 88-ми км и п. в. „Дерманци\" при 98-ми км.Участък 2 е 19,2 км. Той е от края на пътен възел „Дерманци\" - при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел „Каленик\" (от км 103+060 до км 122+260).Участък 3 е 17,08 км. Той ще започва от края на пътен възел „Каленик\" при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. „Плевен\" (от км 122+260 до км 139+340).Участък 4 е 26,8 км. Той е от края на п. в. „Плевен\" при пресичане с път II-35 Плевен - Ловеч до път III-301 Летница - Ловеч, включително пътен възел „Летница\" (от км 139+340 до км 166+144.09).Участък 5 е 23,2 км. Той е от края на пътен възел „Летница\" при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).Участък 6 е 32,6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000). ", "date": "2019.04.23", "title": "Започна поетапното строителство на АМ „Хемус“ между Боаза и пътя Русе - Велико Търново"}
{"url": "http://www.cross.bg/biznes-communication-predpriyatiya-1602501.html", "text": "/КРОСС/  Програмата „Подкрепа за малкия бизнес\" стана разпознаваема и търсена от българските малки и средни фирми, благодарение на ползотворното партньорство на Европейската банка за възстановяване и развитие и V+O Communication. Банката избра V+O Communication за свой стратегически комуникационен партньор за популяризирането на програмата.Тя предлага подкрепа за малките и средните предприятия, които се нуждаят от консултантска помощ за устойчивото си развитие. Подкрепата за българския малък бизнес е част от усилията на ЕБВР да осигури индивидуализирани бизнес консултации на малките и средните предприятия в България, Гърция и Румъния за тригодишен период. Програмата се реализира в рамките на Европейския консултантски център по инвестиционни въпроси, съвместна инициатива на Европейската комисия и Европейската инвестиционна банка с финансиране от ЕС и EБВР. През последната година в България са одобрени 30 проекта, а други 20 са в процес на одобрение. Над 50 компании, предоставящи консултантски услуги, са одобрени да предоставят експертиза по програмата. За повишаване на информираността на малкия и средния бизнес за възможностите за устойчиво развитие, които дава програмата, в Пловдив, Варна и Бургас бяха организирани бизнес форуми в партньорство с Министерството на икономиката, Изпълнителната агенция за насърчаване на малките и средните предприятия и общините. Четвъртият форум ще се състои на 4 юни 2019 г. в Стара Загора.\"Изборът V+O Communication за партньор на ЕБВР е признание за професионализма на компанията и нейния богат опит в областта на стратегическите комуникации. Нашата амбиция е да разпространим информация за предимствата на тази програма сред повече български малки и средни предприятия, които са гръбнакът на всяка конкурентоспособна икономика,\" коментира Светлана Савова, управляващ партньор на V+O Communication в България. \"Програмата „Подкрепа за малкия бизнес е инструмент за насърчаване растежа на малките и средните предприятия в България. Процесът на кандидатстване и одобрение на проектите е бърз, лесен и без излишна бюрокрация. Ние разчитаме много на партньорството с V+O Communication да помогнем на повече български предприемачи да ускорят растежа на своите компании, което ще е полезно за българската икономика,\" коментира Мирослав Стоянов, мениджър на програмата на ЕБВР „Подкрепа за малкия бизнес\".", "date": "2019.04.23", "title": " Програмата „Подкрепа за малкия бизнес“ стана разпознаваема и търсена "}
{"url": "http://www.cross.bg/intelekt-zashtitata-rosen-1602502.html", "text": "/КРОСС/  Министърът на транспорта, информационните технологии и съобщенията Росен Желязков и комисарят по цифрова икономика и общество Мария Габриел, ще обсъдят идеи за развитието на изкуствения интелект и гарантирането на неприкосновеността на личния живот и защитата на данните. Дискусията е организирана от Американската търговска камара (AmCham) под патронажа на еврокомисаря.", "date": "2019.04.23", "title": "Росен Желязков и Мария Габриел ще обсъдят технологиите за изкуствен интелект и защитата на данните"}
{"url": "http://www.cross.bg/bulgariya-temperatyrite-raiioni-1602503.html", "text": "/КРОСС/  Валежите по празниците ще бъдат най-интензивни в Западна България, но до петък на много места в страната температурите ще надхвърлят 20 градуса. Това каза Анастасия Стойчева, ръководител отдел \"Метеорологични прогнози\" в НИМХ.Тази сутрин температурите са в доста широки граници - от 1° в североизточните райони до 10-11° в крайните югозападни. Това е заради облачността, която още през нощта обхвана югозападните райони, а тази сутрин и по-голямата част от страната.Валежи има главно в Югозападна България и западната част на Стара планина. На изток ще остане без валежи.Съществено понижение на температурите днес няма да има, но заради облачността и валежите те ще са по-ниски от вчерашните.По-хубаво и по-стабилно време предстои преди Великденските празници, когато обаче отново се очаква да превали.Валежи и облачност на ВеликденКоличествата на валежите по Великденските празници, най-вече в събота, ще са по-съществени в Западна България. Те ще са с краткотраен характер. Най-вероятно ще има и гръмотевична дейност.В петък вероятността за валежи е най-малка.В неделя, освен в западните райони, ще има превалявания на места и в Източна България. Температурите ще се понижат, но няма да са по-ниски от обичайните. ", "date": "2019.04.23", "title": "Очаква ни дъждовен Великден "}
{"url": "http://www.cross.bg/bulgariya-nasledstvo-proletnite-1602506.html", "text": "/КРОСС/  Традиции, обичаи, фолклор, детско ателие и концерт са включени в програмата на третия фестивал „Наследство\", посветен на пролетните традиции на етносите в България.Фестивалът ще се проведе на 24 април (сряда) от 16.30 ч. до 19.30 ч. в Античен културно-комуникационен комплекс „Сердика\" - под купола на Ларгото.Събитието се организира от Сдружение „Глобално творчество\" със съдействието на дирекция „Култура\" на Столична община.Фестивалът „Наследство\" е инициатива на сдружението, посветена на 140-та годишнина от обявяването на София за столица на България и на Международното десетилетие за сближаване на културите /2013 - 2022 г./.В концерта ще участват над десет детски и младежки формации от София и областта, които ще представят песни, танци и ритуали, ще има работилница за рисуване и изработване на любим герой от приказките и оцветяване на национални костюми и шевици, свързани с пролетните празници. ", "date": "2019.04.23", "title": "Пролетен фестивал „Наследство“"}
{"url": "http://www.cross.bg/rust-ivet-momicheta-1602504.html", "text": "/КРОСС/  Три красиви момичета направиха първата крачка от пътя към световна моделска кариера, кориците на луксозните списания и ревютата на най-известните дизайнери у нас и в чужбина. Бъдещите световни модни звезди бяха избрани от над 500 момичета и момчета от цяла България, взели участие в най-големия национален кастинг за модели у нас. Той бе организиран от агенция Ivet Fashion и Sofia Ring Mall преди броени дни, а днес звездното жури, включващо и собственичката на престижната аганция Ивет Григорова, обяви финалните резултати.На големия кастинг в Sofia Ring Mall бяха открити цели три нови топ лица с потенциал за бляскава световна кариера! Те вече поставиха подписите си върху професионални договори с Ivet Fashion.А ето и имената на момичетата, за които тепърва ще се говори в света на модата и красотата:Виктория Ковачева на 14 години, с ръст 181 смБожидара Стоянова на 15 години, с ръст 173 смДария Узун на 20 години, с ръст 172 смОттук-насетне на трите момичета предстои бляскава професионална кариера в модния бранш както в България, така и с елитни световни модни агенции и дизайнери. Припомняме, че именно Ivet Fashion бе трамплина на Белослава Хинова към най-големия успех, постиган някога от роден модел - участие в едно от последните ревюта на Карл Лагерфелд. ", "date": "2019.04.23", "title": "Три нови звезди изгряха на най-големия моделски кастинг в България"}
{"url": "http://www.cross.bg/avtomobila-alkohol-bylevard-1602509.html", "text": "/КРОСС/  Пияна шофьорка заби автомобила си в стълб на пешеходна пътека на голям столичен булевард. За щастие пострадали няма, предаде БГНЕС.Катастрофата е станала  днес, преди обяд, на булевард  „Цар Борис\" III, на пешеходния светофар с улица „Нишава\".По първоначална информация тестът за алкохол е отчел над 3,4 промила алкохол на водачката на лекия автомобил. По автомобила са нанесени значителни материални щети.В столицата вали дъжд, пътните настилки са мокри. От полицията призовават шофьорите да карат с повишено внимание и да спазват дистанция. ", "date": "2019.04.23", "title": "Жена с над 3 промила катастрофира в София "}
{"url": "http://www.cross.bg/grypata-litza-firmi-1602507.html", "text": "/КРОСС/  Специализираната прокуратура привлече към наказателна отговорност четири лица за участие в организирана престъпна група за данъчни престъпления. Пети участник в групата е извън България, предстои обвиненията срещу него да му бъдат предявени след неговото издирване и връщане в страната.До момента е установено, че от 2014 г. до април 2019 г. групата е ощетила бюджета с поне 8 860 057 лева чрез избягване плащането на корпоративен данък и ДДС.Механизмът на престъпната дейност е включвал регистриране на офшорни фирми и търговски дружества в Гърция на името на подставени лица, контролирани от групата, деклариране на несъществуващи вътрешно-общностни доставки на спортни стоки, както и продажби на спортни стоки чрез интернет платформа, които не са били отчитани.Групата е неутрализирана на 17 април при специализирана полицейска операция на ГДБОП под надзора на Специализираната прокуратура. Извършени са претърсвания в жилища, в счетоводна къща и етаж от офис сграда. Иззети са документи, компютри, печати на фирми, банкови карти, мобилни телефони.На участниците в групата са повдигнати обвинения. На четириматата задържани по време на операцията (за срок до 24 часа по Закона за МВР) са определени парични гаранции в различен размер - 100 000 лв, 50 000 лв. и 20 000 лв. ", "date": "2019.04.23", "title": " Четирима с обвинения за данъчни престъпления за близо 9 млн. лева"}
{"url": "http://www.cross.bg/sigyrnostta-imat-evropa-1602508.html", "text": "/КРОСС/  Европейците смятат, че военни действия на Стария континент са възможни.  Основната причина - напрежението между Запада и Русия. Заключенията са  от доклад, поръчан от престижна германска фондация.В контекста на драматичните предизвикателства пред европейската архитектура на сигурността, появата на конфликти - горещи и студени, анексиране и все по-чести кибератаки, целта на доклада е да осветли два основни фактора, които имат значение при вземането на решение - общественото мнение и експертните оценки за сигурността и външнополитическата ситуация в Европа.Така звучи заключението на документа, наречен „Радара за сигурност 2019 - сигнал за събуждане за Европа\". Той е поръчан от престижна германска фондация и показва, че милиони европейци очакват военни конфликти в Европа.Проучването е направено в седем държави - Германия, Франция, Латвия, Полша, Русия, Сърбия и Украйна. Почти половината от населението на тези страни - 47 %, очаква подобни действия. Освен от напрежението между Запада и Москва, ситуацията се усложнява и от прегрупирането на четири големи фактора, които имат отношение към сигурността - Европейския съюз, Китай, Русия и САЩ.Експертите отчитат и много ниско доверие на европейците към политическите институции и върховенството на закона. Армията и полицията имат по-високи нива на одобрение. ", "date": "2019.04.23", "title": "Доклад: Европейците не изключват война на Стария континент "}
{"url": "http://www.cross.bg/smurtta-petimata-georgi-1602492.html", "text": "/КРОСС/  Задържаха още един от петимата полицаи, осъдени за смъртта на благоевградчанина Ангел Димитров-Чората. Във вторник сутринта Георги Калинков е бил открит от съдебна охрана и след като си е взел личните вещи е откаран в следствения арест, съобщи \"24 часа\".По-рано Върховният касационен съд излезе с окончателно решение за присъдите по делото за смъртта на Чората. Решението магистратите взеха на 19 април 2019 г. По 7 години затвор получиха петимата, обвинени за смъртта на Ангел Димитров.Това са Мирослав Писов, Георги Калинков, Янко Грахофски, Иво Иванов и Борис Механджийски. На 20 април в ОДМВР-Благоевград се предаде Мирослав Писов. Борислав Механджийски също е в следствения арест.", "date": "2019.04.23", "title": "Задържаха още един от петимата полицаи, осъдени за смъртта на Чората "}
{"url": "http://www.cross.bg/remonti-i-ogranicheniya-na-am-trakiya-1602513.html", "text": "/КРОСС/  Временно се ограничава движението в активната лента, при км 59 на АМ „Тракия\", в посока Бургас поради ремонтни дейности. Трафикът се осъществява в изпреварващата лента.Необходимо е шофьорите да се движат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.04.23", "title": "Ремонти и ограничения на АМ Тракия"}
{"url": "http://www.cross.bg/ataka-ivancheva-desislava-1602510.html", "text": "/КРОСС/  Последен срок за регистрация на листите с кандидати за евроизборите.  Във вторник в Централната избирателна комисия документите си внесоха от „Атака\", НФСБ и Инициативния комитет на Десислава Иванчева.Патриотите говорят за разединението между тях. Валери Симеонов обаче беше категоричен, че не е виновен той за това трите партии да се явят по отделно. От „Атака\" пък представят листа, която е избрана след реалити предаване и обявиха, че ако имат депутати в ЕП, те ще настояват за предоговаряне на договора за членство на България.„Не е в нас вината, така че не бих желал да коментирам. Питайте тези, заради които се явяваме отделно. Ние представяме много интересна листа, на хора, които са от дребния и средния бизнес и успоредно с това се занимават с политика. С такива хора трудно може да се похвали някои. Включително имаме представители на много етноси\", каза Симеонов.„Аз се надявам, че това, което „Атака\" показва ще бъде един нов модел - наистина да дадем път на младите. Аз го направих, не съм в листата, макар че месеци наред се коментираше в кои листи ще бъда\", каза Волен Сидеров.„С внасянето на тази подписка се надяваме Десислава Иванчева да спечели място в ЕП и оттам да защитава правата на нашите граждани\", каза Русислава Захариева от ИК „Непослушните.Утре е бъдат изтеглени и номерата, с които партиите ще се явят на евровота. ", "date": "2019.04.23", "title": "Атака, НФСБ и Инициативният комитет на Десислава Иванчева регистрираха листите си за евроизборите"}
{"url": "http://www.cross.bg/nankov-remontite-deiinosti-1602530.html", "text": "/КРОСС/  До края на месец ноември ще приключи ремонтът на виадукт „Коренишки дол\" на магистрала „Хемус\", а още през септември ще завърши обновяването на съоръжението при с. Потоп. Това съобщи заместник-министърът на регионалното развитие и благоустройството Николай Нанков. Заедно с изпълнителния директор на „Автомагистрали\" ЕАД  Стоян Беличев той инспектира ремонтните дейности.Двете пътни съоръжения са едни от най-дългите и сложни по магистралата. Те не са ремонтирани от нейното построяване преди 30-40 години и са в тежко състояние. Виадуктът „Коренишки дол\" е с дължина 481 м и се намира при км 36 на АМ „Хемус\". В момента се ремонтира платното в посока Варна. Съоръжението при  с. Потоп е с дължина 525 метра и се намира при км 19.„Правим всичко възможно да съкратим сроковете с максимално натоварени графици, включващи извършване на строителни дейности в събота и неделя, както и през официални празнични дни, но има технологични дейности, които изискват време\", посочи зам.-министър Нанков. Той отправи апел за разбиране и извинение към водачите заради въведената временна организация на движение, но подчерта, че за да стане хубав и качествен ремонт е нужно време. „Надявам се на разбиране, защото го правим  за доброто на всички пътуващи. Крайно належащи са ремонтите, особено по долната част на виадуктите, където положението е плашещо. Имаме корозирали арматури, заради което постаментите се обрушват изцяло\", коментира още заместник-регионалният министър. След ремонтите в близките 40 години съоръженията няма да са на дневен ред.Николай Нанков информира още, че ремонтите по виадуктите и мостовете на АМ „Тракия\" ще приключат до края на месец май, преди началото на летния туристически сезон.По думите му в страната се очертава много работа по построяването и ремонта на тунели и мостови съоръжения, както по републиканската пътна мрежа, така и по ж.п. инфраструктурата, за които са нужни много специалисти и експерти. „В следващите 4-5 години по пътищата в страната предстои изграждане на близо 60 км тунели, без  да включваме съоръженията под Шипка и Петрохан.  Такива ще има по АМ „Струма\" в Кресненското дефиле, новите участъци на „Хемус\" и др. Експертите са малко, но очакваме с добри учебни програми с висшите училища дa преодолеем дефицита, коментира Нанков. ", "date": "2019.04.23", "title": "Наесен приключват ремонтите на виадуктите при с. Потоп и „Коренишки дол“ на магистрала „Хемус“"}
{"url": "http://www.cross.bg/alkohol-slyzhiteli-polski-1602494.html", "text": "/КРОСС/  947 л нелегален алкохол задържаха митнически служители от ГД „Митническо разузнаване и разследване\" при две проверки на 16.04.2019 г., в района на Плевен и Полски Тръмбеш.По-голямата част от количеството - общо 627 л. течност с вид и мирис на алкохол, е открито в Плевен. При проверка на магазин за хранителни стоки, в складовото помещение митническите служители откриват 57 пластмасови бутилки с вместимост 0,500 л без бандерол, съдържащи общо 28,5 л. течност с вид и мирис на алкохол - ракия. Проверката продължила в избеното помещение на частния имот, намиращ се на един и същи адрес с магазина.  Там митническите служители  откриват, че е изградена декоративна стена, отваряна с прикрит механизъм, зад която има склад с рафтове. В тайния склад са установени 599 л. ракия, съхранявана в пластмасови туби с вместимост от 10 л. и 11 л. За откритата стока не са представени документи съгласно ЗАДС. По случая е образувано досъдебно производство под надзора на РП Плевен.Междувременно друг екип митнически служители извършва проверка на стопанска постройка в частен имот в Полски Тръмбеш, където е установено, че се държат около 320 л. течност с вид и мирис на алкохол, разлети в съдове с различен обем. За откритата акцизна стока в рамките на проверката не са представени документи съгласно ЗАДС и тя е иззета с опис. Взети проби за анализ. По случая е образувано административнонаказателно производство.", "date": "2019.04.23", "title": "975 л нелегален алкохол иззеха митничари в Плевен и в Полски Тръмбеш "}
{"url": "http://www.cross.bg/april-data-avtorskoto-1602495.html", "text": "/КРОСС/ Днес отбелязваме Световния ден на книгата и авторското право, който се чества ежегодно на 23 април, по инициатива на ЮНЕСКО към ООН. С празнуването на този ден в целия свят световната организация се стреми да насърчава четенето, издателска дейност и защитата на интелектуалната собственост чрез авторското право.За първи път празникът е отбелязан през 1995 г.23 април e символична дата за световната литература. На тази дата през 1616 г. са починали Сервантес, Шекспир и Инка Гарсиласо де ла Вега. Това е датата, на която са родени или са напуснали нашия свят и други изтъкнати автори като Морис Дрюон, Халдоур Лакснес, Владимир Набоков, Жозеп Пла и Мануел Вайехо. Това определя избора на Генералната конференция на ЮНЕСКО за дата на празника.Идеята за него произхожда от Каталуня, където на 23 април, деня на св. Георги Победоносец, традиционно се подарява книга. (Уикипедия) ", "date": "2019.04.23", "title": "Отбелязваме Световния ден на книгата и авторското право "}
{"url": "http://www.cross.bg/tyrizum-sofiya-prihodite-1602497.html", "text": "/КРОСС/  Шестата годишна среща на Националния борд по туризъм се проведе под мотото „2019 - година на вътрешния туризъм, инвестициите и иновациите\". В нея взеха участие представители на  институциите на най-високо ниво, вкл. министърът на туризма Николина Ангелкова, кметът на София Йорданка Фандъкова, председателят на комисията по икономическа политика и туризъм в 44 НС Петър Кънев, както и над 150 лидери в туристическия бранш, международни и местни корпорации и организации, сред които представители на IT компании, телекоми, банки и финансови институции, работодателски и браншови организации.Националният борд по туризъм е една от най-влиятелните организации в бранша и активен участник във формирането на националната политика и стратегия за туризма. НБТ е член на най- голямата международна организация в сектора UNWTO - Световната организация по туризъм към ООН. Сдружението е и най-големият работодател и формира значителна част от приходите в туризма - през 2018 г. членовете на НБТ са реализирали 26,7% от приходите в туристическата индустрия като цяло.По време на срещата НБТ представи своите аргументи бюджетът за реклама на туризма да се формира на база 1% от приходите, които секторът и свързаните с него индустрии генерират годишно в националната икономика. По прогнозни данни приходите от туризъм за 2018 г. ще надхвърлят 8 млрд. лв., като тенденцията е за продължаващ ръст.  До момента инвестициите са значително по-малки и това рефлектира върху конкурентоспособността на България като туристическа дестинация в сравнение с пазарите на съседните страни, според представителите на сдружението.„Заложеният в момента бюджет е крайно недостатъчен за ефективно провеждане на националния туристически маркетинг, непропорционален на приходите и е значително по-малък от този на конкурентните туристически държави. Увеличаването на бюджета и правомощията на министерството ще допринесат за подобряване на услугите, предлагани в сектора, както и за утвърждаването на България като уникална туристическа дестинация със съхранена природа и култура\", каза д-р Полина Карастоянова, изпълнителен директор на НБТ.„Въпреки че в момента е актуално да се говори за свиване на разходите за администрация, ние твърдо вярваме, че конкретно за туристическия сектор е необходимо да се направи обратното - важно е да се увеличи бюджетът на министерството и да се разшири екипът с професионалисти, които да могат да направят дългосрочна, модерна и адекватна стратегия за позициониране на България на световната туристическа карта\" - коментира д-р Мартин Захариев, заместник-председател на УС на НБТ.Първият панел в конференцията беше посветен на потенциала на София да се превърне в център на конгресен, културен, събитиен, младежки и фестивален туризъм. „Конгресният туризъм е продукт номер едно в сектора, за разлика от масовия туризъм. Той би имал най-висока принадена стойност и включва голям кръг заинтересовани страни. България има всички дадености да развива най-рентабилния туристически продукт, но й липсва цялостен работещ модел\", подчерта Мартин Захариев и допълни, че НБТ има готовност да предложи такъв модел и да играе ключова роля в прилагането му.Необходима е дългосрочна визия за развитието на конгресния туризъм в София до 2030 г. в унисон с Общинската стратегия за развитие на София като туристическа дестинация 2017-2030, приета от СОС през октомври 2017. Първата стъпка е да се създаде работещо звено, в което да си партнират Столична община и всички останали участници в този бизнес с конкретно разписана стратегия, план за действие и ясни параметри на ангажиментите на всички участници.„В момента София като конгресна дестинация е като разглобен автомобил - ние имаме всички части, но ни липсва система, по която да ги съчетаем и да заработят. Няма нужда всеки играч на полето да играе самостоятелно, важно е да обединим усилия и да създадем работещ механизъм по подобие на този, който имат утвърдени конгресни центрове като Виена, Берлин, Прага, Краков \", допълни Полина Карастоянова.По традиция на срещите на Националния борд по туризъм се дискутират и теми, свързани с иновациите в бизнеса в контекста на цялостната дигитална трансформация на  туризма в последните години. В края на миналата година НБТ организира и проведе еднодневна конференция за дигиталната трансформация и в продължение на темата тази година вторият дискусионен панел е посветен на \"умния град\", неговата мобилност, свързаност, сигурност и екология. От днешната дискусия стана ясно, че голяма част от най-важните „умни услуги\" вече  са разработени, някои от тях са факт, други могат да бъдат имплементирани при желание от страна на общините. Високоскоростен интернет, паралелни мрежи, създадени изцяло да поддържат свързаност между устройства, както и мобилни апликации вече има в София и други големи градове; на тяхна база могат да се предоставят услуги като видеонаблюдение, умно сметосъбиране, измерване на чистотата на въздуха, интелигентен градски транспорт, умно паркиране, резервационни системи за културни събития, ресторанти и хотели и много други възможности, които ще подобрят качеството на живот в градовете и оттам ще увеличат техния потенциал като туристически дестинации. В подкрепа на това сдружението ще  издигне кандидатурата на София за Европейска столица на интелигентния туризъм за 2020 г., инициатива на Европейската комисия.Друга важна тема, която беше обсъдена на срещата, е потенциалната възможност за навлизане на световни хотелски вериги в 4 и 5 звездния сегмент в столицата и по българските курорти, както и възможностите за достъп до финансиране.  В последните две години София е на второ място в Европа по ръст на чуждестранни посетители, сочат резултатите от индекса на Мастъркард „Global Destination Cities Index\". Проучването включва 162 държави. Това е сериозно основание за навлизането на големите хотелски вериги в София и курортите.„За първи път миналата година броят на посетителите на столица надхвърли броя на жителите на града. Заедно с резултатите от българското председателство на Съвета на ЕС, този факт ни дава основание за разработване на новата пазарна ниша в хотелиерския сектор. В момента в София са налице всички предпоставки това да се случи - изгодни полети, достъпен престой, добри заведения и интересна културна програма\", заяви Мартин Захариев.  ", "date": "2019.04.23", "title": " 1% от приходите от туризма да се инвестират в национална реклама, поиска Бордът по туризъм"}
{"url": "http://www.cross.bg/mashini-mashinite-glasyvane-1602498.html", "text": "/КРОСС/  Централната избирателна комисия реши, че \"Сиела Норма\" АД трябва да осигури 3000 машини за евроизборите, предаде БНТ. Изпълнителят на обществената поръчка спечели измежду общо трима кандидати.Припомняме, същата компания осъществи експерименталното машинно гласуване и на предишните избори.Относно машинното гласуване проф. Михаил Константинов пресметна, че за ден на една машина гласуват около 50 души, което би означавало, че всеки глас струва по 50 лева. Според него предимството на машините е, че с тях не може да бъде регистриран недействителен глас.Той изрази мнение, че изборът на изпълнител е бил очакван, тъй като едната фирма е била декласирана заради предложена цена над предела, а другата не е отговаряла на техническите норми.Проф. Константинов напомни, че \"Сиела Норма\" организира машинното гласуване през 2016 г. с 500 машини, на които са били извършени близо 50 000 гласувания.От своя страна проф. Пламен Киров изрази безпокойство кога машините ще бъдат доставени и монтирани, а софтуерът - проверен.СИК трябва да бъдат обучени как се борави с тези машини, да не говорим, че самите избиратели няма да имат времето да се запознаят с процеса как да гласуват, коментира той.Според него е притеснителен крайният срок за доставка на машините - 25 май, т.е. денят преди изборите. Това можело да доведе до \"недобри\" изненади. ", "date": "2019.04.23", "title": "50 лева за глас при машинния вот пресмята Михаил Константинов"}
{"url": "http://www.cross.bg/ypravlenie-mlrd-danni-1602528.html", "text": "/КРОСС/  Дългът на България за 2018 г. е в размер на 24,43 млрд. лв. или 22.6% от БВП, показват предварителни данни на Националния статистически институт.През 2018 г. институционалният сектор \"Държавно управление\" отчита бюджетен излишък от 2,149 млрд. лв., или 2% от БВП. Излишъкът в подсектор \"Централно управление\" е в размер на 1,9 млрд. лв., или 1.8% от БВП.Подсектор \"Местно управление\" е реализирал излишък от 145 млн. лв., а подсектор \"Социалноосигурителни фондове\" е реализирал излишък от 104 млн. лева.Статистическата информация за дейността на институционален сектор \"Държавно управление\", включително за дълга, дефицита и излишъка, се изготвя по хармонизирана методология на ЕС1.В изпълнение на Регламент на Съвета № 479/2009 за прилагане на Протокола за процедурата при прекомерен дефицит всяка държава членка предоставя на Евростат (ЕК) предварителни данни за дефицита/излишъка и дълга за отчетната година към 31.03. на следващата година и окончателни данни към 30.09. на следващата година. ", "date": "2019.04.23", "title": "Дългът на България за 2018-а е над 24 млрд. лева"}
{"url": "http://www.cross.bg/toplofikatziya-plovdiv-voda-1602490.html", "text": "/КРОСС/  ЕVN Топлофикация започва спиране на топлоподаването в Пловдив, с което настъпва край на отоплителен сезон 2018/19 г. Изключването на съоръженията в града ще се извърши поетапно в рамките на няколко дни. То е съгласно условията, посочени в Наредба за топлоснабдяването - „средната денонощна температура на външния въздух в три последователни дни е над 12 градуса\", както и дългосрочната прогноза за времето, която дава информация за повишаване на температурите.В случай че живущите в съответната сграда имат желание централното отопление да остане включено, е необходимо домоуправителите или упълномощените лица да уведомят дружеството на денонощен телефон 0700 1 7898 или във всеки един EVN Офис в Пловдив. Абонатните станции са оборудвани с контролери, които автоматично спират или включват отоплението при повишаване или понижаване на външните температури.EVN Топлофикация напомня предимствата на централното топлоснабдяване: Отопление и гореща вода в едно: Наред с отоплението на своя имот, клиентът може да използва и битова гореща вода 24 часа в денонощието. По този начин не е необходимо да се закупува допълнителни уреди (бойлери) за загряване на вода. Използването на топлоенергия за отопление и гореща вода не натоварва допълнително вътрешните ел. инсталации в сградите, които са проектирани и изградени с централно отопление. Домашен уют и комфорт - постига се равномерна температура в целия имот  Удобство и чистота: без прах и дим в дома. Не се изисква ежегодна поддръжка и обслужване от клиентаСигурно и безопасно ползване: отоплителните тела не носят риск от избухване или запалване и са безопасни. Могат да бъдат управлявани дори от дете.Сигурност на доставките и през най-студените зимни месеци. Чист въздух и околна среда: ЕVN Топлофикация не отделя във въздуха на Пловдив вредни вещества като серни диоксиди, прах (фини прахови частици) и диоксини. ", "date": "2019.04.23", "title": "EVN Топлофикация обявява край на отоплителен сезон 2018/19 г. в Пловдив"}
{"url": "http://www.cross.bg/optikom-soft-vsichki-1602491.html", "text": "/КРОСС/  Оптиком, един от лидерите в търговията със селскостопанска техника, резервни части и сервизни услуги в България, изключителен представител за страната и партньор на множество утвърдени производители на земеделска техника и инвентар, избра иновативното бизнес софтуерно решение на SoftOne (част от Olympia Group), за да повиши ефективността на бизнес процесите си и да подобри значително комуникацията и работата с клиентите.Soft1 ERP и CRM решенията включват многопластови функционалности с възможност за конфигуриране, за да удовлетворят нуждите на сектора. Те ще позволят на Оптиком да опрости и автоматизира всичките си ключови бизнес процеси, осигурявайки оптимизация на оперативно ниво, и ще предоставят значими масиви от данни, които ще помогнат за подобряване на анализа на тенденциите и вземане на адекватни и навременни управленски решения.Интегрирайки Soft1, Оптиком ще успее да обедини всички функции за управление на търговската и сервизната си дейност в една мощна платформа, която да позволи автоматизиран обмен на данни в реално време между всички звена, включително и онлайн магазина за резервни части на компанията. Така ще се предоставя по-добро обслужване на клиентите, по-ефективно управление на задачите, както и ефикасно разпределение на ресурсите.Интегрираните ERP и CRM модули в Soft1 ще улеснят служителите на Оптиком лесно да проследяват всички доставки и продажби, както и цялата сервизна история на продадените машини. Това ще даде възможност за по-ефективно планиране на бъдещите дейности и за генериране на детайлни отчети за реализираните продажби и предоставените услуги на клиентите на компанията. Soft1 включва и иновативен потребителски интерфейс, който безпроблемно работи на всяко устройство - настолен компютър, лаптоп, таблет или мобилен телефон.Г-н Златко Златев, от Оптиком, ръководител на проекта по внедрявне на Soft1 ERP и CRM, уточни: „Смятаме, че решенията на SoftOne напълно отговарят на нашата нужда лесно да проследяваме отношенията си с голям брой доставчици и клиенти всеки ден. Софтуерът Soft1 ще рационализира всички ежедневни процеси, включително проследяването на оферти, поръчки и продажби, което ще ни позволи да пестим ценно време, което да използваме за развитието на бизнеса ни.\"", "date": "2019.04.23", "title": "Оптиком избра решенията на SoftOne за своето бизнес развитие"}
{"url": "http://www.cross.bg/kompleks-zagora-nova-1602500.html", "text": "/КРОСС/  На 23.04.2019 г., в сградата на ДП НКЖИ, комисията за разглеждане, оценка и класиране отвори подадените оферти за участие в обществена поръчка с предмет „Реконструкция на гаров комплекс Нова Загора - проектиране, строителство и авторски надзор\".В откритата процедура са подадени документи за участие от:Обединение „БИЛД ИНЖЕНЕРИНГ\", което включва следните фирми: „ТРЕЙС ГРУП ХОЛД\" АД, „СИ БИЛД БЪЛГАРИЯ\" ЕООД и „ИНЖПРОЕКТ\" ООД.Срокът за приключване на работата на комисията е 23.08.2019 г.Гаров комплекс Нова Загора е разположен на 8-ма железопътна линия в участъка Пловдив-Бургас. През жп гарата преминават три железопътни направления - към Богданово, към Бургас (Ямбол, Карнобат, Бургас) и към Стара Загора (Стара Загора, Пловдив, София). Поради стратегическото си място, гаровият комплекс е изключително важен за железопътната инфраструктура у нас.В рамките на проект „Реконструкция на гаров комплекс Нова Загора\" ще бъде изградено изцяло ново приемно здание. Също така ще бъде направена реконструкция и модернизация на перони и коловози, както и ще бъде изградена нова вертикална планировка с прилежащ паркинг.Проектът цели подобряване интермодалността при превоза на пътници и товари и развитие на устойчив градски транспорт, чрез изграждане на модерен гаров комплекс тип пътнически терминали за връзка с градския транспорт. По този начин ще се осигури ефективно подобрение на предлаганите железопътни услуги, чрез изграждане на модерна и многофункционална сграда и съпътстващи съоръжения, гарантиращи равнопоставен достъп на гражданите с намалена подвижност.„Реконструкция на гаров комплекс Нова Загора - проектиране, строителство и авторски надзор\" се осъществява със съфинансиране от Европейския фонд за регионално развитие, чрез Оперативна програма „Транспорт и транспортна инфраструктура\" 2014-2020 г. ", "date": "2019.04.23", "title": "Отвориха офертите за реконструкция на гаров комплекс Нова Загора"}
{"url": "http://www.cross.bg/armeetz-karamfili-vasilis-1602485.html", "text": "/КРОСС/     Цял ТИР с карамфили, специално поръчани за големият концерт на ВАСИЛИС КАРАС в София ще бъдат доставени в зала \"Арена Армеец\" през деня на 8 май 2019, няколко часа преди началото на дългоочакваното шоу. Бляскавото събитие ще ни потопи в типично гръцка атмосфера, а феновете в залата ще могат да демонстрират емоции, удоволствие и уважение към звездата, хвърляйки табли с карамфили във въздуха и към сцената. В разгара на вечерта сцената ще се покрие с кадифен килим от цветя, като в гръцките бузуки вечери. Организаторите разкриват, че са поръчали цветята от българска фирма, която е готова да достави поръчката на това внушително количество карамфили на 8 май. Василис Карас ще пристигне от Гърция заедно с 10 страхотни майстори бузукари и целият си оркестър, а шоуто му както винаги, ще бъде от най-висока класа. Топ изпълнителят и идол на три поколения, ще отбележи у нас завидните 40 години на сцена с голямо бузуки-парти и хиляди фенове в залата!Билетите за \"Василис Карас - 40 години на сцена\" на 8 май в \"Арена Армеец\" се продават с пълна сила в системата на Ticketportal.bg, а голяма част от местата в залата вече са разпродадени! Цената на билетите за седящи места е от 30 до 50 лв. (според мястото в залата), а от 22 до 30 април (включително) има великденска ПРОМОЦИЯ за билетите от 30 лв, като при закупуване на 2 броя от тази ценова категория -  крайната им цена ще бъде 40 лв.! Билети можете да закупите и от: Билетен център в НДК, Билетната каса на зала \"Арена Армеец\", верига книжарници Booktrading, Office1superstore, бензиностанции ОМВ.За най-големите фенове в залата се предлагат и седящи места на терен (на ВИП маси), разположени пред и близо до сцената,. Масите са с различни ценови категории. Повечето от тях вече са разпродадени, а интересът към събитието е огромен!Билети за \"Василис Карас - 40 години на сцена\" можете да намерите Присъединете се към събитието във fаcebook . ", "date": "2019.04.23", "title": "Доставят цял ТИР с карамфили за концерта на Василис Карас в “Арена Армеец” "}
{"url": "http://www.cross.bg/turnovo-vuzel-putya-1602483.html", "text": "/КРОСС/  Днес започва изграждането на 134-километровия участък от пътен възел \"Боаза\" до пътя Русе - Велико Търново на магистрала \"Хемус\". Очаква се премиерът Бойко Борисов да направи символичната първа копка за строителството на трасето край ловешкото село Торос. Преди това ще бъде проверен напредъкът в изграждането на близо 10-километровата отсечка между Ябланица и Боаза, за която е предвидено да е готова наесен.За изграждането на магистралата от пътен възел „Боаза\" до пресичането й с пътя Русе - Велико Търново правителството отпусна малко над един милиард и сто милиона. Трасет, е разделено на 6 участъка.Строителството на първите три от тях, от „Боаза\" до пътен възел „Плевен\" с обща дължина 51 и половина километра ще стартира още тази година, а на останалите 83 км до пътя Русе - Велико Търново ще бъде изпълнено техническо проектиране.Целият участък от 134 км. трябва да бъде завършен до 2023 г. ", "date": "2019.04.23", "title": "Борисов прави първа копка на участъка от пътен възел \"Боаза\" до пътя Русе-Велико Търново "}
{"url": "http://www.cross.bg/devitzi-veliki-pritchata-1602499.html", "text": "/КРОСС/  Днес е Велики вторник - вторият ден от Страстната седмица или Седмицата на страданията, която е последната от живота на Исус Христос.Велики вторник е ден за поучения, нравствени наставления и за дарения за бедните и нисшите духом през Страстната седмица. Според църковния канон денят е отреден за смирение и поучение.Църквата припомня словата на Исус Христос, който след като предишния ден изгонил търговците от храма, дава своите последни нравствени наставления, разказва притчата за десетте мъдри девици, очакващи идването на Господа и притчата за талантите. Христос прави и пророчества за съдбата на град Йерусалим.В притчата за десетте девици се говори за пет мъдри и пет неразумни девици. Мъдрите имали чисти светилници и свещен елей, а неразумните - само чисти светилници. Светилниците в тази притча символизират телата, а маслото (елей) - милостта. На гръцки език \"милост\" се произнася \"елеос\".На празничната утреня освещаването на църквата се усилва от запалването на свещите и елея, когато се пеят псалмите за многото милости Божии към избрания народ и много пъти се повтаря: \"да бъде милостта Му вечна, алилуя!\" ", "date": "2019.04.23", "title": "Велики вторник е ден за смирение "}
{"url": "http://www.cross.bg/ykraiina-radev-rymen-1602484.html", "text": "/КРОСС/  Държавният глава Румен Радев изпрати поздравителен адрес на Володимир Зеленский по повод победата му на изборите за президент на Украйна, съобщиха от прессекретариата на президента.\"Президентските избори от 21 април станаха свидетелство за жизнеспособността на демократичното развитие на Украйна и техните категорични резултати предоставят мандат за решителни действия и реформи, основани на принципите на демокрацията и правовата държава\", посочва в писмото си Румен Радев. Той допълва, че България ще продължи неизменно да подкрепя проевропейския път на развитие на Украйна.Българският президент изразява увереност за развитие на традиционното приятелство и ползотворното сътрудничество между двете страни, изградено на основата на историческа, културна и религиозна близост, на споделени ценности и взаимно разбирателство.\"Убеден съм, че многобройната българска общност в Украйна, която е мост между нашите народи, ще продължи и занапред да дава своя принос за развитие и надграждане на българо-украинските отношения\", заявява Румен Радев. ", "date": "2019.04.23", "title": "Румен Радев поздрави Зеленски с победата в президентските избори в Украйна"}
{"url": "http://www.cross.bg/institytziyata-organizatzii-choveka-1602486.html", "text": "/КРОСС/  Омбудсманът Мая Манолова кани на среща партньорски граждански и неправителствени организации по повод акредитирането на институцията с възможно най-високия статут „А\" на ООН за правозащитен орган. Събитието ще се състои днес, 23 април 2019 г., вторник, от 13.00 часа в сградата на институцията, в Клуба на Омбудсмана на 5 етаж. Полученият статут е доказателство, че националният омбудсман работи в пълно съответствие с изискванията на Парижките принципи на ООН за правозащитните организации. Чрез него институцията получава възможността да участва и да изразява позиция в заседанията на всички комитети по правата на човека на ООН, както и в Съвета по правата на човека.", "date": "2019.04.23", "title": " Институцията на Омбудсмана вече с пряк достъп до ООН"}
{"url": "http://www.cross.bg/mestan-bebe-spryal-1602487.html", "text": "/КРОСС/  Кърджалийският съд отмени постановлението на прокуратурата, с което беше отнета книжката на Лютви Местан след катастрофата, при която загина 6-месечно бебе. Решението на съда е окончателно и не подлежи на протест или обжалване. Така сега лидерът на ДОСТ ще може отново да управлява моторно превозно средство. Срещу Лютви Местан е повдигнато обвинение за причиняване на смърт на пътя по непредпазливост.Близките на загиналото дете са изпратили вече искане до Върховната касационна прокуратура тя да упражни контрол върху следствените органи в Кърджали как се води разследването и дали всички доказателства се събират по надлежния ред, тъй като близките изказват съмнение, че разследването няма да е обективно, а част от фактите могат да бъдат променени.„Имало е видимост, той не е спрял на СТОП-а, минал е директно на средата на пътя и така е станало произшествието. Местан е виновен, той не знае закона щом не е спрял на знака. Като се огледаш наляво надясно - всичко се вижда\", коментира дядото на починалото бебе Джавдет Сали пред NOVA.Според близки на семейството, Лютви Местан не е оказал помощ, не е слязъл от колата си и половин час е стоял в нея докато дойдат полицаите. „Ако беше спрял нямаше да се случи такова нещо. Има добра видимост, можеше да се спре, да се помогне и всичко можеше. Ако беше спрял, това нямаше да се случи\", каза Ергюн Мюмюн - близък на семейството.„Ако има закони в тази държава, то те трябва да са еднакви за всички нас\", посочи дядото на починалото бебе. „Дъщеря ми още не е в състояние да стане от леглото, все още лежи, не знаем какво ще й се случи. Все плаче и как ще свикне без бебето не знам. Вчера беше изписана от болницата в Кърджали\", посочи още той.Притесняваме се, че може всичко да се потули. Той има пари, има мощ и ще ги подкупи. Вярваме на държавата. Страх ни е от богатите\", заяви Ергюн Мюмюн.", "date": "2019.04.23", "title": "Близки на загиналото бебе в катастрофата с Лютви Местан: Не помогна, стоя в колата си половин час "}
{"url": "http://www.cross.bg/avtotransport-muzhut-stolichen-1602488.html", "text": "/КРОСС/  Психичноболен мъж в столичния квартал „Овча купел\" е нанесъл материални щети на два автобуса от линия 45 и 73. Мъжът е настанен в психиатрия, а шофьорът е задържан защото го е ударил.Мъжът беше с майка си. Тя каза, че той е освидетелстван със синдром на Турет и още две диагнози. По нейни думи е изписан от психиатрията преди 2 месеца, но лекарствата не са му подействали добре, разказа Петьо Гюдюлев, очевидец на инцидента. Той добави, че в България имало 12 психиатрични клиники за подобни случаи. Явно са недостатъчни. 2% се отделят от бюджета на държава за тях, заяви Гюдюлев.Щетите в момента още се оценяват, но не са по-малко от няколко хиляди лева. Защото автобусите се ремонтират от столичен автотранспорт. Те имат само гражданска отговорност и при този извършител с това освидетелстване едва ли ще бъдат възстановени, съобщи Борислав Попов, ръководител на отдел „Безопасност на движението към столичен автотранспорт\". ", "date": "2019.04.23", "title": "Психично болен изпотроши два рейса"}
{"url": "http://www.cross.bg/borisov-hemys-proekti-1602489.html", "text": "/КРОСС/  \"Чували сме всякакви глупости за \"Хемус\" - въобще няма проекти, никой никога не е мислил да прави \"Хемус\". Аз съм убеден, че с построяването на \"Хемус\" БВП на страната ще се вдигне с поне 10- 20%. За това мога да се обзаложа\", заяви премиерът Бойко Борисов при проверка на напредъка в изграждането на отсечката между Ябланица и Боаза.\"Проверих напредъка при изграждането на отсечката между Ябланица и Боаза на АМ „Хемус\", която е близо 10 км. Строителството ѝ започна в края на март м. г. и се финансира със средства от националния бюджет. Работата по нея напредва и е напълно реалистично да е готова през есента, около половин година по-рано от предвиденото\", написа Борисов в личния си профил във Facebook.До края на 2022 г. ще минем и Плевен. След това изпълняваме и другите проекти, за да вържем и Търговище, там където Плевен ще излезе\", заяви още премиерът Борисов.„Финансовият министър Владислав Горанов е обезпечил плащанията. Петя Аврамова действа с инженерните проекти за следващите лотове\", допълни той. „След година и половина карате по магистрала, а се забравя трудът на стотици работници, които са тук. Препоръчвам ви да ги видите. Каня ви да видите как се действа и на следващите два лота\", коментира министър- председателят. ", "date": "2019.04.23", "title": "Премиерът Борисов: С построяването на \"Хемус\" БВП ще се вдигне с поне 10-20% "}
{"url": "http://www.cross.bg/germaniya-trafika-hora-1602496.html", "text": "/КРОСС/  Първа среща по проект на ИНТЕРПОЛ, свързан с борбата с трафика на хора на Балканите, се проведе днес в София. На нея участваха представители на Международната организация на криминалната полиция от България, Молдова, Босна и Херцеговина, Сърбия и Албания.  В приветствието си главен комисар Георги Арабаджиев , зам.-главен секретар на МВР, и  Кристиан Хензел, офицер за връзка на ФР Германия у нас, изразиха общата позиция, че успешното противодействие на този вид престъпление изисква обединени усилия на правоприлагащите институции и неправителствени сектори. Заложената цел е с практическа насоченост, а целевата група са ръководни служители от Балканския регион. В този смисъл те поздравиха организаторите на проекта, планирали провеждането на специализирано обучение на правоприлагащите органи и агенции, включвайки разследващите на такъв вид престъпления, миграционните служби, националните централни бюра на ИНТЕРПОЛ и правните служби. Амбицията е в рамките на проекта да се подготвят и изградят нови експерти, които да бъдат включени в групата на Международната организация на криминалната полиция за сартифицирани инструктури за борба с трафика на хора.Организатор на събитието е МОКП „ИНТЕРПОЛ\", проектът е финансиран от Министерството на външните работи на ФР Германия и посолството на ФР Германия у нас. ", "date": "2019.04.23", "title": "Стартира проект на ИНТЕРПОЛ, свързан с борбата с трафика на хора на Балканите "}
{"url": "http://www.cross.bg/zaliv-plazhut-betonni-1602473.html", "text": "/КРОСС/  Сигнал до БТВ за незаконно строителство и изливане на мръсни води в Райския залив край Созопол. В края на миналата година плажът, който е попаднал в защитената местност Каликота, е отдаден под наем. Наемател е общински съветник от ГЕРБ в морския град.По-малко от 400 метра е дължината на бреговата ивица, разпокъсана между камъните, но вече си има наемател.Плановете са такива да го стегнем, да сложим чадърчета, да го почистим и да идват хората да се радват. Там също ще има спасителен пояс и моята наблюдения са, че идват хора от съседните хотелчета и трябва да го направим, за да е прилично, каза в репортажа на БТВ наемателят на плаж „Райски залив\" Стойчо Неделчев. Постоянно се борим да ни направят някакъв път, някакъв достъп до плажа. Би било редно, след като министерството ни го дава под наем, допълни Неделев.От горната страна заливът е затворен с бетонни стени и желязна ограда. В оградения имот екипът на БТВ открива една работничка, която поддържа огромната частна градина върху скалите. Само името е оцеляло от някогашния Райски залив. Гората е отрупана с бетонни постройки, плажът с боклуци. Прогонени са и рибарите. ", "date": "2019.04.23", "title": "Мръсни води се изливат в Райския залив край Созопол"}
{"url": "http://www.cross.bg/stena-chovek-haskovo-1602475.html", "text": "/КРОСС/  Четири дни след трагичния инцидент в Хасково, при който ограда падна върху тротоар и уби човек, от общината в града започва премахване на друга опасна стена. Тя също е на военно поделение. Имало ли е риск от нови инциденти и защо чак сега от кметството реагират? Репортер на БТВ се включи с подробности от Хасково.Да, наистина това са огради на военно поделение, които са в окаяно състояние и наистина е имало сигнали за това. Възможностите на общинското предприятие са ограничени, тъй като не разполага с необходимата техника и вчера след извършен оглед, за да не допуснем друг трагичен инцидент, се прецени, че тези сгради спешно трябва да бъдат премахнати с оглед да не се допускат нови инциденти. Това каза в сутрешния блок на БТВ „Тази сутрин\" Велин Балкански, зам.-кмет на общината. Има образувано следствено производство относно падналата стена, която е собственост на Министерство на отбраната и заради която загина човек и затова не искам сега да коментирам тази тема, допълни той. Компетентните органи ще вменят вина на съответните длъжностни лица, които са допуснали това, каза още Балкански. ", "date": "2019.04.23", "title": "След случая с премазания човек в Хасково започва премахване на друга опасна стена"}
{"url": "http://www.cross.bg/bulgariya-evropa-zhivot-1602474.html", "text": "/КРОСС/  „В страната ни има евросекптицизъм, защото се говори за милиони за инфраструктура, но ние извадихме хората от центъра на политиките и ги оставихме последни. Нашата заявка със Визия за Европа е да върнем човека в центъра на политиките и да работим за една по-социална и солидарна Европа\". Това заяви в ефира в ефира на БСТВ кандидатът за евродепутат от листата на БСП за България проф. Мариела Модела.  По думите й не само в България, но и в други страни членки на ЕС хората излязоха на улиците. „Те показаха, че моделът по който функционира Европа не подобрява техния живот въпреки огромните средства които се отпускат. Огромна грешна е да се изоставя човешкия капитал\", категорична бе тя.Проф. Мариела Модева подчерта, че Брюксел не е далече от нас и е важно гласът на всеки един гражданин да бъде чут.Според нея Европа наблюдава и знае какво става в България и ако ние сме по-смели и защитаваме българските национални интереси това ще бъде положително и ще се усети от българските граждани. „Не съм удовлетворена от това, което представлява България в ЕС в момента като авторитет, тежест на мнението и репутацията. Трябва да има публична ангажираност и да се носи отговорност\", заяви кандидатът за евродепутат.Професор Модева подчерта, че не е нормално 12 години след приемането ни в ЕС страната ни да бъде представяна като най-бедната, най-корумпираната, най-нещастната държава, където има проблем със свободата на словото. Тя допълни,, че с Румъния сме влезли  заедно в ЕС но тя ни изпреварва по развойна дейност, наука, дигатализация, иновации, образование -  40% от българските деца са функционално неграмотни. „Това биха били и моите приоритети. На европейско ниво може да се влияе върху тези сфери чрез законодателната дейност на ЕП, чрез бюджетните му функции по линия на европейските програми\", заяви тя и поясни, че именно така ефективността би могла да се увеличи в пъти и всички изхарчени пари да ефикасни. По думите й ние усвояваме европейски средства, но оценката на въздействието върху начина на живот в България, стандартът му и това българите да се чувстват равни на останалите европейски граждани не е обнадеждаваща по данни на ЕК. Тя подчерта, че за 2014 -2020 имаме среден коефициент на изпълнение 22%. „Не само Европа, но и България е на различни скорости - един е начинът на живот в столицата и големите градове, а друг е в малките населени места, планинските и пограничните райони\", каза тя. Тя коментира, че не само, че голяма част от българите напускат страната, но и на тези, които остават да живеят тук, качеството на живот е далече от европейското.  „Трябва ни достъп до здравни грижи, децата ни да могат да учат в училища и детски градини, а не те да се закриват. Проф. Модева изрази и категоричното си несъгласие с Истанбулката конвенция и подчерта, че след като е била отхвърлена от Конституционния съд, всички български евродепутати би трябвало да гласуват против нея.  ", "date": "2019.04.23", "title": "Проф. Мариела Модева: Заявка ни със Визия за Европа е да върнем човека в центъра на политиките"}
{"url": "http://www.cross.bg/stryiino-belokopitovo-ogranichi-1602471.html", "text": "/КРОСС/  Катастрофа ограничи движението по път І-2 Струйно - Белокопитово в района на Струйно, съобщават от АПИ. Автомобилите се движат само в едната лента.Трафикът се регулира от Пътна полиция. ", "date": "2019.04.23", "title": " Катастрофа ограничи движението по пътя Струйно – Белокопитово"}
{"url": "http://www.cross.bg/makkiii-nova-laiira-1602476.html", "text": "/КРОСС/  В писмо до белфастки вестник организацията \"Нова ИРА\" поема отговорност за убийството на журналистката Лайра Маккий, съобщават ДПА и БТА.\"По време на атака срещу врага Лайра Маккий бе трагично убита, докато стоеше до силите на врага\", пише войнствената групировка в писмото си до \"Айриш нюз\". Достоверността на текста е установена чрез разпозната кодова дума. Бунтовническата групировка изказва \"дълбоки и искрени извинения\" на роднините и близките на Маккий, простреляна смъртоносно в четвъртък вечерта в Лондондери.\"Нова ИРА\" не признава споразумението от Велики петък 1998 г., което прекрати трийсетгодишната сектантска вражда в Северна Ирландия, отнела живота на над 3600 човека. Бунтовниците се борят за обединена Ирландия, припомни ДПА. ", "date": "2019.04.23", "title": "\"Нова ИРА\" пое отговорност за убийството на журналистката Лайра Маккий"}
{"url": "http://www.cross.bg/shofyor-zagina-pri-katastrofa-mezhdy-dve-tzisterni-1602477.html", "text": "/КРОСС/  Катастрофа взе жертва край село Струйно. Блъснали са се два тежкотоварни автомобила. Водачът на единия е починал на място, другият е в болницата. Към момента медици изясняват състоянието му. Движението се регулира от екипи на Пътна полиция. От полицията молят водачите да шофират с повишено внимание.", "date": "2019.04.23", "title": "Шофьор загина при катастрофа между две цистерни"}
{"url": "http://www.cross.bg/kypil-varaiiuti-sdelka-1602478.html", "text": "/КРОСС/  Огромно имение в Бевърли хилс е било продадено завчера за 34 640 000 долара, което е най-голямата сделка за годината с жилищен имот в града, съобщи .Самоличността на купувача, както обикновено, е замаскирана и все още не е официално потвърдена. Но според списанието има някои следи - първо, изглежда очевидно, че купувачът е чужденец; второ имението е придобито от юридическо лице, свързано с Христо Йорданов Христов; трето, това или един изтъкнат търговец на оръжие от България, или негов едноименик.\"Варайъти\" описва историята на имота с площ 9 акра (3,64 декара). Сградата с 1325 кв. метра застроена площ и седем спални е завършена през 2014 г. при собственици бивш израелски военен и съдружници. Първоначално е била оценена за 55 млн. долара, \"така че Христов - или който действително е купил този колос - е сключил добра сделка, но разбира се това зависи от гледната точка\", заключава \"Варайъти\". ", "date": "2019.04.23", "title": "Човек с българско име си купил имот за милиони в Бевърли хилс "}
{"url": "http://www.cross.bg/karakachanov-terasite-deklariral-1602479.html", "text": "/КРОСС/  Красимир Каракачнов и имотът му на 7 и 8 етаж недалеч от центъра на София попаднаха в имотна сага. Породиха и въпроси - дали министърът на отбраната действително притежава 120 кв. м площ, които е декларирал, или трябва да добави 117 кв. м тераси, които влизат в нотариалния акт и с които имотът става голям 327 кв. м. В имотния кадастър се вижда сградата, в която военният министър има апартамент, и там освен жилищната част са описани и терасите, което е потвърждение, че са част от имота. Каракачанов е с мезонет от 210 квадрата, сочи нотариалният акт. Жилището е купено след замяна и доплащане. Терасите от близо 120 квадратни метра обаче не са декларирани от военния министър.Според адвокат Грета Ганева Кракачанов е длъжен да опише още почти 120 квадратни метра имущество в декларацията си. От пресслужбата на ведомството обясниха за БТВ, че министърът е в чужбина до сряда по лични причини. Телевизията се свърза с Красимир Каракачанов. Той каза, че терасите не са усвоени, а на въпроса защо не ги е декларирал пред антикорупционната комисия той обясни, че е попълнил само жилищната площ от 210 кв. м по нотариален акт и припомни, че ако е имало някакъв проблем някъде с неговата декларация, КПКОНПИ е трябвало да върне документа за корекция.Снимка ", "date": "2019.04.23", "title": "Нов епизод на „Терасагейт” –  сагата с мезонета на Каракачанов"}
{"url": "http://www.cross.bg/reglamentirano-puteka-predi-1602480.html", "text": "/КРОСС/  Децата със спинална мускулна атрофия продължават да чакат за лечение у нас, въпреки отпуснатите от държавата средства. В „Александровска болница\" вече е оборудван специален кабинет, а лекарите са преминали през обучение.Проблемът да не може да започне лечението на децата сега е, че все още не е регламентирано приложението. Разбира се, Министерство на здравеопазването изпрати официална позиция, че тези пациенти могат да бъдат лекувани по клинична пътека 60, но тази клинична пътека е написана преди 20 години. В нея въобще не е регламентирано интратекалното приложение на медикамента. Това каза в сутрешния блок на БТВ „Тази сутрин\" проф. Ивайло Търнев от „Александровска болница\", ръководител на експертния център по наследствени неврологични заболявания.Освен това изисква шест дена престой, пет плюс един, което означава, че пациентите трябва да пролежават в месеца три пъти по шест дни, общо 18 дни. Едновременно с това в клиничната пътека не е регламентирано много от нещата, които са влезли в протокол, има международен протокол за приложение на медикамента, добави проф. Търнев. Касата изпълни своите задължения и вече има разрешителни за лечението, каза той.Със сигурност сина ми е доста по-добре. Стефан беше оценен преди четвъртата инжекция, последната, която му сложиха от зареждащите дози. Неговия резултат беше 42 точки, преди това му беше 33, така че има сериозно подобрение и той самия се чувства доста по-енергичен. Това каза от своя страна Веселин Радойчев, баща на Стефан, който се лекува в Румъния.Оттук нататък най-тъжното е, че докато по света деца, които са диагностицирани и се изправят на крака и са все по-силни и здрави, в България продължаваме да губим деца - съвсем наскоро още едно детенце от Сливен почина. Да не забравяме, че това е генетичен убиец номер едно на малки деца и за нас времето е от изключителна важност, а вече от две години имаме одобрена терапия в световен мащаб, от година и в Европа, както проф. Търнев каза - ние сме част от тази европейска мрежа. Това каза от своя страна Ралица Енева, майка на Радо. ", "date": "2019.04.23", "title": "Децата със спинална мускулна атрофия продължават да чакат за лечение у нас"}
{"url": "http://www.cross.bg/tzenite-stotinki-tzenata-1602461.html", "text": "/КРОСС/  Бензинът поскъпна. За един месец цената на най-масовото гориво - А95 се е увеличила средно с 8 стотинки за литър. За последните три месеца увеличението е с 26 стотинки на литър. За същия период дизелът също е поскъпнал. Ако в края на януари сме зареждали за 2, 14 лв. на литър, то към днешна дата цената е 2,30 лв., или с 16 стотинки по-скъпо. Повече от половината българи имат кола. Шофьорите следят и усещат поскъпването на горивата. От големите вериги бензиностанции уверяват, че причините за цените в България се дължат на движението на цените на суровия петрол, посочва NOVA.„Ние сме един пазар, който не може да бъде отрязан от световните тенденции и това е напълно нормално. Навсякъде в Европа е така\", заяви Светослав Бенчев от \"Българска петролна и газова асоциация\".Така, в България, ако днес пътуваме от София до Монтана и колата ни харчи 9 на 100, горивото ще ни излезе със 72 стотинки по-скъпо отколкото, ако бяхме пътували миналата седмица. И в Монтана, и в София цената на бензин А95 беше една и съща - 2, 22 лв.. Затова много потребители избират друго гориво.В края на миналата година на много места в страната имаше протести заради цените на горивата. В началото на 2019 г. пък цените паднаха значително - до 1,95 лв. на литър за А95. Според експерти съвпадението е случайно.По стечение на обстоятелствата интензивните протести срещу високите цени на горивата съвпаднаха с обръщането на тренда на цените на петрола към понижение\", каза още Христо Казанджиев от \"Български енергиен и минен форум\"У нас има и разлики в цените на горивото в градовете в страната. Причината от големите вериги бензиностанции обясняват в различната конкуренция на пазара и различните възможности на доставка. С категорична прогноза за движението на цените в близко бъдеще експертите не се наемат.", "date": "2019.04.23", "title": "Скок в цената на бензина и дизела у нас "}
{"url": "http://www.cross.bg/pishe-bulgariya-purvanov-1602464.html", "text": "/КРОСС/ \"ГЕРБ спешно поправя гафа си с двойния  данък за жилище  в курорт\" е водещото заглавие на  \"Сега\". Общините ще  върнат надвзети суми, след като депутатите  променят закона, атакуван от  Конституционния съд. Според съда облагането с  по-висок данък на  собственост само заради това, че тази собственост може да  бъде давана  под наем, противоречи на основния ни закон.\"Всеки втори готов  да нарушава закона\", пише \"Труд\" на първа страница.  Изводът се налага  от изследване на БАН, според което един от петима българи  смята, че  укриването на данъци ни удря по джоба. Българинът става все  по-критичен  към качеството на нормативната база, е друг извод от изследването.\"24  часа\" също  помества обобщението на екипа учени от БАН, от което става  ясно, че 43 на сто  са съгласни да получават заплата на ръка и без  осигуровки. Според проучването  в България почти няма идеалисти - 81  процента преследвали само материалната  изгода. Отново се налага  тенденцията  страната ни да е водеща в Европа по дял на сивата икономика  - между 28 и 30  процента.\"Държавата  продължава да издържа  ведомство със затихващи функции\"; пише \"Сега\" като има предвид   Агенцията за приватизация. И още една тема в днешния брой на вестника -   \"Неадекватната реация на Министреството на здравеопазването към  исканията  на хората от детската болница си е чиста гавра\". Днес отново  педиатрите ще  протестират, за да им бъден даден статут с повече права  за лечение на деца.\"Монитор\" цитира  италиански вестник,  според който емисари ще набират медици от България.  Най-търсени в някои  италиански области били педиатрите. Заглавието е \"Глад за доктори на  Апенините, търсят в  България и Румъния\".\"По примера на   Португалия и Гърция дават паспорти на инвеститори в Северна България\",   съобщава \"Монитор\". От  вестника са научили, че това е идея за  законодателна промяна, за да се  привличат инвеститори в райони с висок  дисбаланс. Новите текстове трябва да са  готови до средата на май.\"Под  натиска на протестите Порожанов обеща реформи, за  да запази поста си\",  пише \"Труд\".  След като земеделски производители протестираха за  пореден път, им беше  обещан ресорен заместник-министър и екшън план за  реформи. Коментарната позиция  на изданието е озаглавена \"Порожанов  оставка не го лови\".\"Забравени и унизени\" е заглавието на  коментарната колонка в днешния брой на \"Земя\". Повод за  размишленията е  кончината на актрисата Виолета Гиндева. В последните две години  от  живота си тя е търсела каквото и да е препитание, защото имала запор на   пенсията си от \"Топлофикация -София\", пише вестникът и припомня, че в   тежка мизерия са си отишли преди нея творци като поетът Христо Фотев,  певецът Борис  Годжунов и много други.Водещото заглавие на  броя на опозиционния \"Дума\" е \"Над 90 души  гинат на работното място на  година\". Голям брой от трудовите злополуки не  се регистрират. Данните  са на КНСБ.\"БДЖ праща  майки и деца в различни купета\",  информира \"Телеграф\". Касиерки разпределят пътници, заявили  запазени  места, на сляпо. От дружеството поясняват, че причината за странните   резервации е софтуерната програма, в която има пропуск, сега се изготвя  изцяло  нов резервационен модул.Бившият президент и бивш  лидер на АБВ Георги Първанов  заявява в интервю за \"24  часа\" \"Сегашното  управление е изчерпано - възможно е да  устиска още, но това ще е с  цената на много нови тежки поражения\".н  Първанов допълва, че доверието в  ГЕРБ пада  без това да засилва влиянието на БСП. Първанов атакува  директно председателя на  БСП Корнелия Нинова с изказването си, че е  влязъл в политиката в най-тежкото  време, докато Нинова станала директно  заместник-министър , \"...през задния  вход\".  ", "date": "2019.04.23", "title": "Преглед на вестниците "}
{"url": "http://www.cross.bg/posoka-dvizhenieto-tynel-1602462.html", "text": "/КРОСС/ Движението в тунел „Траянови врата\" на АМ „Тракия\" ще се осъществява само в тръбата в посока София. Временната организация на движението е поради почистване на пътната настилка в тунелната тръба в посока Бургас.Необходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.04.23", "title": "Движението в тунел „Траянови врата“ на  АМ „Тракия“ ще e в една лента"}
{"url": "http://www.cross.bg/generatori-tehnetzievi-onkologichni-1602463.html", "text": "/КРОСС/  Министерството на здравеопазването изпрати чрез Регионалните здравни инспекции указание до всички лечебни заведения, в които се извършва диагностика и лечение на онкологични заболявания. В него се посочва, че поради спиране на доставките на технециеви генератори, пациентите с онкологични заболявания, нуждаещи се от изследване за наличие на метастази, трябва да бъдат пренасочвани към изследвания с ПЕТ скенер или ядрено-магнитен резонанс (ЯМР).Министерството на здравеопазването е имало договор за осигуряване на технециеви генератори с фирмата „Новимед Фарма\" ЕООД, сключен на 31.05.2018 г. Фирмата е единствен вносител на този тип генератори за България и към момента има недоставени количества в изпълнение на договора с МЗ. Въпреки проведените срещи с управителя на компанията и уверенията му, че остатъчните количества по договора ще бъдат доставени в лечебните заведения, това не се случи.Припомняме, че с оглед гарантиране своевременното осигуряване потребностите на населението с радиоактивни лекарствени продукти и медицински изделия, на 21.12.2018 г. здравното ведомство е провело обществена поръчка с предмет „Доставка на радиоактивни лекарствени продукти, радиофармацевтици, радионуклидни генератори, китове и радионуклидни прекурсори за 2019 г.\", включваща 50 обособени позиции. Процедурата е частично прекратена, тъй като за доставката на технециеви генератори не е подадена нито една оферта. Предстои обявяване в кратки срокове на нова обществена поръчка, като проучване на МЗ показва, че предстои на пазара да се появят нови субекти - доставчици на технециеви генератори.До сключването на договор за доставка на технициеви генератори, министерството е създало необходимата организация, за да не се допуска какъвто и да било риск за здравето и живота на пациентите с онкологични заболявания, при които е необходимо провеждане на изследване за наличие на метастази. ", "date": "2019.04.23", "title": "МЗ: Пациентите със съмнения за метастази, ще бъдат изследвани с ПЕТ скенер или ЯМР   "}
{"url": "http://www.cross.bg/godina-svurzani-konkyrsa-1602465.html", "text": "/КРОСС/  Националният конкурс \"Най-зелените компании в България\" се провежда за девета година и отличава най-отговорните бизнеси, общини, неправителствени организации и личности.Призовете тази година са допълнени с нови категории като зелен офис, зелена иновация, проект или идея. Проучването е уникално за България, като отчита постигането на \"зелени\" цели и социално-отговорни стратегии. Надпреварата е подходяща за компании, които имат инвестиции и самоинициират действия и каузи за по-здравословна среда.Традиционно сред отличените ще бъдат и журналисти, чиито материали са били свързани с темите на конкурса. Публикациите или репортажите може да са насочени към пряко към опазването на околната среда или къмподобряване на икономиката на страната за повече устойчивост. Може да са свързани с личен пример за популяризиране на зелената идея или да разнищват проблеми, свързани с нарушения на заонодателството за опазване на природното богатство, разследвания по повод на еко-нарушения, както и вдъхновяващи примери за по-устойчиво развитие на бизнеса.Отново и в това издание ще бъде връчено специалното отличие „Зелена личност\", с което организаторите поощряват индивидуалните усилия. То беше присъдено за първи път през 2012 година. Наградата е единствената, която се връчва след гласуване изцяло онлайн.През 2018 г. по зеления килим минаха 33 призьори с устойчиви идеи, проекти и постижения. Организатор на конкурса е b2b Media.Сайт: green.b2bmedia.bg.  ", "date": "2019.04.23", "title": "Започна надпреварата за „Зелените Оскари”"}
{"url": "http://www.cross.bg/iioncheva-bulgariya-elena-1602466.html", "text": "/КРОСС/  „Европейските избори са вот на недоверие срещу ГЕРБ. След тях и победата на БСП- може да започне процес на промяна, от който всички българи и България ще спечелят\". Това заяви водачът на листата на „БСП за България\" Елена Йончева пред над 300 жители на гр. Сливен. Тя коментира, че  промяната може да стане факт, първо чрез революция в доходите и ЕС може да ни помогне с това. „Има надежда за България, има и алтернатива- и това сме ние. Членството на България в ЕС е един огромен шанс за страната ни, въпреки че  вече 12 години не го използваме\", каза още Йончева. „Единствената причина авторитаризмът на управляващите да не се превърне в диктатура е членството на страната ни в ЕС\", категорична бе Елена Йончева.Пред жителите на Сливен Елена Йончева обяви, че ще подаде сигнала по аферата „Ало, Банов съм\" в сряда. „Вече имаме оригиналния запис, заради който прокуратурата не започна досъдебно производство. Тук обаче,  не става дума за някаква схема, измислена от министър Банов- това е схемата на  Борисов. Това е начинът, по който се усвояват парите от обществени поръчки, това е една от причините чуждестранните инвеститори да бягат от България\", категорична бе тя. Йончева каза още, че тази афера показва по какъв начин държавни институции мамят гражданите.  Елена Йончева заяви, че никое правителство не е вечно, ако народът му каже, че не го иска. На въпрос- свободни ли са медиите в България, Елена Йончева припомни, че само преди 10 години сме били на едно място по свобода на медиите с Франция, днес сме на 111-то - някъде в Африка. „България вече не е обетована земя на журналистиката, защото свободната журналистика не е да дадеш микрофон на опозицията в студиото, а самите журналисти да правят разследвания и да са свободни\", категорична бе Елена Йончева.", "date": "2019.04.23", "title": "Елена Йончева: Има надежда за България, има и алтернатива и това сме ние"}
{"url": "http://www.cross.bg/severin-viktoriya-prisudata-1602467.html", "text": "/КРОСС/  След като Северин Красимиров получи 30 години затвор за убийството на Виктория Маринова, близките на журналистка не смятат, че наказанието е адекватно. Съдът призна за виновен подсъдимия по всички обвинения - за изнасилване, блудство и умишлено убийство по особено жесток и мъчителен за жертвата начин. Делото се гледаше по съкратената процедура, а Северин призна вината си, което автоматично намалява присъдата с една трета.Нито един живот не струва толкова години, присъдите можеха и трябва да бъдат повече, но колкото и да дадат - важният въпрос е какво ще се промени, дали само годините са възмездие, как да се превъзпита този човек, коментира бившият мъж на Виктория Свилен Максимов.Според свекъра на убитата журналистка има начин да се промени тази несправедливост: Така или иначе присъдата е максимум по закона, но това ли е действителното наказани, според мен трябва да се допише още една алинея, че обвинените по най-тежките наказания да не могат да се възползват от облекченията, които дава тази прословута глава 27, коментира той. Според него също така извиненията на Северин в съда са били изрепетирана сцена, а не справедливо разкаяние.Колеги на Виктория пък смятат, че чрез подписки може да се предизвика Народно събрание да направи промени закона.Северин може да обжалва присъдата си, а според защитата му той ще го направи. ", "date": "2019.04.23", "title": "Близките на убитата Виктория Маринова с коментар относно присъдата на Северин Красимиров"}
{"url": "http://www.cross.bg/kyrortnite-hilyada-imoti-1602468.html", "text": "/КРОСС/  На заседание на Комисията по бюджет и финанси в Народното събрание следобед ще се обсъжда Законът за местните данъци и такси след решение на Конституционния съд, че текстът противоречи на основния ни закон. Възможно е на общините да се наложи да възстановяват местен данък на собственици на имоти в курортните селища.Имотите в курортните селища се облагат с по-висока данъчна ставка, ако са второ жилище и не са регистрирани като туристически, според влезлите в сила промени в Закона за местните данъци и такси. Става дума за 5 до 7 на хиляда от данъчната основа за имоти в планинските и морските курорти от национално значение, както и между 4,5 до 6 на хиляда за имотите в останалите населени места, определени като курорти.Върху тези текстове миналата година президентът Румен Радев наложи вето, а след като то бе преодоляно, бе сезиран Конституционният съд. Той от своя страна реши, че става дума за различно третиране и сега председателят на бюджетната комисия Менда Стоянова предлага ставките да станат, както за останалите имоти - между 0,1 до 4,5 на хиляда от данъчната оценка. Тъй като голяма част от собствениците може вече да са платили налога, за да се възползват от 5-процентата отстъпка до края на април, преизчисляването вероятно ще им донесе възстановяване на суми. ", "date": "2019.04.23", "title": "Парламентът на спешно заседание заради двойния данък сгради в курортните градове"}
{"url": "http://www.cross.bg/pytin-vladimir-suobshti-1602469.html", "text": "/КРОСС/  Очакват бронирания влак на Ким Чен Ун да пристигне във Владивосток в сряда, съобщи РИА Новости, цитирана от БГНЕС. По-рано днес агенцията съобщи, че именно във Владивосток ще се състои срещата на Ким Чен Ун и Владимир Путин.", "date": "2019.04.23", "title": " Насрочена е дата за среща между Ким Чен-ун и Владимир Путин"}
{"url": "http://www.cross.bg/vladimirov-statyt-protest-1602470.html", "text": "/КРОСС/  Медиците от Специализираната педиатрична болница „Проф. д-р Иван Митев\" излизат днес на протест с искане лечебното заведение на получи специален статут, за да може финансирането ѝ да не зависи само от здравната каса, да отпаднат лимитите за прием на пациенти и да се повишат заплатите на служителите. Протестът е втори в рамките на последните няколко дни.Пред БНР д-р Антон Владимиров, лекар в специализираната болница, заяви, че „за момента няма индикации за промяна\" в позицията на здравните власти.„Остават уверенията, че до края на май ще има преразглеждане на начина на финансиране на болницата, но няма да получим специален статут на национална болница\", каза д-р Владимиров в предаването „Преди всички\" на програма „Хоризонт\".Според него единственият ясен знак, че може да бъде постигнат консенсус, започване на процедура за смяна на статута на болницата, „защото това ще бъде ясен сигнал за необратимост на процеса\".„Финансиране винаги може да бъде измислено, но това може да бъде прекратено в края на годината и за следващата година да няма финансиране. Промененият статут ще гарантира непрекъснато финансиране на болницата, която не може да се издържа само от здравната каса. Към момента не сме склонни да отстъпваме от нашите искания\", подчерта д-р Владимиров.Той допълни, че заявката, която е дало здравното министерство, е през май да изравни диспропорциите в заплащането на медицинския персонал: „Но за нас това не е най-основният и належащ проблем. Поради това така сме подредили нашите искания: статут, отпадане на лимита и достойно заплащане\".„Това не е протест за заплати, нито за пари. Това е протест за детското здравеопазване в България, което в момента е захвърлено на бунището от всеки един управник в тази държава през последните 30 години\", коментира д-р Антон Владимиров.Той допълни, че в случай, че не бъде започната процедура за статута не лечебното заведение, ще бъде свикан нов протест на 10 май, когато медици възнамеряват да блокират кръстовища. ", "date": "2019.04.23", "title": "Специалисти по детски болести отново протестират в София "}
{"url": "http://www.cross.bg/priemna-georgiev-rymen-1602482.html", "text": "/КРОСС/  Народният представител от „БСП за България\" Румен Георгиев и общинският съветник Борис Цветков ще проведат приемна за гражданиНа 23 април, от 15.00 до 17.00 часа, народният представител от „БСП за България\" Румен Георгиев и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2019.04.23", "title": "БСП организира приемна за граждани в София"}
{"url": "http://www.cross.bg/varna-problem-zayavi-1602481.html", "text": "/КРОСС/  Наклонено кръгово във Варна. Според общината проблем на бул. „Васил Левски\" няма. Проектантите на кръстовището са категорични, че това е единственият начин да се запази то като кръгово. Засега така устроеният път създава най-вече проблеми на пешеходците. За да преминат от едната до другата страна, често пресичат неправилно. От Община Варна виждат в целия булевард един успешен проект за разтоварване на трафика.Да се изготви такъв проект, че да създадем минимални трудности на участниците в движението и гражданияте на Варна. Това го решихме чрез кръгови кръстовища по второстепенните направления и пускане на директно трасе на по-ниско ниво, заяви ръководителят на проектантския екип Николай Димитров.Зам.-кметът на Община Варна Христо Иванов е категоричен, че проектът отговаря на всички изисквания. Не би трябвало да има проблем с движението на автомобили при зимни условия, каза зам.-кметът.Според проектанта на самото кръгово кръстовище вариант то да остане такова, без да бъде налконено няма. Денивелацията между съществуващия терен отдясно и отляво на булеварда е 6 метра. Ние минаваме напреки и от едната страна трябва да опрем на съществуващи сгради и от другата страна трябва да задоволим допитването на булеварда до съществуващи сгради. И това наложи подход към кооперации и улици. Точно там минават и 5 големи водопровода, които също пречат. Няма как да ги потапяме или вдигаме нагоре, каза още проектантът на кръговото Недялко Иванов.Проектантите посочиха, че кръговото не е прекалено широко, тъй като то не поема само автомобилен трафик.Ние не трябва да мислим, че в движението по уличната мрежа участват само автомобили. Има пешеходци, велосипедисти. Не може да кажем „Оигурили сме платно за автомобилите\".Нали останалите участници в движението трябва да минават от някъде. Геометрията на самото кръгово разширява с малко съоръжението и го прави малко по-голяма, но не е някаква сериозна причина това да се коментира, заяви Николай Димитров.Бул. „Васил Левски\" трябва да бъде отворен за Великден. Движението по него ще става с временна организация.Когато се проектира от същия изпълнител, това води до още по-лоши резултати. В случая съоръжението се проектира от различни фирми и се изпълнява от друга фирма, но се изпълнява по едно й също време. Самите проектанти заявиха, че са намерени „по-добри комуникационни решения\". Това е довело до оскъпяване на проекта, каза в ефира на „Здравей, България\" председателят на Камарата на архитектите в България Борислав Игнатов. Той допълни, че крайният резултат очевидно е лош. Парите за финансирането са много. Това е най-големият проект в новата история на Варна. Смятам, че не е нужно да има две нива. За всички живущи в близост ще бъде проблем. Висока скорост, високо замърсяване, висок шум и предпоставка за инциденти, каза още Борислав Игнатов.Главният архитект на Община Варна Виктор Бузов заяви, че проектът е планиран от преди 50 години. Геометрията на булеварда е от много време. Много сериозна инфраструктура минава през трасето на булеварда. Трябва да се съобразяваме и с подземната инфраструктура, заяви Бузов. Според него кръстовището е с добра пропусклива способност.В студиото на „Здравей, България\" Борислав Игнатов коментира, че има проблем в Закона за обществените поръчки.Цялото трасе на бул. „Левски\" разсича града на две части. Пешеходците наистина имат много ограничен достъп. Има проблем в Закона за обществените поръчки. Не е помислено за поръчките за строителство. Те трябва да бъдат обособени в отделна категория и там да бъдат приложени европейските правила за провеждане на открити конкурси, за изработване на подробни проекти преди започване на работата. Тези проекти трябва да бъдат обществено обсъдени, за да видях хората какво им се предлага, каза още Игнатов. ", "date": "2019.04.23", "title": "Елипсовидно кръстовище за над 80 млн. възмути варненци и Камарата на архитектите"}
{"url": "http://www.cross.bg/otkrit-yilyam-knigata-1602457.html", "text": "/КРОСС/ 181 г. пр.н.е. - В Рим е открит храмът на Венера, превърнал се в място за поклонение на куртизанките.•\t1348 г. - Крал Едуард III учредява Орден на жартиерата в деня на свети Георги Победоносец.•\t1800 г. - Елена е нападната от кърджалии, опожарена е черквата „Св. Никола\".•\t1827 г. - Уилям Роуън Хамилтон представя теорията си за системата от лъчи.•\t1856 г. - По инициатива на Кръстьо Пишурка в Лом е създадено българско читалище.•\t1876 г. - Въстава Перущица в рамките на Априлското въстание.•\t1896 г. - В Ню Йорк се състои първата публична кинопрожекция.•\t1907 г. - Писателят Джек Лондон се отправя на околосветско пътешествие.•\t1916 г. - По време на Ирландското въстание революционери завземат ключови сгради в Дъблин и провъзгласяват независимостта на Ирландия.•\t1920 г. - В Анкара е свикано Велико национално събрание на Турция, което отменя правомощията на султан Мехмед VI и въвежда временна конституция.•\t1932 г. - В Стратфорд на Ейвън е открит Кралският Шекспиров театър.•\t1935 г. - Приета е новата конституция на Полша.•\t1940 г. - При пожар в нощен клуб в Начез (Мисисипи) загиват 198 души.•\t1945 г. - Втората световна война: Фелдмаршал Херман Гьоринг уведомява с телеграма Хитлер в обсадения Берлин, че поема властта като негов заместник.•\t1964 г. - В Москва е открит театър Таганка - сцена на авангардния руски театър.•\t1967 г. - Космическа програма на СССР: СССР изстрелва космическия кораб Союз 1 с Владимир Комаров на борда; при завръщане на Земята настъпва авария и космонавтът загива.•\t1986 г. - Във Великобритания са възстановени полетите с дирижабъл като туристическа атракция.•\t1992 г. - Приет е Закон за приватизацията на държавните предприятия в България.•\t1992 г. - В Пекин (Китай) е открит най-големият в света ресторант от веригата Макдоналдс (700 места).•\t1996 г. - За първа година се чества обявеният от ЮНЕСКО Световен ден на книгата в памет на починалите на тази дата през 1616 г. Мигел де Сервантес, Уилям Шекспир и Инка Гарсиласо де ла Вега.•\t1997 г. - Започва кулинарното предаване „Вкусно\"•\t2001 г. - Компанията Intel пуска на пазара микропроцесора Pentium 4.•\t2003 г.- Излиза първата книгата със сатирични фантазии „Птица ли е като птица\" на българския писател Емил Измирлиев•\t2004 г. - При престрелка в Кербала (Ирак) е ранен старши сержант Димитър Иванов Димитров, който по-късно умира от раните си.", "date": "2019.04.23", "title": ".23 април в историята"}
{"url": "http://www.cross.bg/tema-zashto-bulgariya-1602458.html", "text": "/КРОСС/ Тема: Изборни казуси преди старта на кампанията - думата на експертите.Тема: Европейски визии: Стефан Тафров - за пътя на коалиция „Демократична България\" към евроизборите.Тема: 21-годишният Северин с 30-годишна присъда. На живо от Русе - говорят роднините на убитата Виктория Маринова.Тема: В очакване на летния туристически сезон: ще внасяме ли персонал от чужбина?Тема: Всеки трети не знае къде се намира черният му дроб: гост проф. Крум Кацаров от ВМА.Тема: Какво време ни очаква на Великден - прогнозата на синоптиците.Тема: Нов епизод на „Терасагейт\" - какво е записано в имотната декларация на военния министър Красимир Каракачанов? За скандалите с апартаментите на властта, предстоящите евроизбори и сложните коалиции - гост бившия съветник на премиера Борисов - Яне Янев; Тема: Продължава ли да расте цената на бензина и каква е причината за поредното увеличение? Тема: Директно от Хасково: След трагичния инцидент с починал мъж заради паднала ограда - кой ще поеме отговорността?Тема: В „Седмицата на духа\" - рок легендата Кирил Маричков за срещите, клетвите и времето на мускетарите;Тема: „Ще има ли справедливост за семейството, загубило дете след катастрофата с Лютви Местан?\"Тема: Защо елипсовидно кръстовище във Варна за над 80 млн. възмути Камарата на архитектите?Тема: Как държавата ще спре разпространението на морбили? И още - кога ще бъдат повишени заплатите на протестиращите медици? Гостува зам.-министъра на здравеопазването - д-р Бойко Пенков.Тема: Румен Бахов по следите на вандали, които шарят с нецензурни надписи тепетата в Пловдив.Тема: Психично болен мъж буйства в градския транспорт в София, потроши два автобуса и нападна шофьора.Тема: Защо дървопроизводители от региона на Севлиево излизат на протест пред общината?Тема: На лов за  трюфели - къде и как откриха у нас нов вид от ценната гъба?Тема: Роботи, киборги и знаменитости - какво ще видим на тазгодишното издание на фестивала Webit? ", "date": "2019.04.23", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-april-1602459.html", "text": "/КРОСС/  Благовест и Светослав Аргирови, певциВаля Ахчиева, журналистМалин Кръстев, актьорПроф. д-р Милети Младенов, икономист, банкерМилка Митева, директор на Националното музикално училище \"Л. ПипковОгнемир Митев, председател на Държавната комисия по хазартаОрлин Павлов, певецРумен Статков, художникСлава Рачева, актриса", "date": "2019.04.23", "title": "Рождениците на .23 април"}
{"url": "http://www.cross.bg/chasa-sofiyaot-zala-1602460.html", "text": "/КРОСС/София.От 10.00 часа в зала „Средец\" на „София Хотел Балкан\" вицепрезидентът Илияна Йотова ще участва в конференция „Евро-векторите към геополитическия триъгълник САЩ - Китай - Русия\".***София.От 9.00 часа пред Съдебната палата ще се проведе протест за спиране екстрадицията на Илхан Карабаг и против политическите депортации в Турция.***София.От 9.30 часа в хотел \"Хилтън\", бул. „България\" №1, ще се състои откриването на 6-тата годишна среща на Националния борд по туризъм. Гости на събитието са министърът на туризма Николина Ангелкова, кметът на София Йорданка Фандъкова, председателят на комисията по икономическа политика и туризъм в 44 НС Петър Кънев, както и над 150 лидери в туристическия бранш, международни и местни корпорации и организации, сред които представители на IT компании, телекоми, банки и финансови институции, работодателски и браншови организации.***София.От 9.30 часа в Центъра за изследване на демокрацията, Конферентна зала, ул. „Александър Жендов\" № 5, ще се проведе кръгла маса на тема: „Декарбонизацията на българската икономика: европейски и национални перспективи\".***София.От 9.30 часа в заседателната зала в сградата на Висшия съдебен съвет ще се проведе заседание на Съдийската колегия на ВСС.***София.От 9.30 часа в Национално средно общообразователно училище „София\" българският еврокомисар по цифровата икономика и общество Мария Габриел ще проведе дискусия с ученици на тема „Сигурност в интернет и отпор на кибератаките\". В 149 СУ „Иван Хаджийски\" от 13.00 часа ще се проведе втора дискусия.***София.От 9.30 часа в Централния военен клуб председателят на Комисията по отбрана ген. Константин Попов ще направи основно изказване на международната конференция „Европейската отбрана - възможности и перспективи\".***София.От 10.00 часа в Центъра за подготовка на ученици за олимпиади (бул. „Драган Цанков\" 21 А, вход откъм ул. „Димчо Дебелянов\" 7) министърът на образованието и науката Красимир Вълчев ще участва в представянето на проекта на Стратегия за възпитателната работа в образователните институции.***София.От 10.00 часа омбудсманът Мая Манолова ще зарадва пенсионери с хранителни пакети, събрани от Националната кампания „Великден за всеки - дари празник на баба и дядо\". В 14.00 часа ще бъдат раздадени пакети в Пенсионерски клуб в ж.к. „Люлин\", трафопост до бл. 427, а от 15.30 часа в Пенсионерски клуб в ж.к. „Св. Троица\", бл. 297.***София.От 10.00 часа в „Гранд хотел София\", зала „Триадица-2\", Българското училище за политика  Димитър Паница\" (БУП) организира конференция на тема: „Политиките за деца - проблеми, решения, чужд опит\".***София.От 11.00 часа партия „Атака\" ще регистрира в ЦИК листата си с кандидати за евродепутати запредстоящите избори.***София.От 11.00 часа Коалиция „Патриоти за Валери Симеонов (НФСБ и Средна Европейска класа)\" щерегистрира в ЦИК листата си за изборите за членове на Европейския парламент.***София.От 11.00 часа пред КЕВР се организира граждански протест срещу увеличението на цената на тока.***София.От 11.00 часа в централата на КП „Коалиция за България\" на улица „Врабча\" 23 ще се проведепресконференция.***София.От 11.00 часа в Конферентната зала на Дома на Европа (ул. „Г. С. Раковски\" № 124, София) ще се състои представянето на годишния доклад на Българския хелзинкски комитет (БХК) за правата на човека в България през 2018 г.***София.От 13.00 часа в Клуба на Омбудсмана омбудсманът Мая Манолова кани на среща партньорскиграждански и неправителствени организации по повод акредитирането на институцията с възможно найвисокия статут „А\" на ООН за правозащитен орган.***София.От 13.00 часа в конферентната зала в централата на ВМРО (ул. „Пиротска\" 5, ет. 5) ще бъде подписано споразумението за подкрепа на листата на ВМРО - Българско национално движение с водач Ангел Джамбазки от Земеделския народен съюз.***София.От 14.00 часа в хотел „Рамада\" ДПС ще представи кандидатите в листата си за евровота.***Асеновград.От 11.00 ч. кметът на община Асеновград д-р Емил Караиванов ви кани на редовна пресконференция в неговия кабинет по актуални теми от работата на общинска администрация.***Берковица.От 11.00 часа пред сградата на ул. „Николаевска\" № 31 зам.-министър Деница Николова ще открие обновени с европейско финансиране жилищни блокове в Берковица.***Варна.От 14.00 часа в клуба на ПП ГЕРБ на ул. „Г. Бенковски\" №1, общинският съветник от групата на ГЕРБ и председател на комисията по здравеопазване във варненския местен парламент доц. Антоанета Цветкова ще има приемен ден.***Велико Търново.От 13.00 часа в пресклуба на БТА ще се състои пресконференция на председателя на политическа партия \"Възраждане\" Костадин Костадинов, който е и бивш председател на Студентския съвет във Великотърновския университет, във връзка с ескалиране на напрежението във ВТУ \"Св.св. Кирил и Методий\", породено от предстоящите избори за ръководни органи, и опасностите за бъдещето на университета.***Ловеч.От 10.45 часа Министърът на регионалното развитие и благоустройството Петя Аврамова и заместник-министър Николай Нанков ще участват в инспекцията на участъка от Ябланица до п.в. „Боаза\" на автомагистрала „Хемус\", който се изгражда в момента. След края на проверката те ще присъстват на старта на поетапното строителство на магистралата в 134-километровия участък от п.в. „Боаза\" до разклона с пътя Русе - Велико Търново.***Разград.От 10.30 часа в зала 712 на Областна администрация-Разград ще заседава Областният съвет по условия на труд.***Разград.От 14.00 часа в ОДМВР-Разград ще се проведе пресконференция по повод мерките, които сепредприемат за предстоящите Великденски празници.***Русе.От 10.00 часа в зала „Свети Георги\" на Областна администрация Русе ще се проведе заседание на Регионалния съвет за развитие на Северен централен район.***Стара Загора.От 12.00 часа в Зала 2 на Община Стара Загора кметът Живко Тодоров ще даде пресконференция.***Шумен.От 10.00 часа, на място на новото игрище в Градската градина кметът Любомир Христов ще даде брифинг.***Шумен.От 13.30 часа в зала 203 на общината ще заседава Постоянната комисия „Европейски проекти,международно сътрудничество и взаимодействие с НПО\".***Шумен.От 14.00 часа в зала 203 на общината ще заседава Постоянната комисия „Правна и опазване наобществения ред\".***Шумен.От 16.00 часа в зала 203 на общината ще заседава Постоянната комисия ПК „Здравеопазване и социална политика\".   ", "date": "2019.04.23", "title": "Предстоящи събития на .23 април"}
{"url": "http://www.cross.bg/georgi-lazar-aleksandra-1602455.html", "text": "/КРОСС/  Императрица Александра, съпруга на Диоклетиан,като свидетел на мъченията, на които бил подложен св. Георги и чудото на изцеряването на мъченика, познала истината и искала пред всички да изповяда вярата си в Христа. Когато Диоклетиан, който все още се надявал да склони Георги да се отрече от Христа, мъченикът предложил да отидат в храма на Аполон. Императорът помислил, че Георги се е вслушал в съвета му. Когато, обаче дошли в езическия храм, пред многочислено събрание светецът изобличил езическите заблуди и чрез молитва съкрушил идолите. Като чула за това, жената на императора, Александра, не могла повече да скрива своите християнски убеждения. Тя отишла в храма и високо заявила: ‘‘Боже на Георги, помогни ми, защото единствено Ти си всемогъш!'‘ След това се хвърлила в краката на мъченика.Диоклетиан не могъл повече да сдържа гнева си. Веднага той издал смъртна присъда: главата на собствената му жена и на великомъченика Георги да бъдат отсечени с меч. Докато отивали към мястото на наказанието, императрица Александра вървяла с вдигнати към небето очи и усърдно се молела. По пътя, капнала от умора, тя помолила войниците да й разрешат да си почине. Като се опряла на една стена, тя тихо предала Богу душата си. При вида на такава блажена смърт свети великомъченик Георги прославил Бога и бодро продължил пътя към своята Голгота.Св. мчк Лазар БългарскиСвети Лазар бил българин от село Дебелдял, което отстои на 14 км. От гр.Габрово. Още като момче той оставил родното си място и отишъл в Мала Азия. В селото Соми той бил нает за овчар, но като християнин предизвикал омразата на турците против себе си и някой си турски големец го хвърлил в тъмница. След дълги изтезания и жестоки мъчения, които Лазар мъжествено понасял поради голяма любов към Христа, той бил убит на 23 април 1802 г. на 28-годишна възраст. Господ го приел във вечните Свои обители и го прославил на небето и на земята: над мощите на св.Лазар ставали много чудеса. За него било написано житие и била съставена служба в негова чест, които според описа на проф.Иван Шишманов се намирали в частната библиотека на приснопаметния йеромонах Неофит Рилски, но които сега се намират в неизвестност. Образът му е изписан в цял ръст в параклиса на Рилския манастир ‘‘Свети Архангели'‘, където е означено и родното му село Дебелдял.  ", "date": "2019.04.23", "title": "Велики вторник. Св. мчца Александра. Св. мчк Лазар Български"}
{"url": "http://www.cross.bg/zaev-borba-durzhavata-1602472.html", "text": "/КРОСС/  Лидерът на СДСМ Зоран Заев заяви на митинг в Скопие, че гражданите, които не са упражнили правото си на глас, са изпратили ясно послание към правителството, като ги призова да излязат и да гласуват във втория тур на президентските избори.„Посланието е, че има недоволство към служителите от централната и от местната власт. Ще има чистка сред тях. След изборите ще настъпят промени. Искам да изпратя посланието си до онези, които са останали у дома, държавата е под въпрос. Вие изпратихте посланието си, но не наказвайте държавата заради местното или централното управление\", каза Заев.Той подчерта, че във втория тур кандидатът за президент Стево Пендаровски ще спечели с разлика от сто хиляди гласа.\"Това не е борба за Заев, не е борба за СДСМ, това е борба за родината. Близостта на гласовете означава: \"Груевски се завръща, режимът се връща\", никой не иска това, не го искат и гласоподавателите на ВМРО-ДПМНЕ\", посочи той. ", "date": "2019.04.23", "title": "Заев: След изборите ще има чистка във властта"}
