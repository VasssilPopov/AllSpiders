{"url": "http://www.cross.bg/chasovnitzi-casio-chasovnitzite-1589138.html", "text": "/КРОСС/ Днес ръчните часовници са най-разпространените видове часовници по света. Те са и удобен уред, който да показва часа, и красив аксесоар, който може да завърши всеки тоалет. Някога единствено дамите са носели ръчни часовници, докато мъжете са предпочитали джобни такива. Но през Първата световна война се налагало войниците да вадят всичко от своите джобове, за да достигнат до джобния си часовник и да проверят колко е часа, така че скоро и те започнали да носят ръчни часовници. И днес ръчният часовник е сред най-често носените аксесоари и се радва на огромна популярност. Но кои са най-популярните  сред българите? Това е най-популярната марка ръчни часовници сред сънародниците ни. Тяхната линия G-shock бива предпочетена от множество любители на този аксесоар. Casio са много издръжливи часовници, които са с модерен и елегантен външен вид. Освен това не са особено скъпи. Биват избрани от голям брой световноизвестни знаменитости, което само по себе си е гаранция за качество. Имат и още различни модели освен G-shock, като другите им модели са по-евтини, но същевременно са също толкова висококачествени. Часовниците на Casio се изработват с внимание към детайла и съответно се отличават с безупречна изработка, за която се използват материали с отлично качество. Този вид часовник набира все по-голяма популярност, за която една от основните причини е ниската и много достъпна цена. Голяма част от моделите им са с повече от 3 функции (аларма и календар в допълнение към показването на часа, например), някои стават дори и за гмуркане. Но въпреки че са сравнително евтини, въпреки това те не правят компромис с качеството, а осигуряват също толкова отлична изработка, колкото и другите маркови часовници. Тези часовници са от по-дълго време в България, отколкото часовниците Casio. Seiko са висококачествени аксесоари, от които можете да намерите и нови, и стари модели. Те се характеризират с голяма продуктова гама, като имат както обикновени часовници, така и такива за гмуркане, за състезания, с измерватели на температура, на дължина и височина и други. Разликите между тази марка и Casio не са големи - и двете марки произвеждат висококачествени продукти с отлични материали и красив дизайн.Друг хит на пазара, който набира все по-голяма популярност, са . Те са с красив дизайн и са практичен аксесоар. Произвеждат се от много различни производители, поради което не посочваме една определена марка, а само самата разновидност. Чрез смарт часовниците можете да видите, когато някой ви търси или когато имате съобщение, без дори да е нужно да изваждате телефона си. Освен това можете да следите пулса си, изгорените калории, изминатото разстояние и други данни от тренировките и упражненията си. Освен това със смарт часовниците можете да проверите емейла си, да използвате калкулатор, да слушате любимите си песни и да използвате различни приложения (например прогнозата за времето и други).Разбира се, ако търсите часовник от високо качество, той вероятно няма да ви струва евтино, но въпреки това може да намерите онлайн магазини за маркови часовници, които предлагат световноизвестни марки на достъпни за българския потребител цени. ", "date": "2018.11.14", "title": "Най-популярните часовници сред българите"}
{"url": "http://www.cross.bg/vinetki-elektronni-izmenenie-1589129.html", "text": "/КРОСС/ Агенция „Пътна инфраструктура“ ще поддържа системите за генериране и продажба на електронни винетки и маршрутни карти и ще организира разпространяването и поддръжката на бордови устройства, отговарящи на съответните технически изисквания за целите на тол таксуването. Това предвижда проект на постановление на Министерския съвет за изменение и допълнение на Правилника за прилагане на Закона за пътищата, публикуван за обществено обсъждане.Чрез предложените от Министерството на регионалното развитие и благоустройството промени подзаконовият нормативен акт ще бъде приведен в съответствие с последното изменение на Закона за пътищата. Агенция „Пътна инфраструктура“ ще осъществява всички дейности по техническата и софтуерна поддръжка на компонентите на Електронната система за събиране на пътни такси – електронни винетки и тол такси, ще управлява процесите и контролира правилното отчитане на дължимите такси и събирането им.Смесената електронна система влиза в сила от 1 януари 2019 г., когато хартиените винетни стикери ще бъдат заменени с електронни винетки за леки автомобили, като цените им няма да бъдат променени. Такива ще плащат и превозните средства с тегло над 3,5 т до 16 август 2019 г., след което те ще плащат само тол такса. От следващата година водачите на леки автомобили, на които им се налага да пътуват рядко, ще могат да плащат и уикенд винетка, която ще важи за периода от 12.00 часа в петък до 23.59 часа в неделя и ще бъде с цена 10 лв.С постановлението се отменят разпоредбите, касаещи издаването на хартиени винетни стикери.Проектът за изменение на Правилника за прилагане на Закона за пътищата може да бъде намерен на интернет страниците на  и на , както и в .", "date": "2018.11.14", "title": "АПИ ще поддържа системите за продажба на електронни винетки и маршрутни карти за тол таксуване"}
{"url": "http://www.cross.bg/bulgariya-miziya-durzhavata-1589128.html", "text": "/КРОСС/ „Искаме достоен живот“. Този призив отправиха към народните представители от ПГ на „БСП за България“ жителите на Мизия. Те изразиха убеденост в нуждата от държавна политика в подкрепа на работещите родители, като мярка за преодоляване на демографската криза. Гражданите посочиха и необходимостта от превенция на зачестилите случаи, в които деца раждат деца. Те заявиха, че икономиката в региона е силно зависима от земеделието и е необходима силна реформа в сектора. Според тях това е единственият път към съживяване на Северозападния регион. В тази връзка, те изразиха подкрепа към предлаганите от левицата мерки за справедливо разпределение на субсидиите между зърнопроизводители, зеленчукопроизводители и животновъди. Като основен проблем посочиха и липсата на достъпно здравеопазване и споделиха, че затова им се налага да пътуват до плевенската болница. Зам.-председателят на ПГ на левицата Антон Кутев обясни, че целият смисъл на „Визия за България“ е повече държава във всеки един от различните сектори на държавата, по различен начин. „Имаме нужда от повече държава в икономиката - в части от нея, като енергетиката, става въпрос за пряко участие при собствеността – ЕРП-тата и атомната централа да са държавни, а в други, като фармацефтиката, да се участва през по-силна регулация“, обясни социалистът. По думите му държавата трябва да влезе във функциите си и да гарантира сигурността на всички български граждани, защото в момента съдебната система и полицията не работят така, както гражданите искат. „Нуждаем се от повече държава и в областта на здравеопазването – парите не да следват пациента, а да отиват в общинските и държавните болници, а не в частните. Същото важи и за образованието – публичният ресурс да се насочва към държавните и общински училища, а не в частните“, категоричен бе Антон Кутев.. Народният представител от ПГ на „БСП в България“ Милко Недялков подчерта, че когато говорим, че държавата трябва да си е на мястото, това не значи правителството, не всяка отделна институция, а всички институции заедно, в  синхрон- така, че да постигнат това, което хората искат. „Трябва да работим за такова държавно устройство, в което интересите на хората и интересите на институциите да съвпадат“, каза още той. По думите му основен проблем на хората в малките населени места, като Мизия, е задоволяването на основните човешки потребности. „Визия за България“ се обръща към българите в цялата страна, а не само в големите населени места. Основен приоритет в нея ще бъдат и мерки за подпомагане на Северозападна България“, заяви Милко Недялков.  Областния председател на БСП-Враца Ивайло Лилов подчерта, че социалистите от цялата област ще събират направените предложения, критики и мнения, за да допълнят Визията с мерки за региона на Северозападна България.   ", "date": "2018.11.14", "title": "Мизия към БСП: Искаме достоен живот"}
{"url": "http://www.cross.bg/iliyana-iiotova-vitzeprezidentut-1589127.html", "text": "/КРОСС/ „Изпитанията пред българите винаги са били тежки. По-силни от тях обаче са волята и стремежът към свобода, справедливост и правда.\" Това заяви вицепрезидентът Илияна Йотова в село Баня на тържественото отбелязване на 140 години от Кресненско-Разложкото въстание. „140 години въстанието ни казва какво е да обичаш Род и Родина, учи ни, че няма свобода, ако дори един българин остане поробен. И най-важното - че в единението на народа е силата и мощта на една държава. Днес тези завети са по-живи от всякога\", отбеляза вицепрезидентът.Илияна Йотова посочи, че скоро след извоюваната свобода Берлинският конгрес потъпква идеала на българския народ. „С документи, конгреси, конференции може да се разделят територии, но не може да се раздели народ и да се изтръгне желанието му за обединение\", заяви вицепрезидентът.„500 години окови не сломиха волята за свобода и единение, те са в кръвта ни, в това да си българин\", посочи в приветствието си Илияна Йотова. „Без хората, родени по тези земи и платили висока цена за саможертвата си, нямаше да бъдат възможни съединението и независимостта на България\", отбеляза вицепрезидентът. „Пред всички тях даваме една клетва - да бъдем достойни за паметта им\", изтъкна Илияна Йотова. ", "date": "2018.11.14", "title": "Илияна Йотова: В единението на народа е силата и мощта на една държава"}
{"url": "http://www.cross.bg/lenta-izprevarvashtata-izvurshva-1589119.html", "text": "/КРОСС/ Утре от 9 ч. до 17 ч. движението по АМ „Люлин“ в платното за София при 9-ти км ще се извършва в изпреварващата лента. Преминаването в активната и аварийната лента ще бъде ограничено, поради довършителни дейности по укрепване на ската над магистралата.Необходимо е шофьорите да спазват временната организация на движение, да карат внимателно и със съобразена скорост.", "date": "2018.11.14", "title": "Утре движението по АМ „Люлин“ в платното за София при 9-ти км ще се извършва в изпреварващата лента"}
{"url": "http://www.cross.bg/kakva-kolko-otiva-1589123.html", "text": "/КРОСС/ Държавата ще задължи търговците на горива да посочват на всяка касова бележка чистата цена на горивото и съответно колко отива за държавата под формата на различни данъци.С промяна в наредбата за касовите апарати ще се изисква в бележката на отделен ред да е записано колко от това, което клиентът плаща отива за Данък добавена стойност, за акциз, а може да се предвиди да има и ред и със съответната търговска надценка.Според финансовия министър Владислав Горанов така хората ще могат ясно да виждат каква част от сметката прибира търговеца и каква – държавата.", "date": "2018.11.14", "title": "Търговците на горива вече ще посочват на касовата бележка чистата цена на горивото"}
{"url": "http://www.cross.bg/zhelyazkov-ministurut-ministur-1589130.html", "text": "/КРОСС/ Окончателното ми произнасяне по депозираните оставки от членовете на Съвета на директорите на „Холдинг БДЖ“ ЕАД ще бъде след приключване на одита от Звеното за вътрешен одит на Министерството в края на този месец. Това заяви министърът на транспорта, информационните технологии и съобщенията Росен Желязков по време на изслушване в ресорната парламентарна комисия.В рамките на заседанието министър Желязков посочи, че предстои да бъде взето решение за изпълнението на Графика на движение на влаковете, което да гарантира предоставянето на услугата. „За пътниците е по-добре да има график, който гарантирано ще бъде обезпечен, отколкото амбициозен, който не се спазва“ добави той.По отношение на структурата в националния железопътен превозвач министър Желязков изрази позиция, че е необходимо да се направи задълбочен анализ, който да оцени нейната функционалност към момента. „Отдавна са отпаднали основанията БДЖ да има холдингова структура. Преобразуването е процес, който трябва да подпомогне дейността на дружеството“ подчерта още министърът. ", "date": "2018.11.14", "title": "Росен Желязков: Ще се произнеса по оставките в БДЖ след приключване на одита в края на месеца"}
{"url": "http://www.cross.bg/ppoet-cypepompyutup-cypepompyutpi-1589126.html", "text": "/КРОСС/ Paзpaбoтчицитe нa ĸoмпaниятa MЦCT cчитaт, чe пpoцecopитe Eлбpyc ca дocтигнaли пpoизвoдитeлнocт, ĸoятo дaвa възмoжнocт зa cъздaвaнeтo нa cyпepĸoмпютpи. Дoceгa pycĸитe пpoцecopи ce изпoлзвaxa caмo в дecĸтoп ĸoмпютpитe и в cъpвъpитe, ĸaтo бяxa cъздaдeни caмo няĸoлĸo cиcтeми c paзмep нa шĸaф. B paмĸитe нa нoвия pycĸи пpoeĸт c бюджeт 1 милиapд pyбли щe бъдe cъздaдeн пълнoцeнeн cyпepĸoмпютъp, ĸoйтo щe влeзe в peйтингa нa Тoп-500 нa нaй-мoщнитe cyпepĸoмпютpи в cвeтa.Зaпoзнaтитe c пpoeĸтa cпeциaлиcти cпoдeлиxa, чe тoвa e дългocpoчeн вoeннoпpoмишлeн пpoeĸт, вĸлючвaщ и cъздaвaнeтo нa cyпepĸoмпютъp, бaзиpaн нa цeнтpaлния пpoцecop Eлбpyc.Инфopмaциятa бe пoтвъpдeнa oт диpeĸтopa нa Инcтитyтa зa пpoгpaмни cиcтeми Cepгeй Aбpaмoв. Toй ĸaзa, чe \"\".C дpyги дyми, cyпepĸoмпютъpът e пpeднaзнaчeн зa ĸoнĸpeтнa вoeннa зaдaчa. Cпopeд eĸcпepтитe cyпepĸoмпютъpът e идeaлeн зa вoeннo-пpoмишлeния ĸoмплeĸc нa Pycия, ĸъдeтo щe ce изпoлзвa зa paзpaбoтвaнe и мoдeлиpaнe нa нoви opъжия. \"\" - зaяви aнaлитиĸът Cepгeй Лeвaшoв.", "date": "2018.11.14", "title": "Русия прави суперкомпютър с процесорите Елбрус"}
{"url": "http://www.cross.bg/smetka-prane-prokyratyra-1589115.html", "text": "/КРОСС/ Специализираната прокуратура повдигна обвинения за пране на пари на две лица по казуса „Джи Пи Груп”, съобщиха от държавното обвинение.", "date": "2018.11.14", "title": "Специализираната прокуратура повдигна обвинения за пране на пари на две лица по казуса „Джи Пи Груп”"}
{"url": "http://www.cross.bg/rasteniya-godishen-chasa-1589121.html", "text": "/КРОСС/ Полицията задържа 32-годишен мъж, откраднал растения, които са били засадени пред жилищен блок в столичния кв. \"Св. Троица\", съобщава бтв.На 12 ноември домоуправителят на жилищния блок съобщил в Трето РУ, че през изминалата нощ от градинка пред блока са откраднати засадени зелени растения.На пристигналите на адреса полицаи е предоставена възможност да изгледат записите от охранителна камера, запечатала кражбата.Предприети са оперативно-издирвателни действия, в резултат на които е установен и задържан с полицейска мярка до 24 часа извършителят на деянието – 32-годишен, криминално проявен столичанин.Работа по образуваната преписка продължава. Откраднатите растения са намерени и иззети, предстои да бъдат върнати на живущите в блока, съобщиха от МВР.", "date": "2018.11.14", "title": "Задържаха за 24 часа крадеца на растения в столичния кв. „Света Троица”"}
{"url": "http://www.cross.bg/bulgariya-chiprovtzi-levitzata-1589120.html", "text": "/КРОСС/ „Преди години в Чипровци имахме Професионална гимназия по художествен текстил и килимарство. Сега е останало училище, в което има само 70 деца. Градът изчезва заради лошата демографска политика.” Това казаха пред народните представители от ПГ на „БСП за България” Веска Ненчева и Йордан Младенов хората по време на представянето на „Визия за България”. Те изтъкнаха, че в момента населеното място буквално изчезва, а чипровските килими ще останат в историята, защото няма на кого да бъде предаден занаятът. „Младите хора отиват в големите градове, а тук оставаме само пенсионери, които едва свързваме двата края”, алармираха още хората.Според тях, заради лошия климат есенните насаждения няма да дадат добра реколта. Народните представители се ангажираха да отправят на парламентарен контрол питане към земеделския министър- каква е грижата на държавата за хляба на българина. Чипровци бяха категорични още, че здравеопазването е в пълен колапс. Веска Ненчева представи пред тях промените, които предлага левицата за стабилизиране на здравеопазването и грижата за здравето на всеки българин. Йордан Младенов сподели с тях намерението на левицата да бъдат подпомогнати малките производители. Чипровци са обърнали особено внимание на депутатите, че е време да бъдат актуализирани списъците за гласоподаватели в ГРАО.Жителите от село Георги Дамяново представиха на народните представители от ПГ на „БСП за България” проф. Светла Бъчварова и Славчо Велков Стратегия за развитие на Северозапада и настояха да влезе в проекта на левицата „Визия за България”. Пред Славчо Велков те обясниха, че местният полицейски участък работи от 9 сутринта до 16 ч. следобед, като това не може да гарантира сигурността им. Той се ангажира да сезира вътрешния министър още утре. Пред проф. Светла Бъчварова хората сигнализираха за нагласените и престъпни търгове за общинска земя, като настояха да бъде сезирана прокуратурата. Като следващ, абсурден проблем те посочиха ненужното инвестиране на средства в инфраструктурни проекти. В околните села са били построени четири стадиона, като в тях няма изобщо деца, а същевременно пътищата в района се разпадат. Хората от Георги Дамяново  поискаха да бъде оправен пътя Ботевград – Монтана – Видин. ", "date": "2018.11.14", "title": "Чипровци към БСП: От професионална гимназия със 700 ученици, сега имаме училище с едва 70 деца "}
{"url": "http://www.cross.bg/organizatziite-promenite-vsichki-1589116.html", "text": "/КРОСС/ От името на 28 браншови организации Българската стопанска камара /БСК/ настоява за спешна среща с министър-председателя Бойко Борисов във връзка с промените в Наредбата за регистриране и отчитане чрез фискални устройства на продажбите в търговските обекти, съобщиха от камарата.В писмото до премиера организациите подчертават, че подкрепят усилията на кабинета за повишаване на фискалната дисциплина, ограничаване на нелоялните търговски практики и намаляване дела на \"сивата\" икономика, но са притеснени заради кратките срокове, в които бизнесът трябва да приведе дейността си в съответствие с изискванията на Наредбата, както и непрецизно формулираните текстове, които създават неяснота, правна несигурност и икономическа непредвидимост.В писмото се изтъква, че промените в наредбата засягат практически всички стопански субекти, от всички сектори на икономиката. Това означава, че сме изправени пред потенциална опасност в началото на следващата година да се стигне до сериозно социално напрежение, което бихме искали да предотвратим, отбелязват организациите.", "date": "2018.11.14", "title": "БСК настоява за спешна среща с премиера заради касовите апарати"}
{"url": "http://www.cross.bg/bulgariya-bulgarska-yniversitet-1589118.html", "text": "/КРОСС/ 20-та юбилейна година днес България отбелязва Световния ден на Географските информационни системи (ГИС). В рамките на конференция под надслов „20 години проектираме света заедно“ Джузепе Пино Нобиле, директор Геопространствени технологии в НАТО и Стефан Йенсен, директор данни в Европейската агенция по околна среда, споделиха своя опит и представиха иновативни ГИС приложения на двете международни организации за анализ, планиране и взимане на информирани решения в сферите на сигурност и околна среда. Престижното събитие у нас беше официално открито от Росен Желязков, Министър на транспорта, информационните технологии и съобщенията. „Преди 20 години само шепа визионери са осъзнавали необходимостта от споделянето на информация, което е най-трудната част в човешкото общуване. Днес обаче, 80% от информацията, която се споделя, е ГИС базирана. Пазарът се оценява на около 400 милиарда годишно и няма индустрия или институция, която да не намира решения за своята дейност в ГИС технологиите“, коментира Министър Желязков и изтъкна важността за споделянето на информация, което е в основата на държавното управление и гаранция за съвместимост, прозрачност и ефективност. Той обяви, че в момента самото министерство изпълнява проект за изграждане на ГИС базирана електронна платформа „Единна информационна точка“, чиято амбициозна цел е да се съберат на едно място и интегрират данни за трасетата на цялата техническа инфраструктура на България. Това ще даде възможност за бързото развитие на високоскоростните мрежи и за управлението на над 500 оператора, които отговарят за конкретната инфраструктура, а тя ще бъде достъпна до организации и граждани. В официалното откриване на форума участие взеха още американският посланик в България Ерик Рубин, Атанаска Николова - заместник-министър на околната среда и водите, Евгения Караджова – управител на ЕСРИ България – водещата компания в сферата на ГИС у нас и официален организатор на форума за страната, както и проф. Николай Витанов – заместник-ректор на Софийски университет „Св. Кл. Охридски“, който по време на своята реч обяви, че Софийският университет стартира първата в България бакалавърска програма по Географски информационни системи.Световният ГИС Ден продължава със семинарната част, в рамките на която ще бъдат представени ГИС проекти, реализирани в различни сфери през последната година в България, сред които интегрирана ГИС платформа на Министерство на вътрешните работи за криминални анализи, управление при кризи и осигуряване на обществения ред, информационна система за агростатистика на Министерство на земеделието, храните и горите, ГИС система за управление на индустриални зони и много други. По-късно днес, oт 18:30 часа в зала „Роял” на София хотел Балкан на тържествена церемония ще бъдат връчени годишните награди за специални постижения в областта на Географските информационни системи. Номинираните ще се борят в общо четири категории – „Държавна администрация“, „Ютилитис“, „Териториално развитие“ и „Наука и образование“. В рамките на церемонията по награждаване ще бъдат връчени и отличията в Националния конкурс за карти „Преоткриваме България с ГИС“20 юбилеен Световен ГИС Ден се провежда с официалното партньорство и подкрепа на рекордните 41 организации, сред които: Българска асоциация на софтуерните компании, Американска търговска камара в България, Национално сдружение на общините в Република България, Фондация за реформа в местното самоуправление, Български съвет за устойчиво развитие, Съюз на геодезистите и земеустроителите в България, Съюз на архитектите в България, Съюз на урбанистите в България, Камара на строителите в България, Българска асоциация по водите, АФСЕА България, Асоциация на полицейските началници, Българска стопанска камара, Българска търговско-промишлена палата, Атлантически клуб в България, Дигитална национална коалиция, Move.bg, Българска картографска асоциация, Общество за съхраняване на природата и културното наследство с ГИС – клон България, Зелени Балкани, Българско географско дружество, Географ БГ, Български червен кръст, Център за изследване, изграждане и усъвършенстване на способности на НАТО за управление на кризи и реагиране при бедствия, Българска академия на науките, Софийски университет \"Св. Кл. Охридски\", Университет по архитектура, строителство и геодезия, Минно-геоложки университет, Лесотехнически университет, Българска асоциация за геопространствени информационни системи, БТВ Медиа Груп, Градът Медиа Груп, National Geographic Bulgaria, Географика, САП, Стемо, Сиела-Норма, Контракс, ДЖИСолюшънс и Агора 66.", "date": "2018.11.14", "title": "Министър Желязков: 80% от информацията е базирана на ГИС технологиите"}
{"url": "http://www.cross.bg/krusti-vlasti-izpolzva-1589117.html", "text": "/КРОСС/ Кметството на френския град Дижон сезира съда с молба за анулиране на името на новородено момченце.Майка, решила да кръсти отрочето си “Джихад”, ще отговаря пред местните власти заради избора на име.Случаят  предизвика нова полемика във Франция след като преди година, съдът в От Гарон, в югозападната част на страната, отхвърли искането на друга двойка, която пожела за кръсти детето си по същия начин.В арабския свят Джихад фигурира в книгата с имена и има позитивен смисъл със значение “боря се”, “стремя се”, “полагам усилие”. Точната интерпретация на понятието обаче зависи от контекста, в който се използва. В условията на постоянна заплаха от тероризъм, френските съдебни власти считат, че подобно име не е в интерес на детето, тъй като предизвиква негативни асоциации с ислямското движение.Срещу реакцията на институциите майката на бебето заявява че ще използва правото си на защита за да оспори решението на съда, което не я удовлетворява.Ако все пак името бъде отказано, родителката уточнява, че е склонна единствено да размени две букви от първоначалния си избор и ще кръсти сина си Джахид. ", "date": "2018.11.14", "title": "Бебе на съд във Франция заради име"}
{"url": "http://www.cross.bg/godini-vsichki-evropeiiskiya-1589122.html", "text": "/КРОСС/ Нов механизъм за оценка на ценностите на ЕС във всяка страна членка, който да пази правовата държава от политически посегателства – за това призоваха евродепутатите в незаконодателна резолюция. Те изразиха съжаление, че вече две години остават без резултат призивите към еврокомисията да предложи такъв мониторинг.ЕП обърна внимание и на съвета на министрите, че трябва „да поеме по подходящ начин” институционалната си роля в процедурите срещу Унгария и Полша за отклоняване от принципите на Европейския съюз – на фона на притеснителни процеси в Малта и Словакия, където разследващи журналисти бяха убити и Румъния, където подкопаването на антикорупционните институции е на път да заличи напредъка от последните години.Парламентът предупреждава, че предизвикателствата пред върховенството на закона и демокрацията в ЕС представляват риск за свободата, сигурността и правосъдието, както и легитимността на външната дейност на ЕС, особено във връзка с политиките за присъединяване и съседство.ЕП предлага мониторингът да се прави на годишна база.„Преди две години Европейския парламент призова за общоевропейски механизъм за демокрация, върховенство на закона и основни човешки права, който да се прилага еднакво, въз основата на ясни критерии, спрямо всички държави-членки. Този Механизъм ще замени Механизма за сътрудничество и проверка за България и Румъния и ще гарантира, че всички държави в Европейския съюз са оценявани еднакво, а не по политически или други пристрастия. Време е Европейската комисия да прояви смелост и да излезе със законодателно предложение”, заяви Емил Радев (ГЕРБ/ЕНП).", "date": "2018.11.14", "title": "Евродепутатите поискаха нов мониторинг да обхване всички в ЕС"}
{"url": "http://www.cross.bg/putya-simitli-bira-1589124.html", "text": "/КРОСС/ Камион изсипа стотици литра бира на пътя след Симитли, предаде БГНЕС.Минути след 14 часа днес, влекач \"Ивеко\" с ремарке със софийска регистрация разпиля товара си с бира на пътя Симитли - Банско. Пътният инцидент заради неукрепен товар и несъобразена с пътните условия скорост стана на около 5 км след Симитли в посока прохода Предел.На излизане от ляв завой водачът на товарния автомобил видял как товарът му полита и се разпилява. Според него 32 палета с бира \"Пиринско пиво\" били вързани с колани. Товарът се е разпилял зад предпазната стена и по дясната лента на пътя.Движението в района се извършва в едната лента и регулира от КАТ-Пътна полиция. Товарът от здрави бутилки се събират, но по пътя има счупени стъкла, които трябва да бъдат почистени. ", "date": "2018.11.14", "title": "Камион изсипа стотици литра бира на пътя след Симитли"}
{"url": "http://www.cross.bg/gaza-netanyahy-prekratyavane-1589113.html", "text": "/КРОСС/ Израелският премиер Бенямин Нетаняху обяви решението си да приеме предложението за прекратяване на огъня след най-лошата ескалация на конфликта с палестинските бойци в ивицата Газа след войната през 2014 г. Това бе съобщено на церемония в чест на основателя на Израел Давид Бен-Гурион. \"Враговете ни помолиха за прекратяване на огъня и много добре знаеха защо\", заяви той.", "date": "2018.11.14", "title": "Нетаняху прие предложението за примирие на екстремистите от Газа"}
{"url": "http://www.cross.bg/opera-sofiiiskata-balet-1589114.html", "text": "/КРОСС/ Слушайте хубава музика, по-често посещавайте операта и балета, така ще релаксирате пълноценно. Това заяви в интервю пред Оля Ал-Ахмед за  диригентът на Болшой театър Павел Клиничев, който бе почетен гост-диригент на класическия музикален шедьовър \"Баядерка\" на 10 ноември в Софийската опера и балет. Ходете повече на класически концерти, това наистина обогатява и помага за доброто душевно състояние във времената на стреса и мобилните комуникации, допълни той.По думите му с балетния шедьовър \"Баядерка\" Софийската опера е зарадвала почитателите на балетното изкуство с прекрасната музика на Лудвиг Минкус и хореографията на Мариус Петипа. Наистина великолепна, магическа музика, отбеляза той.                    \"Публиката усети истински чувствата и емоциите на главните герои с помощта на солистите от трупата на Болшой театър - Светлана Захарова и Денис Родкин - артисти със световна кариера, преминаваща и до днес през сцените на оперните театри в Съединените щати, Миланската \" Ла Скала\" и редица други европейски театри. Те си партнираха със солистите на балета на Софийската опера и балет и учениците от Националното училище за танцово изкуство в София. А, ние с оркестъра с огромна любов изпълнявахме тази прекрасна музика. Така зрителите се насладиха на един невероятно красив спектакъл, една истинска приказка на българска сцена\", каза диригентът на Болшой театър.Павел Клиничев е щатен диригент на Болшой театър с богата международна кариера в оперните театри в Съединените щати, Южна Корея, Италия, Германия, носител на редица международни и национални награди. Роден е през 1974 г. в Ростов на Дон. В Московската консерватория специализира оперно-симфонично диригентство в класа на професорите Б. Г. Тевлин и М. Ф. Ермлер. Павел Клиничев е доцент и преподавател в Московската консерватория. Дирижирал е редица известни произведения, гастролирал е с трупата на Болшой театър в Ла Скала, Парижката национална опера, Метрополитен опера, Ковънт Гардън, Центъра на изкуствата \"Джон Кенеди\", Бунка Кайкан в Токио, Националния център на изпълнителските изкуства в Пекин, Мариинския театър и много други сцени. Отговор: Обожавам Ростов-на-Дон. Там съм роден и израснал. Живях в този прекрасен град до 14-годишна възраст. Работата е там, че сериозно започнах да се занимавам с музика от ранна възраст. Бях 7-годишен, когато вече целенасочено и съзнателно вървях по пътя на музиката и изкуството. А това наложи да се променят някои съществени неща в живота ми още тогава, в юношеските ми години. Когато навърших 14 години бе взето тържествено решение от моите родители да продължа образованието си в Москва. Решението не подлежеше на обжалване и коментар.И така, напуснах родния си град Ростов-на-Дон и се отправих в голямата столица. Смених реката Дон с Москва река, какво да се прави. Важното е да няма застой в живота, и всичко да тече, като водата в реката. Напусках Ростов с нежелание, тъй като всичките ми приятели оставаха там. Отивах в неизвестното. Но изкуството иска жертви, както е казал мъдрецът. И аз се жертвах в името на изкуството, на правилното образование, на бъдещето, което отдавна се превърна в настояще. Винаги Ростов на Дон ще е в сърцето ми, там преминаха най-хубавите ми години от живота - детските, а детството не се забравя, то е един постоянен кадър в лентата на живота.С нищо не се отличавах от връстниците си. Минах през всички етапи на мечтите. Исках да стана космонавт, после летец, после футболист. До 12-годишната си възраст не съм и предполагал какво е това диригент, камо ли да искам да стана такъв. Едва когато се потопих в сериозното музикално образование в Москва, вече в по-зряла възраст, осъзнах, че това ми харесва и искам да го работя. В консерваторията попаднах в класа на известния диригент от световна величина, който вече не е сред нас - Марк Фридрихович Ермлер. От този момент наистина пораснах в професионален аспект и вече бях категоричен, че искам да стана диригент. Бях във възторг от своя преподавател и се стараех да попивам всяка негова заръка, всяко движение. Започнах изключително сериозно да се занимавам с музиката и дирижирането с една единствена цел - да стана добър диригент. Да, това е напълно възможно. Историята има редици примери, в които музиканти впоследствие се пренасочват към диригентството. Това е нормален процес. Някои успяват, други - не. Както ви е известно има много хора, които искат да пеят и си мислят, че могат да пеят, но са далеч от истината.Диригентството е сложна професия. Диригентът е музикалният директор на един оркестър, който организира оркестъра, дирижира оркестрантите, подбира репертоара и развива обществена и културна дейност. В оркестъра диригентът има най-високия административен статут, след него в йерархията следват концертмайсторът (първа цигулка), водачите на оркестрови групи и редовите оркестранти. Целта на дирижирането е да покаже на изпълнителите темпото, динамиките, размера, щрихите, встъпленията на всеки изпълнител след паузи и цялостната интерпретация, която диригентът иска да направи на произведението. В допълнение, диригентът следи за ансамбловото музициране на оркестрантите и баланса на звука между отделните инструменти и оркестрови групи. Когато в определен момент или част от произведението има соло без акомпанимент, каденца, безмензурна част или импровизация, диригентът не дирижира. В някои музикални произведения се изисква диригентът да дирижира едновременно солисти, певци, инструменталисти, симфоничен оркестър, хор и орган. Това прави професията ни трудна с усложнени функции.Извън концертната дейност на диригента е поверена цялата организационна и административна работа при един оркестър, а в днешно време диригентът извършва и продуцентска и импресарска дейност. В операта, за да построиш един спектакъл, ти зависиш от оркестъра, от хора, от солистите, от балета, от режисьора, дори от декора и осветителите. Така че, откъдето и да погледнете, да си диригент не е никак лесно, но за мен е приятно. Обичам тази професия!а? Отговор: Сложен въпрос за професионалист. Трудно бих могъл да отсея любимо произведение, което съм дирижирал. За професионалиста е важно добре да си свърши работата, без значение кое е произведението, на коя сцена, с кой оркестър. Смятам, че всяко едно произведение е интересно за дирижиране. Било то балет, симфония, опера. Те не са еднакви по качество, но ние сме длъжни да ги изпълним правилно. Музиката се дели на гениална и по-посредствена. И в двата случая диригентът е длъжен да я постави и покаже по един правилен начин, все едно, че е част от теб самия. Независимо дали ни харесва, или не, длъжни сме да я изсвирим правилно, точно и безкомпромисно. Що се касае до личните ми предпочитания към композитори, то, естествено, че имам любими, и това са: Стравински, Прокофиев, Бетовен. Но тези лични предпочитания по никакъв начин не са свързани с моята професия. Професионално обичам всички и съм длъжен да дирижирам всяка една музика.Отговор: Предимно на репетиции с оркестъра, в усърдна и целодневна работа с музикантите на Софийската опера и балет, с които вече се познавам и съм работил веднъж. Графикът на работа е доста наситен, така че не ми остана много време за разходки из София. И все пак, аз много обикнах този град и ще се постарая в малкото време за почивка да се разходя из прекрасните софийски улици, да се насладя на хубавата златна есен, да подишам въздуха, наситен с аромата на есенните листа.Отговор: Атмосферата. Всеки град си има нещо специфично, особена атмосфера. София има нейната красота и специфична атмосфера и аура. Спокоен град. Вероятно тази тишина и спокойствие ме привличат. Хората са много мили и доброжелателни. Усещам едно вътрешно спокойствие, когато съм в София.Отговор: Преди една година за пръв път имах възможността да работя с оркестъра на Софийската опера и балет. Тогава показахме \"Жизел\" с примата на Болшой театър Светлана Захарова. Останах с прекрасни впечатления тогава от колегите и този път показахме най-доброто от себе си. Изключителни професионалисти, много добре и леко се работи с българските музиканти. Разбираме се прекрасно. Бих казал с една дума - великолепен оркестър има Софийската опера. Работя комфортно с тях. Отговор: \"Баядерка\" е един от бисерите на балетното изкуство. Дори не бих посмял да разглеждам самото музикално произведение извън балета. То е едно цяло и е истински шедьовър на изкуството. Хореографията на \"Баядерка\" е на Мариус Петипа.Това е един от най-вълнуващите шедьоври на прочутия Петипа, вдъхновен от драмата на древноиндийския поет Калидас и баладата на Гьоте \"Баядерка\". Трагизъм и лирика, стремеж към щастие, любов и свобода се преплитат в тази прочута творба, чието действие се развива в древна Индия. Сюжетът претворява страстната и всепоглъщаща любов на баядерката Никия към смелия воин Солор. Верност, измяна, искреност и коварство са в основата на този изразителен балетен спектакъл, властващ през времето като апотеоз на пламенната любов. С балетния шедьовър \"Баядерка\" Софийската опера наистина зарадва почитателите на балетното изкуство с прекрасната музика на Лудвиг Минкус и хореографията на Мариус Петипа. Наистина великолепна, магическа музика. Публиката усети истински чувствата и емоциите на главните герои с помощта на солистите от трупата на Болшой театър - Светлана Захарова и Денис Родкин - артисти със световна кариера, преминаваща и до днес през сцените на оперните театри в Съединените щати, Миланската \"Ла Скала\" и редица други европейски театри.Солистите на Болшой театър в \"Баядерка\" си партнираха със солистите на балета на Софийската опера и балет и учениците от Националното училище за танцово изкуство в София. А, ние с оркестъра с огромна любов изпълнявахме тази прекрасна музика. Така зрителите се насладиха на един невероятно красив спектакъл, една истинска приказка на българска сцена.Отговор: С ръка на сърцето мога да заявя, че българската публика е изключително компетентна, благодарна, ценяща, признателни и много вълнуваща. Съдейки по многобройните аплодисменти, дори по време на самия спектакъл. Да не говорим за препълнената зала на Софийската опера и балет, което наистина ме изуми. Все пак и ние, диригентите, виждаме какво се случва в залата, въпреки че сме там, долу в оркестрината. Залата наистина беше препълнена до последния ред на последния балкон и всички ложи. Това е забележително. Възхитен съм от компетентната реакция на българския зрител. А това, за нас, артистите, е най-важната и висока оценка. Аплодисментите продължиха близо двадесет минути след края на \"Баядерка\", а това е показателно само по себе си.Тук ще се възползвам от възможността да изкажа своята благодарност на българската публика и да пожелая на всички хора повече спокойствие и добро настроение. Старайте се да виждате само красивото, нежното в живота. Слушайте хубава музика, по-често посещавайте операта и балета, така ще релаксирате пълноценно. Ходете повече на класически концерти, това наистина обогатява и помага за доброто душевно състояние във времената на стреса и мобилните комуникации. Истински се зарадвах на тази препълнена до тавана зала на Софийската опера и балет и пожелавам винаги тази зала да е толкова пълна, колкото беше на нашия спектакъл в София. Отговор: Да кажа, че съм много доволен няма да е достатъчно. Изключително съм доволен от целия спектакъл, от представянето на \"Баядерка\", както от артистите на балета, така и от музикантите. Успяхме да покажем на българския зрител една истинска приказка с великолепно професионално изпълнение на примата на Болшой театър Светлана Захарова и на Денис Родкин.Задължително бих искал да акцентирам върху невероятния професионализъм на музикантите на Софийската опера и балет. За мен бе радост и истинско удоволствие да работя с този оркестър. А това, което се случи след приключването на спектакъла беше наистина невероятно, впечатляващо и запомнящо се - Светлана Захарова стана почетен член на Софийската опера и балет. Световноизвестната руска балерина, която е прима на Болшой театър и Миланската скала, бе обявена след спектакъла \"Баядерка\" за почетен член на Софийската опера и балет. Наградата й бе връчена от академик Пламен Карталов. Това е прекрасно. Такъв жест сплотява нашите два театъра и предвижда нови и нови гостувания.И това не е всичко. Директорът на Софийската опера и балет акад. Пламен Карталов, носител на български и международни отличия, получи престижната награда \"Золотая муза\". Изтъкнатият режисьор отбеляза, че дейността му е свързана отдавна с руския оперен репертоар. Негови постановки на произведения от руски композитори като Чайковски, Бородин, Стравински, Холминов и други са представяни в Русия, Беларус, Полша, Испания, Япония и други държави. Да припомним, че през май тази година Софийската опера и балет гастролира с изключителен успех на сцената на \"Болшой театър\" с постановките на акад. Карталов \"Янините девет братя\" от Любомир Пипков и \"Пръстенът на нибелунга\" от Рихард Вагнер. Публиката в Москва бе възхитена и от представянето на балета \"Корсар\". Така че, ако обобщим - балетният спектакъл \"Баядерка\" се увенча с пълен успех и две отличия. Дано има повече такива щастливи мигове за Софийската опера и балет и до нови срещи.", "date": "2018.11.14", "title": "Диригентът Павел Клиничев: По-често посещавайте операта и балета"}
{"url": "http://www.cross.bg/bolnitzi-vurshetz-podcherta-1589103.html", "text": "/КРОСС/ Спрете демографската криза. Ако не го направим, нищо друго няма значение, изчезваме като нация“. С тези думи се обърнаха гражданите на Вършец към народните представители от ПГ на „БСП за България“. Те подчертаха, че град Вършец е бил с население от над 10 000 души, а сега е едва 5 600. Като свои основни проблеми гражданите поставиха ниските доходи, лошата пътна инфраструктура, липсата на достъп до здравеопазване и до лекарства, закриване на учебни заведения в общината. „Не може да се остави всичко да се решава от пазара.Държавата да се върне при народа си и да се погрижи за него“, заявиха хората. Те поискаха държавна помощ за малките производители и за закупуване на продукцията им. След редица срещи с граждани, Областният съвет на БСП връчи на народните представители съставената по време на разговорите с гражданите Визия за Монтана.„Държавата е в криза, а народът е в безпътица. Във „Визия за България“ залагаме на  завръщане на държавата в своята основна роля в социално-икономическия живот на България“, заяви народният представител от левицата от региона  Атанас Костадинов. Той подчерта, че ако продължи моделът на управление на ГЕРБ, ще ни трябват 40 години, за да достигнем средното ниво на Европа към 2018г. Чуждестранните инвестиции са спаднали 4 пъти, но и български фирми не искат да инвестират тук и търсят нормална среда навън.  Костадинов коментира, че всяка държава има 5-7 конкретни предимства, които я правят уникална и тя трябва да развива приоритетно, за да се постигне догонващ растеж. „За България не бяха намерени към момента. Сега ние предлагаме“, заяви той и поясни, че става въпрос за зелена икономика, транспорт, енергетика, земеделие и туризъм. Костадинов обясни, че когато се определят и фиксират държавните приоритети, който и да дойде на власт, ще трябва да ги развива. По думите му това важи в още по голяма степен за регионите. Той подчерта, че във Визията е заложена помощ за изоставащите региони и намаляване на диспропорциите между отделните региони. Депутатът д-р Илиян Тимчев подчерта, че все повече частни болници  се разкриват в близост до общинските и областните болници и ги обезкървяват. Като пример той посочи, че частната болницата в Монтана се е появила като специализирана болница за неврологични заболявания, по които България е на първо място и това й осигурява повече средства отколкото на общинската болница в Берковица. По думите му с годините тя е започнала да прибавя отделения за скъпоструващо лечение, които да й гарантират най-много ресурс от касата, както и кадри от общинските и областните болници. Социалистът подчерта, че не случайно болниците във Видин, Враца, Ловеч и други болници са в много тежно финансово състояние. Тимчев коментира, че като основни мерки за справяне с проблемите в здравеопазването БСП предлага: общинските и държавни болници да не са търговски дружества; създаване на здравна карта на регионален принцип, да се намали данъчната ставка на лекарствата на 9%, електронен регистър на лекарствата, предлагани у нас и наличността им, както и мерки за запазване на младите медицински кадри.Преди срещата за представянето на „Визия за България“, социалистите във Вършец, начело със своя председател Атанас Маджарски, откриха свой нов клуб на БСП.", "date": "2018.11.14", "title": "Вършец към БСП: Спрете демографската криза. Изчезваме"}
{"url": "http://www.cross.bg/razvitie-noemvri-naselenite-1589107.html", "text": "/КРОСС/ Утре – 15 ноември, заместник-министърът на регионалното развитие и благоустройството Валентин Йовев ще открие международна конференция „Моят град, моят дом, моят бизнес. Технологии, политики, регулация и международен опит“.Форумът за насърчаване развитието на устойчив жилищен сектор е съвместна инициатива на Министерството на регионалното развитие и благоустройството, Икономическата комисия на ООН за Европа, Програмата на ООН за населените места  и Национално сдружение „Недвижими имоти“. Той ще се проведе на 15 и 16 ноември в Зала 6 на Националния дворец на културата.Участниците в конференцията ще коментират теми, свързани с жилищната политика, кадастъра, поддръжката и управлението на сградния фонд, енергийната ефективност, техническата паспортизация, устойчивото развитие на населените места, управлението на градската среда и други.Конференцията на 15 ноември ще започне от 9.00 часа.", "date": "2018.11.14", "title": "Зам.-министър Валентин Йовев ще открие конференция за  насърчаване развитието на устойчив жилищен сектор"}
{"url": "http://www.cross.bg/vuzdyh-po-chist-obshtina-1589105.html", "text": "/КРОСС/ Служителите на Столична община няма да използват личните и служебните си автомобили в Деня за по-чист въздух – 16 ноември 2018 г. Очаква се примерът им да бъде последван от служители на министерства, районни администрации, Народното събрание и Министерския съвет. Покани до всички администрации за включване в инициативата, която ще се реализира за първа година в България, вече са изпратени лично от столичния кмет – Йорданка Фандъкова.„Каним всички граждани, институции, ученици, бизнеси, да се включат в този Ден за по-чист въздух, чрез отказ от личните и служебните си автомобили или чрез други, избрани от тях инициативи. Целта е всички заедно да покажем, че участието на всеки един от нас в преодоляване на този характерен за зимния период проблем, е много важно. Нито една мярка и нито една инициатива сама не може да се справи с предизвикателството „по-чист въздух“. Всички заедно – и институции, и граждани - можем“, коментира инициативата кметът Йорданка Фандъкова.Участие в Деня за по-чист въздух до момента са заявили над 100 училища и детски градини в столицата, които ще го отбележат с различни инициативи, включително с тематични информационни инсталации, тематични „Час на класа“, засаждане на растителност в дворовете или писане на есета. Наред с учениците, сред заявилите участие са представители на различни компании с голям брой служители, между които комуникационни оператори, вериги бензиностанции, банки, ИТ компании. За максимално улеснение на участниците, Столична община предоставя инструментариум с възможности за участие в Деня за по-чист въздух. Повече информация за инициативата:  Инициативата на Столична община се провежда с подкрепата на посолството на Великобритания в България. Идеята за отбелязване на Ден за по-чист въздух идва именно от Великобритания, където този ден се отбелязва всяка година в различни градове.", "date": "2018.11.14", "title": "Служителите на Столичната община няма да използват автомобили в Деня за по-чист въздух"}
{"url": "http://www.cross.bg/tyrizma-tyrtziya-bulgariya-1589104.html", "text": "/КРОСС/ Двустранното партньорство между България и Турция в туризма и други сфери е изключително важно за нас и добрите отношения между двете страни са вечетрадиция. Провеждането на първата сесия на смесената комисия за сътрудничество в туризма е доказателство за това, заяви министърът на туризма Николина Ангелкова при откриването на форума в София.Тя посочи, че туризмът е хоризонтална политика и зависи от съвместната работа на цялото правителство, като изтъкна специално подкрепата на премиера Бойко Борисов за превръщането на отрасъла в приоритет. През последната година двустранните контакти се задълбочиха и ръководителите на двете правителства демонстрират отлични отношения. Силен знак за това е реставрацията на църквата „Св. Стефан“ в Истанбул. След възстановяването й хиляди българи посетиха Истанбул, изтъкна министър Ангелкова.Делегацията от турска страна се води от зам.-министъра на културата и туризма на Турция Йомер Аръсой. Форумът се провежда в навечерието на втория Международен конгрес на световните цивилизации и историческите маршрути, организиран от Световната организация по туризъм към ООН, чийто домакин за втора година е България.Българският министър акцентира, че особено важна за насърчаването на това сътрудничество е сферата на туризма, което е доказателство за доверието между двете държави. Вярвам, че има голям потенциал България да бъде популяризирана още по-активно като дестинация пред Турция, както и за повече възможности за пътувания на българите в южната съседка. Чрез трансграничното сътрудничество и разработваните съвместни маршрути ще можем заедно да привличаме далечни и перспективни пазари като Китай, Близкия изток, САЩ и др., а в това отношение разчитаме и на сътрудничеството с турските авиолинии, поясни тя.Министър Ангелкова припомни инициираната от България идея за създаване на Общ балкански маршрут, обсъден през февруари тази година на международната кръгла маса за развитието на туризма в рамките на българското европредседателство. Маршрутът е свързан с културно-историческото наследство на страните в региона и обектите на ЮНЕСКО, което ще привлече допълнително още туристи. Министър Ангелкова информира, че над 636 хил. турски туристи са посетили България през миналата година, което е 12,5 на сто ръст спрямо предходната. Турция е била на четвърто място в класацията за входящ туризъм. За първите девет месеца на настоящата година отново се отчитаръст. Потенциалът е още по-голям, посочи тя и увери, че работата на комисията ще даде възможност в експертен порядък да бъдат обсъдени мерки и да се вземат работещи решения за увеличаване на двустранния обмен на туристи. Турция е основен наш пазар за зимния туризъм и разчитаме представителите на специализираните ни курорти, а също и турският бизнес да споделят в детайли необходимото за засилване на потока туристи. Един от приоритетните въпроси пред нас и колегите от Министерството на външните работи е визовият режим. Мога да ви уверя, че всичко, което е в контекста на спазването на европейското и българското законодателство, се прави, за да бъде улеснено издаването на визи. В рамките на международното изложение WTM в Лондон обсъдихме тези въпроси с турския министър на културата и туризма Мехмет Ерсой, допълни министър Ангелкова. Промотирането на възможностите на Бранд Черно море в туризма също е много важен акцент в нашата работа и ще се радвам да активизираме инициативи в това направление, посочи още тя, като обърна внимание, че в момента Турция председателства тематичната група за Черноморско икономическо сътрудничество. Много са възможностите също за съвместно промотиране на круизния туризъм и популяризиране на гурме спецификата на Черноморския регион, стана ясно от думите й. Министър Ангелкова заяви, че приоритет на българското правителство е намаляване на административната тежест, което ще насърчи ползването на туристически услуги и продукти. Министерството на туризма въвежда електронни услуги за всички регистрационни режими. Тя съобщи за споразумението за обучение на кадри за туризма, сключено между Министерството на туризма и Министерството на труда и социалната политика. Партньорството с Турция може да е много полезно и за обучение на кадрите, защотоима сериозен опит в тази област. Разчитаме на експертизата на вашите специалисти и искаме да се възползваме от първото заседание на комисията, за да поканим ваши лектори в обученията, които ще провеждаме, анонсира българският министър. Турският зам.-министър на културата и туризма Йомер Аръсой приветства свикването на комисията и благодари на българските домакини за организацията. Такива формати сме създали с много страни, но от голямо значение е работата със съседна и приятелска държава, отбеляза той. Основната ни цел е увеличаване на туристопотока между двете страни. Като положителна практика зам.-министър Аръсой посочи и реставрирането на културно-исторически паметници в двете страни със съвместни усилия, което също ще стимулира притока на туристи. Зам.-министърът на културата и туризма на Турция предложи стажове в Турция за български кадри за туризма, както и да се организират Дни на културата и туризма на България в Турция и на Турция в България. В заседанието на смесената комисия за сътрудничество в туризма участват водещи представители на туристическия бизнес от двете държави.", "date": "2018.11.14", "title": "Министър Ангелкова: България и Турция ще привличат туристи от далечни пазари с общи маршрути и продукти"}
{"url": "http://www.cross.bg/otdelenie-diabet-detza-1589108.html", "text": "/КРОСС/ Стая за обучение на деца с диабет бе открита в днешния Световен ден за борба с диабета в УМБАЛ Бургас. Стаята се намира във Второ детско отделение. Това е единственото отделение в Югоизточна България, където се диагностицират, лекуват и обучават такива деца. Годишно през отделението минават близо 3000 пациенти. От тях между 80 и 100 са с диабет.  Обучителната стая е дарение от Инър Уийл Клуб „Бургас“. Това е женска организация към Ротари, една от най-големите доброволни организации на жени в света, със статут на неправителствена организация в ОOН и представителства в Женева, Ню Йорк и Виена. Една от целите на организацията е подкрепата на майчиното и детско здраве, затова бургаският клуб се свързва с Второ детско отделение с желание да разбере от какво имат нужда пациентите и лекарите. Така се ражда идеята за стаята и проекта „За диабета – без страх“. За изграждане на помещението е преградена  част от фоайето, направен е ремонт, купени са мебели и обучителни материали, обясни президентът на Инър Уийл Клуб „Бургас“ за 2018-2019 г. г-жа Емине Чете.„Благодарим на дарителите за тази стая. Сега нашите пациенти и техните родители ще се обучават в много по-приятни условия. Обучението е важна  част от живота на децата с диабет. Тук, в това отделение, те чуват диагнозата за първи път.  Важно е да знаят как да се хранят, какъв двигателен режим да спазват. Нашият персонал е перфектно обучен да работи с тези деца. С това стартираме и проект за подобряване на битовите условия в детските отделения на болницата и приканвам всеки, който има желание, да се присъедини“, каза д-р Хрипсиме Каспарян, завеждащ Второ педиатрично отделение.„За съжаление намалява възрастта, в която се диагностицира диабетът. Откриваме го и при малки бебета. Светът е изправен пред пандемия от затлъстяване и съответно втори тип захарен диабет, което е свързано с неправилния начин на хранене, липса на физическа активност, консумация на храни извън основните хранения, които обикновено се използват за развлечение – чипсове, плодови натурални сокове, газирани захарни напитки“, коментира днес д-р Диана Недялкова – детски ендокринолог. Тя призова родителите да бъдат особено внимателни към начина, по който хранят децата си.„За нас е  изключително необходимо да имаме добре обучени пациенти, това е хронично заболяване, изисква сериозни медицински грижи. Добре обученият пациент е мотивиран да предотвратява острите усложнения на диабета“, добави д-р Недялкова.На откриването на стаята днес присъства и 17-годишната София, която е една от пациентките на Второ детско отделение. От години е с диабет и споделя, че живее съвсем нормално. „Не е толкова страшно, колкото мислехме в началото. Просто трябва да се спазва режим. Нужна ми беше около година, за да се науча да живея с диабет“, сподели тя. ", "date": "2018.11.14", "title": "Стая за обучение на деца с диабет бе открита в УМБАЛ Бургас"}
{"url": "http://www.cross.bg/obshtinata-postroiiki-stara-1589110.html", "text": "/КРОСС/ Полиция блокира квартал „Кольо Ганчев” в Стара Загора заради премахването на 24 незаконни постройки в южната част на града, където живеят роми.До напрежение не се стигна. Въпреки това, от съображения за сигурност, полицията отцепи района.Срокът за събарянето на къщите е изтекъл през 2017 г. Допреди миналата година в района е имало 48 незаконни постройки, половината от тях обаче са били премахнати доброволно. „Обещаха ни общински места и най-накрая нищо не стана. Събориха насред зима и това е. Изпъдиха ме и толкова. Два пъти от 2009 г. са ни предупреждавали. С 4 деца съм, на пътя съм”, разказа пред bTV Георги Асенов, жител на квартала.„Тези хора доста от тях живеят от дълги години тук. Имаше една среща при кмета на общината и те пожелаха да им бъде предоставено на същото място имот. Съгласно закона трябва първо да бъде премахнат незаконният строеж. Ние в момента правим парцелиране на имоти тук и след това общината на търг ще продава”, обясни Ангел Стоманярски, началник на отдела за строителен надзор към община Стара Загора.Нито един от обитателите на къщите, които ще се събарят, не е потърсил помощ от общината за настаняване в общинско жилище.", "date": "2018.11.14", "title": "Започнаха събарянето на 24 незаконни постройки в Стара Загора"}
{"url": "http://www.cross.bg/oktomvri-tzenite-yvelichenie-1589092.html", "text": "/КРОСС/  за октомври 2018 г. спрямо септември 2018 г. е 100.7%, т.е. месечната инфлация е 0.7%. Инфлацията от началото на годината (октомври 2018 г. спрямо декември 2017 г.) е 2.8%, а годишната инфлация за октомври 2018 г. спрямо октомври 2017 г. е 3.7%.Средногодишната инфлация за периода ноември 2017 - октомври 2018 г. спрямо периода ноември 2016 - октомври 2017 г. е 2.8%.През октомври 2018 г. спрямо предходния месец цените на стоките и услугите в потребителските групи са се променили, както следва:През октомври 2018 г. са се увеличили цените на следните хранителни продукти: ориз - с 0.6%, брашно - с 3.6%, хляб - с 6.3%, месо от едър рогат добитък - с 1.6%, пълномаслено прясно мляко - с 0.8%, извара - с 2.5%, яйца - с 0.9%, млечни масла - с 1.0%, маргарин - с 0.3%, грозде - със 7.2%, краставици - с 11.1%, пипер - с 13.4%, зрял лук - с 2.4%, маслини - с 0.3%, гъби - с 2.9%, зрял боб - с 0.5%, картофи - с 2.6%, захар - с 0.8%, оцет - с 0.5%, сол - с 0.5%, плодови сокове - с 0.7%, бира - с 0.5%, и други.През октомври 2018 г. са се намалили цените на следните хранителни продукти: свинско месо - с 0.6%, месо от домашни птици - с 1.3%, малотрайни и трайни колбаси - с по 0.2%, мляно месо (кайма) - с 1.2%, нискомаслено прясно мляко - с 0.7%, кисели млека - с 0.4%, сирене - с 0.6%, кашкавал - с 0.7%, олио - с 0.1%, ябълки - с 8.5%, цитрусови и южни плодове - с 10.3%, домати - с 2.5%, зеле - с 12.3%, зрял чесън - с 4.8%, леща - с 1.3%, кафе - с 1.9%, минерална вода - с 1.3%, ракии - с 1.1%, и други.През октомври 2018 г. в групите на нехранителните стоки и услугите е регистрирано увеличение на цените при: цигари - с 0.1%, облекло - с 8.1%, обувки - с 8.7%, централно газоснабдяване - с 8.4%, газообразни и течни горива за битови нужди - съответно с 2.1 и 4.7%, въглища - с 1.0%, дърва за отопление - с 1.9%, топлинна енергия за подгряване на вода - със 7.1%, прахове за пране - с 0.1%, дизелово гориво - с 3.6%, автомобилен бензин А95H - с 3.3%, автомобилен бензин А98Н - с 2.7%, газ пропан-бутан за ЛТС - с 3.3%, метан за ЛТС - с 2.9%, продукти за лична хигиена - с 1.9%, козметични продукти - с 1.1%, автомобилни застраховки - с 0.2%, и други.През разглеждания месец в групите на нехранителните стоки и услугите е регистрирано намаление на цените при: хладилници - с 0.2%, перални и съдомиялни - с 0.2%, готварски печки - с 0.4%, отоплителни уреди - с 0.7%, препарати за почистване на съдове - с 0.6%, образователни услуги, недефинирани със степен - с 1.1%, моторни и смазочни масла - с 0.6%, международни полети - с 33.3%, телевизори - с 0.7%, персонални компютри - с 0.2%, услуги по краткосрочно настаняване - с 6.3%, и други.През октомври 2018 г. цените на лекарските и на стоматологичните услуги са се увеличили съответно с 0.4 и 0.2%, а цените на лекарствените продукти са се намалили с 0.1%.", "date": "2018.11.14", "title": "2,8% инфлация на годишна база отчита НСИ през октомври"}
{"url": "http://www.cross.bg/konstitytzionniya-predsedatel-chlen-1589111.html", "text": "/КРОСС/ Съдиите от Конституционния съд единодушно избраха Борис Велчев за председател за втори мандат, съобщиха от КС.", "date": "2018.11.14", "title": "Преизбраха Борис Велчев за председател на Конституционния съд"}
{"url": "http://www.cross.bg/ybiiistvoto-apartament-oryahovitza-1589112.html", "text": "/КРОСС/ Има задържан и обвинен за убийството на жената, , съобщава bTV. За тежкото престъпление ще отговаря 36-годишният мъж, с когото 45-годишната жертва е съжителствала.По първоначални данни агресията му е била отключена от ревност по време на купон в апартамент на техен приятел.Мъжът ще отговаря и за причиняване на средна телесна повреда на собственика на апартамента. Именно той подаде сигнала, като веднага започна издирването на извършителя на убийството.", "date": "2018.11.14", "title": "Ревност е в основата на убийството в Горна Оряховица"}
{"url": "http://www.cross.bg/leva-singul--1589109.html", "text": "/КРОСС/ Хърватия посреща Испания в среща реванш от турнира на УЕФА Лига на нациите в четвъртък. Балканският тим ще се опита да възстанови репутацията си, след като при гостуването си на Испания през септември падна с 0:6, но според „Еврофутбол“ отново няма да успее. Коефициентите за победител са 1.87 за гостите срещу 3.16 за домакините. Възможностите за залог на голмайстор в двубоя вижте , а другите предложения на българския букмейкър за мача са .Ето още интересни срещи от програмата на „Еврофутбол“:Фламенго РЖ – Сантош  Сингъл,„1“- 1.60 „Х“- 2.97 „2“- 4.16Австрия – Босна и Херцеговина  Сингъл,„1“- 1.77 „Х“- 2.93 „2“- 3.38Гърция – Финландия  Сингъл,„1“- 1.80 „Х“- 2.68 „2“- 3.68Белгия – Исландия  Сингъл,„1“- 1.09 „Х“- 5.15 „2“- 11.00Германия – Русия  Сингъл,„1“- 1.18 „Х“- 4.42 „2“- 7.95Англия – САЩ  Сингъл,„1“- 1.15 „Х“- 4.48 „2“- 9.40Сао Пауло – Гремио Сингъл,„1“- 2.33 „Х“- 2.67 „2“- 2.52Добри печалби от футболни залози отново напълниха джобовете на играчи на „Еврофутбол“ през изминалите дни. Майстор на прогнозите от Сандански изкара  от система 4, 5 от 5 мача, а други познавачи от София взеха съответно  и  от система 3, 4 от 4. В село Марково (Пловдивско) 4 мача в права колонка донесоха  на експерт по мачовете от европейските клубни първенства.  Столичанин направи добър удар на Спортмакс, като грабна  от Секунда на първи гол, а негов колега от Стрелча позна Точен резултат и Секунда на първи гол, за което получи .Към 15 часа на 14.11.2018 г. натрупаната сума в Суперджакпот 15 е  ще откриете кои мачове включва. Джакпот 13 е на стойност , а срещите от него вижте .                       ", "date": "2018.11.14", "title": "Испания пак ще надделее над Хърватия в мач от Лигата на нациите "}
{"url": "http://www.cross.bg/leva-sudeben-izpulnitel-1589098.html", "text": "/КРОСС/ Частният съдебен изпълнител Асен Т. бе осъден вчера от състав на Шуменския окръжен съд на 2 години и 10 месеца лишаване от свобода с 5-годишен изпитателен срок. Това съобщиха от пресцентъра на Апелативна прокуратура - Варна. Присъдата беше постановена след признаване на фактите в обвинителния акт на Окръжната прокуратура в Шумен от подсъдимия за длъжностно присвояване на 243 073 лева, което е в големи размери, и за две престъпления за избягване установяването и плащането на данъчни задължения в особено големи размери, извършени като продължавани престъпления. Към определеното от съда общо наказание бе присъединено и лишаване от право Асен Т. да упражнява професията си за срок от 3 години, считано от 28 март 2017 г. Уважени са и шест граждански иска в размер на 55 050 лева, които подсъдимият трябва да заплати за причинените имуществени вреди на дружества и физически лица. Асен Т. е осъден да заплати на Министерството на финансите сумите от 50 774 лева и 15 886 лева по уважените искове на държавата заедно със законната им лихва до окончателното им изплащане, както и направените разходи на досъдебното производство по сметка на МВР и Окръжния съд в Шумен. Делото срещу 48-годишния частен съдебен изпълнител е на специален надзор в Апелативната прокуратура във Варна поради своя характер и тежестта на престъпленията. Подсъдимият встъпил в длъжност частен съдебен изпълнител на 3 април 2006 г. Още в началото на дейността си умишлено създал хаос и безпорядък във воденото счетоводство, с което улеснил бъдещата си дейност по присвояването на чужди пари, които му били поверени да ги пази и управлява.Действията му не останали незабелязани от Камарата на частните съдебни изпълнители. С решение на дисциплинарната й комисия той първоначално бил наказан с порицание, последвали две глоби в размер на по 1000 лева. Когато и това не постигнало дисциплиниращ ефект върху дейността на Асен Т., през август 2013 г. той бил глобен с 10 000 лева, а само четири месеца по-късно с друго решение на дисциплинарната комисия му било наложено наказание „Предупреждение за временно лишаване от правоспособност“. Асен Т. открил специална сметка за осребряване на имуществото на длъжници в две банки. В тях постъпвали суми за удовлетворяване на вземанията на кредиторите. Тези средства по закон не могат да се използват за нищо друго, освен за плащанията на вземания на кредиторите. След отстраняването на Асен Т. от длъжност комисия, определена от председателя на Шуменския окръжен съд, предала архива на частния съдебен изпълнител на друг ЧСИ в Шумен. В служебната каса на отстранения била намерена наличност едва от 485,77 лева. Започнали да постъпват сигнали за липсващи парични средства. Приелият нов частен съдебен изпълнител установил множество нарушения с присвоени суми по различни изпълнителни дела. Извършената проверка установила, че по 18 изпълнителни дела подсъдимият Асен Т. е успял да изтегли от специалните сметки на каса или да преведе в свои лични сметки сумата от 243 073, 97 лева. Приложената по делото справка от съдебно-оценителната експертиза е над 10 листа, като има дни, в които Асен Т. е теглил от специалната сметка по няколко пъти с основание „стопански разходи“ или без да се уточнява за какво ще похарчи средствата, предназначени само за удовлетворяване вземанията на кредиторите. Престъпната му дейност не се ограничила с длъжностните присвоявания в големи размери. Въпреки реализираните значителни парични доходи от дейността си като частен съдебен изпълнител, той не декларирал част от тях и така укрил данъчни задължения, които са в особено големи размери за финансовите години от 2010 г. до 2014 г.Асен Т. е възстановил част от присвоените пари на длъжници и кредитори, като саморъчно посочил, че средствата са били неправомерно усвоени от него. От това наказателно производство Окръжната прокуратура в Шумен е отделила над 2000 изпълнителни дела на производство при подсъдимия частен съдебен изпълнител, които се проверяват. Делото съдържа 94 тома. Разпитани в хода на досъдебното производство са 61 свидетели и са изготвени множество експертизи. Присъдата на Шуменския окръжен съд подлежи на протест и обжалване пред Апелативния съд във Варна.", "date": "2018.11.14", "title": "Затвор за частен съдебен изпълнител, присвоил над 240 000 лева"}
{"url": "http://www.cross.bg/doklada-otnoshenie-mediiinata-1589097.html", "text": "/КРОСС/ В парламента и ДПС коментираха доклада на Европейската комисия, както и протестите в страната, съобщава БНТ.От ДПС коментираха, че не участват в протестите нито в тяхната организация. Подкрепят някои от исканията като тези на майките на деца с увреждания - за оставката на вицепремиера Валери Симеонов. Йордан Цонев коментира и доклада на ЕК, като каза, че това е най-добрият досега. По думите му обаче, за положителния доклад заслуга имат не само управляващите, но и опозицията.", "date": "2018.11.14", "title": "ДПС с коментар за доклада на ЕК"}
{"url": "http://www.cross.bg/stoki-investitziite-proizvodstveni-1589090.html", "text": "/КРОСС/ Инвестиционната бизнес анкета[1] на НСИ, проведена сред промишлените предприятия през октомври 2018 г., показва, че предприемачите очакват инвестициите през настоящата година да са с 12.7% по-малко в сравнение с предходната 2017 година.Според основните производствени групировки[2] най-голям относителен дял в инвестициите през 2018 г. се очаква да формира производството на стоки за междинно потребление (42.9%), следвано от енергетичните и свързаните с водата сектори (21.7%) и производството на недълготрайни потребителски стоки (18.7%) (фиг. 1 от приложението).По данни от бизнес анкетата прогнозите за 2019 г. са за намаление на обема на инвестициите в промишлеността с 8.7% спрямо 2018 г., като около 34% от предприятията не планират разходи за придобиване на дълготрайни активи през следващата година. В структурата по основни производствени групировки отново производството на стоки за междинно потребление формира най-голям относителен дял - 39.4%. След него се подреждат енергетичните и свързаните с водата сектори и производството на недълготрайни потребителски стоки - съответно с 29.3 и 16.5% (фиг. 2 от приложението).По направление на инвестициите през 2019 г. с най-голям дял се очаква да бъдат тези за увеличаване на производствения капацитет - 33.3% от общия стойностен обем на инвестициите в промишлеността. На второ място, с 31.3% дял са предвидените инвестиции за заместване на износеното оборудване, следвани от тези за механизация или автоматизация на съществуващи производствени процеси и за въвеждане на нови производствени технологии - с 20.5%, и за опазване на околната среда, мерки за сигурност и други - с 14.9%.По отношение на факторите, които биха повлияли върху решенията на мениджърите за инвестиции през 2019 г., преобладават позитивните оценки на въздействие („стимулиращо“ или „много стимулиращо“) при „търсене на продукцията“[3], „финансови ресурси или очаквани печалби“[4] и „технически фактори“[5]. При групата „други фактори“[6] 24.7% от анкетираните посочват влиянието им като „стимулиращо“, 36.8% от тях се въздържат от оценка, а 26.7% отговарят, че факторът не оказва влияние._________[1] От май 2002 г. всички бизнес наблюдения се финансират съвместно от НСИ и Европейската комисия съгласно подписани споразумения между двете институции. НСИ се ангажира да провежда наблюденията съгласно хармонизираната програма на Европейския съюз. Всяко съобщение или публикация на НСИ е с автор НСИ и Комисията не носи отговорност за ползата, която може да бъде извлечена от информацията, съдържаща се в тях.[2] Класификацията „Основни производствени групировки“ включва производство на стоки за дълготрайна употреба, производство на недълготрайни потребителски стоки, енергетични и свързани с водата сектори, производство на стоки за междинно потребление, производство на инвестиционни стоки и други.[3] Има се предвид степента на използване на оборудването и перспективите за продажби.[4] Има се предвид достъпът до ресурси за инвестиции (и тяхната стойност), възможностите за възвръщането им, както и липсата на възможност за предприятието да използва своите ресурси по-рентабилно (особено чрез чисто финансови операции).[5]Имат се предвид технологическите разработки, достъпът до работна сила и нейното положение спрямо новите технологии, както и техническите условия, създадени от обществените институции, при които се дава разрешение за инвестиции.[6] В тази група фактори се има предвид политиката на обществените институции особено по отношение на данъчното облагане и условията за износ на продукция и други. ", "date": "2018.11.14", "title": "НСИ: С 12,7% намалява инвестиционната активност"}
{"url": "http://www.cross.bg/aleks-marinov-ybietzut-1589096.html", "text": "/КРОСС/ Близки и съученици на убития Алекс Ангелов от Бяла се събраха на мълчалив протест пред съда в Русе. Те настояват обвиненият за убийството на 18-годишното момче да получи справедлива присъда, съобщава БНТ.Днес беше поредното заседание по делото срещу 32-годишния Валентин Маринов, който е обвинен в умишлено причиняване на смърт по хулигански подбуди, след като е ударил Алекс с бутилка при спречкване през лятото на миналата година. Близките на момчето обаче се съмняват, че Маринов не е извършителят и че прикрива истинският убиец, който му е роднина. Затова настояват Маринов да бъде подложен на детектор на лъжата.Силвия Панайотова, леля на Алекс: Ако така безнаказано се извършват убийства, на всеки детето можеше да бъде там. Така чуваме, че не е този убиецът, че този човек не е излизал от къщи, че всичко е нагласено. Притесняваме се, че убиецът е, може би, на свобода.", "date": "2018.11.14", "title": "Близки и съученици на убития преди година Алекс протестираха пред съда в Русе"}
{"url": "http://www.cross.bg/ykraiina-zaradi-lipsata-1589095.html", "text": "/КРОСС/ Протести избухнаха в различни градове в Украйна заради липсата на отопление в сезон, когато температурите падат рязко. Стотици хиляди украинци остават на студено, училища и детски градини бяха принудително затворени, а болници работят в ограничен режим. Голям протест е планиран днес и в Киев, съобщава БНТ.В протест срещу липсата на парно в Кривой рог местни жители се опитаха да окупират местната газова компания, а в град Смела в Централна Украйна недоволни блокираха подстъпите на града.Жителка на Смела: В апартаментите ни е 8-9 градуса. Какво да правим с малките деца?В болницата, която беше затворена заради ниските температури, сестрите се топлят с бутилки гореща вода. Подобна е ситуацията и в детските градини.Валентина Олинюк, директор на детска градина: Децата ги завиваме с по две одеала. На всяко даваме и пластмасова бутилка гореща вода, за да се топли. Пуснали сме и електрически радиатори в спалнята и в игралната зала.В тежка ситуация без отопление са около 1 милион души в най-малко 6 града, сред които Кривой рог и Херсон. В Смила и Шепетовка е обявено извънредно положение. Училища и болници временно не работят.До кризата се стигна, след като държавната газова компания \"Нафтогаз\" отказа да подпише нови договори за доставка на гориво с 22 топлоенергийни централи, които не са си платили дълговете за газ. Това отложи началото на отоплителния сезон. Ситуацията се усложни и след като цените на синьото гориво на вътрешния пазар от 1 ноември бяха увеличени с повече от 20%. Ново повишение се очаква и от 1 декември.Кризата с парното вероятно ще създаде допълнителни вътрешнополитически проблеми за президента Порошенко в Украйна, която е на прага на кампанията за президентски избори. Днес се очакват нови протести заради липсата на парно пред централата на \"Нафтогаз\" в Киев.", "date": "2018.11.14", "title": "Протести избухнаха в различни градове в Украйна заради липса на парно"}
{"url": "http://www.cross.bg/bulgarski-ezik-office-1589101.html", "text": "/КРОСС/ От 1 ноември гражданите на България имат възможността да вземат изпитите за Microsoft Office Specialist на български език, което улеснява процеса на придобиване на тези световно признати сертификати за цифрова грамотност. До сега тези изпити се провеждаха на един от десетина възможни езика, но не и на български, което бе пречка за тези, които искат да вземат сертификат, но не са владеели английски или друг от използваните езици. Наличието на български като изпитен език е важно постижение и поставя България на картата на държавите с преведени изпити за Microsoft Office Specialist - сертификат, удостоверяващ професионално владеене на Word, Excel и PowerPoint, които са най-използваните програми и всяка оферта за работа поставя изискване за тяхното задълбочено познаване.Инициативата за превод на изпита за Microsoft Office Specialist (MOS) на български идва от Certiadria, компания от адриатическия регион, работеща в сектора образование и сертификационни услуги. Мотивация за това е огромният успех на световния шампионат за Microsoft Office Specialist в САЩ, където през последните години имаме талантливи представители, спечелили няколко медала, включително злато и почти всяка година са на върха в класирането, което е голяма национална гордост за България. Шампионатът за MOS е предназначен за младежи на възраст от 13 до 22 години, т.е. за всички ученици от началните и средните училища, както и за студенти. Участниците в шампионата имат възможност да демонстрират уменията си в приложенията от Microsoft Office пакета: Word, Excel и PowerPoint (2013 или 2016).Възможността за провеждане на изпити за MOS на български език е от голямо значение за всеки, който иска да бъде сертифициран и признат за уменията си навсякъде по света. По повод на тази новина за въвеждане на български като език за сертифициране, Certiadria предлага 30% отстъпка с промоционалния код MOS30%OFF на официалния сайт www.certiadria.com, като офертата е валидна до края на месец ноември. MOS сертификата представлява крачка напред в кариерата, повишава конкурентоспособността и компетентността на всеки служител и ценността му за работодателя. Възползвайте се от тази възможност и бъдете признати в световен мащаб.", "date": "2018.11.14", "title": "Българските граждани ще вземат международно признати изпити на майчиния си език"}
{"url": "http://www.cross.bg/litza-vuzrast-protzentni-1589091.html", "text": "/КРОСС/  е 72.5%, като в сравнение със същото тримесечие на 2017 г. намалява с 0.3 процентни пункта. е 68.8%, като в сравнение със същото тримесечие на 2017 г. се увеличава с 0.3 процентни пункта. е 5.0%, или с 0.8 процентни пункта по-нисък в сравнение с третото тримесечие на 2017 година. са 1 244.8 хил., или 27.5% от населението в същата възрастова група. От тях 78.8 хил., или 6.3%, са През третото тримесечие на 2018 г. общият брой на е 3 205.3 хил., като 1 712.2 хил. са мъже и 1 493.2 хил. - жени. Относителният дял на заетите лица от населението на възраст 15 и повече навършени години е 53.3%, като при мъжете този дял е 59.4%, а при жените - 47.8%.През третото тримесечие на 2018 г. 2 006.5 хил. души, или 62.6% от всички заети, работят в сектора на услугите, 974.1 хил. (30.4%) работят в индустрията и 224.7 хил. (7.0%) - в селското, горското и рибното стопанство.От всички заети 3.6% (116.5 хил.) са работодатели, 7.3% (233.1 хил.) - самостоятелно заети лица (без наети), 88.3% (2 831.9 хил.) - наети лица, и 0.7% (23.9 хил.) - неплатени семейни работници. От общия брой на наетите лица 2 150.3 хил. (75.9%) работят в частния сектор, а 681.7 хил. (24.1%) - в обществения.С временна работа са 139.5 хил., или 4.9% от наетите лица.През третото тримесечие на 2018 г. заетостта в отделните възрастови групи е следната:са 3 115.1 хиляди. Коефициентът на заетост за населението в същата възрастова група е 68.8% (72.6% за мъжете и 65.0% за жените).е 41.9% (47.2% за мъжете и 36.3% за жените).е 73.5%, съответно 77.6% за мъжете и 69.3% за жените. В сравнение с третото тримесечие на 2017 г. коефициентът на заетост (20-64 години) е по-висок с 0.5 процентни пункта, като увеличението при мъжете е с 0.7 процентни пункта, а при жените - с 0.3 процентни пункта. са 595.5 хил., или 61.7% от населението в същата възрастова група (66.5% от мъжете и 57.3% от жените). В сравнение с третото тримесечие на 2017 г. коефициентът на заетост за населението на възраст 55-64 години се увеличава с 1.3 процентни пункта (с 2.0 процентни пункта при мъжете и с 0.6 процентни пункта при жените).", "date": "2018.11.14", "title": "НСИ: С 0,3 % намалява икономически активното население"}
{"url": "http://www.cross.bg/pokriva-kachil-samoybie-1589100.html", "text": "/КРОСС/ Безработен турчин, който се е качил на покрива на турския парламент в Анкара, заплашва да се самоубие, предаде ТАСС, като се позовава на информация на турската телевизия НТВ. Турчинът се е качил на покрива на един от шестетажните корпуси на Меджлиса, в който се намира Отделът за връзки с обществеността, както и офиси на някои депутати.Според информация на НТВ мъжът от 20 дни опитвал да получи час за среща с турски депутат. Смята се, че липсата на работа е мотивът за решението му да опита да сложи край на живота си.В момента полицията опитва да убеди човека да слезе от покрива. Пожарникари са сложили надуваеми дюшеци, за да предотвратят гибелта на турчина, ако реши да скочи от покрива. Един от депутатите му е предложил около 8 хиляди долара, за да се откаже от намерението си да се самоубие.   ", "date": "2018.11.14", "title": "Депутат дава 8 000 долара на безработен, решил да скача от покрива на турския парламент"}
{"url": "http://www.cross.bg/experian-kompaniyata-danni-1589102.html", "text": "/КРОСС/ Наличието на масиви от данни и нови аналитични техники е ключово за установяването на конкретни модели, тенденции и асоциации, които могат да разкрият нови бизнес възможности. Сега, когато нуждата от все повече и повече източници на информация и фактори при вземане на решение расте, традиционните платформи вече не са достатъчни – това е едно от заключенията на доклад на компанията за пазарни проучвания Forrester от април 2018 г.По време на посещението си в София Стийв Вагнер, глобален изпълнителен директор на Experian Decision Analytics, представи пред медиите предизвикателствата, които бизнесът продължава да среща, както и направленията, в които един лидер може по-смислено да използва масивите от данни.Заедно с Петър Бънков, изпълнителен директор на Experian България, и Спирос Йоргас, мениджър „Бизнес развитие“ в Experian Decision Analytics за Балканите, Вагнер коментира най-актуалните тенденции в индустрията като експоненциалното увеличение на данните, предизвикателствата в създаването на потребителско преживяване и технологичната трансформация на глобално ниво. Освен това той акцентира и върху ключови характеристики на българската бизнес среда, както и върху последните новини около офиса на компанията в страната.Experian България в момента обединява ключова част от глобалния аналитичен капацитет на компанията, а до края на годината се очаква да достигне 1000 служители.Софийският офис отваря врати през 2004 г. През годините Experian България развива продукт за кредитен рейтинг, комбинирайки Big Data с аналитични модели, предотвратяване на измами и автоматизация на процеси.„Приносът на българския екип към бизнеса на компанията е значим,“ добави Вагнер. „Разработването на иновативни продукти и предоставянето на първокласни услуги за нашите клиентите са в основата на успеха ни както в българския офис, така и по целия свят.“На местно ниво компанията предоставя услуги на пет от водещите банки в страната, а по-рано тази година получи за трети път свидетелство за инвеститор Клас А инвеститор. Освен това Experian принадлежи към индустрия, която формира 4.8% от годишния брутен вътрешен продукт (БВП) на България, според данните от Годишния доклад за развитието на индустрията на Българската аутсорсинг асоциация (БАА).В стремежа си да развива таланти на местно ниво през 2016 г. Experian заедно със Софийския университет създаде магистърска степен по “Иконометрия и икономическо моделиране“ с фокус върху модерните приложения в областта на икономически данни и анализи на бизнес процеси.Съвсем скоро Experian България ще се премести в нова сграда,заради бързото разрастване на екипа. „Всеки месец привличаме все повече и повече умни, находчиви и активни хора, а в бизнес отношение поемаме все по-мащабни проекти със стратегическо значение за компанията на световно ниво. Време е да разполагаме с ново иновативно пространство, където да създаваме технологии и процеси, които подобряват живота на хората,“ каза Петър Бънков.Сградата се намира на бул. „Цариградско шосе“ 7-11 и ще отвори врати през първата половина на 2019 г. ", "date": "2018.11.14", "title": "Според Experian работата с данни и анализа на данни остава основно предизвикателство за бизнеса"}
{"url": "http://www.cross.bg/pytin-rysiya-asean-1589099.html", "text": "/КРОСС/ Руският президент Владимир Путин покани представители на страните от Асоциацията на държавите от Югоизточна Азия (АСЕАН) догодина да участват в два икономически форума в Русия - Петербургския и Източния, предаде ТАСС.Путин отправи тази покана в Сингапур на срещата на високо равнище Русия - АСЕАН и отбелязва, че участието на руската делегация в инвестиционния форум на АСЕАН е било полезно.Като цяло Путин изрази задоволство от взаимодействието между Русия и регионалната организация и каза, че през последните две години със съвместни усилия е постигнато много. Като пример даде активизирането на политическия диалог, откриването на представителство на Русия в АСЕАН, координирането по основни проблеми на региона, сътрудничеството в борбата с тероризма, наркотрафика и организираната престъпност.Добре се развиват и икономическите връзки. През 2017 г. стокообменът между Русия и АСЕАН се е увеличил с 35 на сто, а общите натрупани инвестиции надхвърлят 25 милиарда долара, посочи Путин. Пътната карта за бизнес сътрудничество включва около 60 съвместни проекта.", "date": "2018.11.14", "title": "Путин покани бизнесмени от АСЕАН на руските икономически форуми"}
{"url": "http://www.cross.bg/pensiite-slyzhiteli-durzhavnite-1589081.html", "text": "/КРОСС/ Държавните служители в Гърция обявиха поредната 24-часова стачка с искане за по-високо заплащане. Организирани са и протестни демонстрации днес,съобщава БНР.Затворени са всички държавни учреждения. Масово протестират учители и студентски преподаватели. Не работят също и служителите в общините. Силно засегнати от стачката са държавните болници, които приемат само спешни случаи. Лекарите настояват да се отпуснат повече средства за здравеопазване. Протестни демонстрации се подготвят в Атина и Солун.Синдикатът на държавните служители изложи редица искания за повишаване на заплатите и пенсиите. Настояват също да се изплати със задна дата сумата от орязване на пенсиите в последните години след решение по казуса на Върховния съд, който се произнесе, че намаляването на пенсиите е нарушение на Конституцията. Всички протестиращи искат правителството да премахне в държавния сектор практиката на временни трудови договори.", "date": "2018.11.14", "title": "24-часова стачка с искане за по-високи заплати обявиха държавните служители в Гърция"}
{"url": "http://www.cross.bg/grada-hora-zaplata-1589086.html", "text": "/КРОСС/ В Шумен сряда започна с протест.Недоволни хора се събраха пред сградата на областната управа в града и дори влязоха вътре, за да изразят исканията си за по-добър стандарт на живот, промяна на политическата система и намаляване на цените на горивата.За кратко множеството от хора блокира и централния булевард в града – „Славянски”.Протестиращите се оплакаха от корупцията, лошото качество на пътищата и минималната заплата в страната.„Искаме 750 евро минимална заплата. Аз за толкова пари отидох да работя в Гърция и оставих детето. Като се върнахме с жена ми – не можа да ни познае”, възмути се един от протестиращите.Недоволните граждани заявиха, че протестът им ще продължи и през следващите дни.", "date": "2018.11.14", "title": "Протест в Шумен, гражданите влязоха в областната управа на града"}
{"url": "http://www.cross.bg/knsb-ninova-politika-1589084.html", "text": "/КРОСС/ „Благодаря на КНСБ и екипа на Пламен Димитров за високата оценка, която дадоха за „Визия за България“. Това е стратегически документ, който стои над бюджет за една година“. Това заяви председателят на БСП Корнелия Нинова пред журналисти в парламента, след среща с ръководството на КНСБ. Тя подчерта, че по бюджета имат и съвпадения, и различия с КНСБ. „Съвпаденията са най-вече по теми от финансовата сфера, данъчна политика и социална политика. По данъчната политика се радвам, че сме на едно мнение – вече е наложителна промяна в данъчното облагане.Ние предлагаме прогресивна скала с отмяна на плоския данък и най-вече наблегнахме на данък дивидент, защото за нас е несправедливо доходите върху физическите лица  да се облагат по един начин с 10%, а през данък дивидент да се изписват и да се плащат 5%“, обясни Нинова. По време на срещата са обсъдени и различните варианти за по-справедливо данъчно облагане, чрез различни скали на прогресия или необлагаем минимум.„ На едно мнение сме, че преизчисляване на пенсиите трябва да се направи, защото доходите на пенсионерите много изостават и  възрастните хора не могат да си позволят да живеят по този начин“, допълни тя. Нинова посочи, че има някои различия със синдикатите и по социалните теми. „Не приемаме, че това е най-добрият в социално отношение бюджет, след като 12 социални плащания са замразени и то най-вече свързаните с демографската катастрофа и криза. В разходната част има завишаване на разходите, но нашият въпрос е - какъв е ефектът от това? Как чрез тези разходи нещо ще се промени в здравеопазването? С какво това помага за намаляване на неравенствата?“, попита председателят на БСП. Според нея бюджетът за догодина увеличава неравенствата.„КНСБ цени нашите усилия за алтернативност. Някои от нещата, които са наши общи позиции, ще внесем между първо и второ четене, днес, в големия бюджет“, заяви тя. Като пример посочи повишаване на обезщетението за безработица, намаляване на ДДС на лекарствата и на хляба. Имаме различия с КНСБ За данъка на старите коли. За нас това е изключително съществен въпрос , за тях не е. При това състояние на бедността , не може да се посяга на тези хора и да искат с тези 20 млн. лв. да се решат проблемите в държавата\", категорична е Корнелия Нинова.„Аргументите и оценките ни в много области на Бюджет 2019 съвпадат с тези на БСП”. Това каза президентът на КНСБ Пламен Димитров. Той добави, че КНСБ и левицата имат еднакво виждане за това, че промяната в данъчната политика е крайно наложителна. „Прехвърлянето на данъчното натоварване от труда към капитала е повече от необходимо”, каза още той.  Във връзка с увеличаването на размера на пенсиите, той обясни, че конфедерацията очаква  около 750 млн. лв. повече в ДОО, които няма да стигнат за необходимото увеличаване на пенсиите, защото тези 5.7% ще бъдат изядени от инфлацията в момента, в който бъдат получени.", "date": "2018.11.14", "title": "Корнелия Нинова: КНСБ даде високата оценка за „Визия за България“"}
{"url": "http://www.cross.bg/varitzela-detza-slychaite-1589080.html", "text": "/КРОСС/  Рязко увеличение на случаите на варицела във Велико Търново отчитат от Регионалната здравна инспекция. За една седмица са диагностицирани 50 болни деца, което е увеличение от 3 пъти спрямо предходните седмици, съобщава БНР.Детските градини, в които са диагностицирани случаите на варицела, са под карантина. Спряно е записването на нови деца. Заболяването е неконтролируема инфекция, посочи епидемиологът в Регионалната здравна инспекция д-р Ирина Мозева: \"След известен период от време преминават в по-големи епидемични вълни. Най-вероятно сме в такъв период, в който има голям брой неболедували деца\".При контакт с болен от варицела се разболяват 80 на сто от непреболедувалите. За заболяването у нас не се прилага ваксина, въпреки настояването на Националното сдружение на общопрактикуващите лекари.", "date": "2018.11.14", "title": "Рязко увеличение на случаите на варицела във Велико Търново"}
{"url": "http://www.cross.bg/gorivata-tzenite-bulgariya-1589085.html", "text": "/КРОСС/ Покачването на цените на горивата в България доведоха до различни форми на граждански протести. Една от причините за тях е и липсата на адекватна реакция на държавата, която е отговорна за създаването на закони, осигуряващи свободен конкурентен пазар на стоки и услуги, както и за спазването на тези закони. Проблемът засяга както бита и семейния бюджет на всеки гражданин, така и себестойността на всяка стока или услуга в страната ни и отново рефлектира върху джоба на българина. За пореден път правата и интересите на българските граждани са засегнати неблагоприятно, поради което съм длъжна като обществен защитник да изразя своята позиция.Скокът при горивата идва след поредното повишаване на цените на газа, парното и топлата вода, срещу което застанах категорично като омбудсман, сезирайки и прокуратурата. Увеличението с бързи темпове доведе и до по-високи цени на основни стоки и услуги. Безспорно е, че цените на горивата у нас се влияят от цените на международния пазар. Но, при положение, че България е страната с най-нисък акциз в Европа, „евтин“ ток и работна ръка, какво е логичното обяснение защо крайните цени на горивата в България не са и постоянно най-ниските в ЕС.На фона на драстичното поскъпване на живота у нас - за храна, за жилище (вода, електроенергия, отопление, обзавеждане и поддържане на дома), за здравеопазване, за транспорт и съобщения, за образование, за данъци и социални осигуровки и др., нарастването на цените на горивата преля чашата на търпението на хората, предвид липсата на социална поносимост. Това повдига очевидни въпроси, на които държавата дължи отговори на гражданите.Първо: защитава ли регулацията в сектора и правата и интересите на гражданите? Второ: създава ли законодателството достатъчно конкурентна среда при вноса и продажбата на горива?Трето: съществува ли монопол при управлението на данъчните складове?Четвърто: дали нормативната уредба и практиките създават възможности за по-евтин внос на бензин и дизелово гориво или ги препятстват? Пето: възможно ли е намаляване на ДДС-то върху горивата?Шесто: какво е предприето след отправените препоръки от Комисията за защита на конкуренцията за подобряване на пазарната среда, във връзка с извършен секторен анализ, една от които е създаване на държавни данъчни складове? Очаквам отговорно отношение от институциите и честен отговор към гражданите, защото проблемът с цените на горивата засяга цялата икономика на България и бюджета на всяко българско семейство. ", "date": "2018.11.14", "title": "Омбудсманът Мая Манолова с шест въпроса към държавата за цената на горивата у нас "}
{"url": "http://www.cross.bg/fay-germaniya-gorivo-1589125.html", "text": "/КРОСС/ V-2 или \"Фау-2\" е първата балистична ракета в света, родила се като \"вундервафе\" - страшно оръжие, с което германците се надявали да обърнат хода на Втората световна война - тя все пак успява да промени хода на историята, но по съвсем различен начин.С нея започва излизането на човечеството извън пределите на нашата планета. \"Фау-2\" е първият човешки обект, преминал границите на атмосферата, а през 1946 година с ракетата е направена и първата снимка на Земята от Космоса. Но какво всъщност знаем за \"Фау-2\"?\"Фау-2\" е създадена от младият по това време ракетен конструктор Вернер фон Браун, който след войната ще оглави ракетната и космическата програма на САЩ, и ще се превърне в човека, заради когото първите мисиите \"Аполо\" завели първите хора на Луната.Още през 30-те в своите разработки фон Браун залага на по-сложния, но контролируем ракетен двигател с течно гориво. Това решение криело риск, тъй като избора на течно гориво не бил лесен. По време на Втората световна война петролът и произвежданият от него керосин били твърде ценен продукт, а ракетният конструктор се насочил към по-малко енергична, но много по-достъпна суровина.За гориво на ракетата е избрана смес от етилов алкохол и вода - на практика 76-градусова водка. Изчислено е, че около 1/3 от производството на спирт в Нацистка Германия отивало именно за нуждите на ракетната програма на страната, като същото важало и за картофените насаждения, от които се произвеждал етанолът.Първият успешен полет е реализиран на 3 октомври 1942 година, а Вернер фон Браун бързо усъвършенства механизмът на \"алкохолния\" ракетен двигател. В крайна сметка от \"Фау-2\" са произведени близо 6000 броя, но тук изникнал един доста неочакван проблем - много от обслужващия персонал, като охранителите на ракетите, започнали да \"точат\" и пият ракетното гориво. Това от своя страна довело до вземането на сурови мерки и дори добавянето на метилов алкохол в горивната смес.Таванът на полета на \"Фау-2\" е около 200 километра над земната повърхност. Почти веднага се появили идеи за пилотиран полет, но те останали нереализирани. Тъй като ракетата била неконтролируема, немците обмисляли и вариант с пилоти-камикадзета, които да направляват полета на \"Фау-2\" към нейната цел.Високата скорост от над 6000 км/ч, необходимостта от създаването на херметическа кабина с условия за поддържането на живот, и други практични проблеми не позволили на \"Фау-2\" да полети с човек на борда. Ракетата можела да носи полезен товар от не повече от 1000 килограма - място за пилотска кабина на практика нямало.След края на 1944 година недостигът на средства кара немците да не поставят бойни глави на всяка от ракетите си. Не рядко те пълнели върхът на \"Фау-2\" с бетон, разчитайки че кинетичната енергия ще нанесе достатъчно поражения.В следствие на удари с \"Фау-2\" умират 10 000 жители на европейски градове, а 20 000 концлагеристи от лагера \"Дора\" и военнопленници загиват, работйки до пълно изтощение в тунелите на подземния комплекс \"Мителверк\" край Нордхаузен, където се монтират ракетите V-2. Оръжието се използвало предимно за безразборен терор на цивилното население, а не за нанасянето на прецизни удари срещу военните фабрики и съоръжения на Съюзниците.Високата скорост на ракетата гарантирала, че срещу нея няма надеждна защита. Въпреки това, военното значение на проекта е нищожно и дори пагубно за Германия. Изчислено е, че за цената на всяка ракета е можело да се построят поне два бомбардировача, можещи да носят много повече боеприпаси.За изпълнение на ракетната програма в Германия е създаден огромен военнопромишлен комплекс. Повече от 200 000 души - учени и технически персонал, работници и войници, са заети в проектирането, производството и изпитването на ракетите, снабдяването с материали, охраната и пр. За цялата разработка на своите балистични ракети Германия изхарчва около 40 милиарда доларапо днешните цени, което е два пъти повече от сумата, изразходвана от американците за направата на атомната бомба.Въпреки това \"Фау-2\" проправя пътя за бъдещите успехи в Космоса. Тя показва, че излизането извън пределите на Земята е възможно. Военните пък развиват технологията на едностепенната и неконтролируема ракета с обсег от едва 320 километра, за да може днес да има високо прецизни междуконтинентални балистични ракети, можещи да достигнат до всяка точка на земното кълбо.", "date": "2018.11.14", "title": "Първата балистична ракета излита на ''водка\""}
{"url": "http://www.cross.bg/pozharnikari-montana-zemlishteto-1589106.html", "text": "/КРОСС/ Тренировката ще се проведе на полигона в землището на монтанското село Трифоново; пресконференция от 15 ч. в Центъра за професионална квалификация на ГДПБЗН в МонтанаУтре от 10 часа на полигона за гасене на горски пожари, разположен в землището на село Трифоново, община Монтана, ще се проведе пожаро-тактическо учение. В тренировката, при която ще се придвижва специализирана техника и ще бъдат използвани звукови и светлинни сигнали,  ще вземат участие над 20 пожарникари от РД „Пожарна безопасност и защита на населението“ в Монтана и 20 пожарникари от окръг Пирот от Сектора за извънредни ситуации при МВР на Сърбия.Учението се провежда като част от дейностите по проект „Повишаване капацитета за управление на риска при големи горски пожари в трансграничния регион – координация, обучение, наблюдение, иновативни методи и технологии”. Проектът се изпълнява по Програмата ИНТЕРРЕГ-ИПП България - Сърбия  2014-2020 г. за трансгранично сътрудничество, финансирана от Европейския съюз, със средства по Инструмента за предприсъединителна помощ.", "date": "2018.11.14", "title": "Български и сръбски пожарникари ще участват в съвместно пожаро-тактическо учение в трансграничен регион"}
{"url": "http://www.cross.bg/detski-podkrepa-gradini-1589088.html", "text": "/КРОСС/ Допълнителни средства в размер на 3 849 701 лв. одобри правителството за допълнителни възнаграждения за постигнати резултати на директорите на общинските детски градини, училища, центрове за подкрепа за личностно развитие и центрове за специална образователна подкрепа за 2018 г., съобщават от правителствената пресслужба. ", "date": "2018.11.14", "title": "Дават над 3,5 млн. лв. за бонуси на директори на училища и детски градини"}
{"url": "http://www.cross.bg/trimesechie-spryamo-tretoto-1589089.html", "text": "/КРОСС/ През третото тримесечие на 2018 г. брутният вътрешен продукт (БВП) нараства с 3.0% спрямо съответното тримесечие на предходната година и с 0.5% спрямо второто тримесечие на 2018 г. според сезонно изгладените данни, съобщиха от НСИ.Експресните оценки за БВП се основават на предварителни месечни и тримесечни данни за отделните икономически сектори, на експертни оценки и модели за поведението на компоненти в състава на БВП, за които към момента на изчисленията не е налична директна базисна информация.Разработените експресни оценки за третото тримесечие на 2018 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година.Съгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за третото тримесечие на 2018 г. на 7 декември 2018 година.Според експресните оценки на НСИ за третото тримесечие на 2018 г. БВП в номинално изражение достига 29 001 млн. лева.Реализираната добавена стойност през третото тримесечие на 2018 г. е 25 124 млн. лeвa.По елементи на крайното използване най-голям дял в БВП заема крайното потребление (70.5%), което в стойностно изражение възлиза на 20 446 млн. лева. През третото тримесечие на 2018 г. бруто капиталообразуването е 5 605 млн. лв. и заема 19.3% относителен дял в БВП. Външнотърговското салдо е положително.През третото тримесечие на 2018 г. спрямо второто тримесечие на същата година БВП по сезонно изгладени данни се увеличава с 0.5%. За същия период брутната добавена стойност нараства също с 0.5%. Според експресните оценки на БВП по елементи на крайното използване през третото тримесечие на 2018 г. принос за регистрирания икономически растеж по сезонно изгладени данни спрямо второто тримесечие на 2018 г. има увеличението на износа на стоки и услуги - с 2.2%, и на крайното потребление - с 1.4%.През третото тримесечие на 2018 г. БВП по сезонно изгладени данни нараства с 3.0% спрямо същото тримесечие на предходната година. Брутната добавена стойност се увеличава с 2.7%.Крайното потребление регистрира положителен икономически растеж от 6.9%. Бруто образуването на основен капитал отчита ръст от 6.2% през третото тримесечие на 2018 г. спрямо съответното тримесечие на предходната година по сезонно изгладени данни. Вносът на стоки и услуги се увеличава с 5.1%, докато износът на стоки и услуги намалява с 3.2%. Инфлацията от началото на годината (октомври 2018 г. спрямо декември 2017 г.) е 2.8%, а годишната инфлация за октомври 2018 г. спрямо октомври 2017 г. е 3.7%, съобщиха от НСИ.Средногодишната инфлация за периода ноември 2017 - октомври 2018 г. спрямо периода ноември 2016 - октомври 2017 г. е 2.8%. ", "date": "2018.11.14", "title": "НСИ: БВП нараства с 3.0% през третото тримесечие на 2018 г."}
{"url": "http://www.cross.bg/granichni-proverki-pynktove-1589087.html", "text": "/КРОСС/ Правителството прие решение за откриване на ГКПП-Крушари на границата с Румъния, съобщава БГНЕС. Тази стъпка е в изпълнение на подписаното през 2012 г. междуправителствено споразумение със северната ни съседка за откриване на две нови ГКПП-та - Кайнарджа-Липница и Крушари-Добромир. Първият беше открит през септември миналата година.В хода на разменените ноти са регламентирани и редица детайли - работно време на двата гранични пункта от 08.00 до 20.00 часа, ограничение за международен превоз на хора и стоки до лимита на общо тегло 3.5 тона.Шосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи.Със създаването на съвместните българо-румънски гранични пунктове се улеснява преминаването на лица и превозни средства през сухопътните пунктове, тъй като граничните проверки се осъществяват съвместно на едно спиране. ", "date": "2018.11.14", "title": "Откриват нов КПП на границата с Румъния"}
{"url": "http://www.cross.bg/karti-godini-podgotvya-1589093.html", "text": "/КРОСС/ Европейският съюз подготвя по-строги изисквания за личните карти.Постоянните представители на страните-членки са се договорили картите да бъдат в еднакъв формат, да имат зона за разчитане от машини и да отговарят на минималните стандарти за сигурност, определени от Международната организация за гражданска авиация. Личните карти трябва да включват снимка и два пръстови отпечатъка в дигитален формат върху безконтактен чип.Максималният им период на валидност ще бъде 10 години. Страните-членки могат да издават и лични карти с по-дълъг срок за хора над 70-годишна възраст. За деца под 12 години, ако има такива случаи, те ще важат 5 години.", "date": "2018.11.14", "title": "Европейският съюз подготвя по-строги изисквания за личните карти"}
{"url": "http://www.cross.bg/bolyarovo-zapoved-advokat-1589094.html", "text": "/КРОСС/ Да се вземат втори кръвни проби от стадото в Болярово, за да се докаже или отхвърли наличието на заболяването чума по дребните преживни животни, поискаха адвокатите на собствениците на фермата. В Административния съд в Ямбол днес беше разгледана жалбата срещу заличаването на обекта, съобщава БНР.Пробите, взети от животните, да бъдат изпратени в акредитирана лаборатория извън страната, поиска адвокат Владимир Шейтанов.\"Трябва да има сигурност, гаранции, че пробити ще бъдат взети по съответния надлежен начин и ще бъдат по съответния надлежен начин транспортирани до тези лаборатории\".Според защитата, издадената заповед от шефа на Агенцията по безопасност на храните Дамян Илиев за евтаназиране на животните, както и всички следващи документи, включително и заповедта за заличаване на обекта, са нищожни, заяви адвокат Чакърова.\"Когато има особено опасни заразни болести, преди това трябва да се свика щаба, трябва да излезе министърът съвместно с министъра на вътрешните работи с такава заповед\".Според адвоката на Агенцията по безопасност на храните, заповедта на шефа на Областната агенцията в Ямбол д-р Николай Георгиев за заличаване на фермата в Болярово е законосъобразна и приложима и към момента. ", "date": "2018.11.14", "title": "Адвокати поискаха втори кръвни проби от стадото в Болярово заради чумата"}
{"url": "http://www.cross.bg/zhelyazkov-informatziya-dannite-1589072.html", "text": "/КРОСС/ Над 80 процента от данните в света са базирани на географска информация, а пазарът на сектора се оценява на повече от 400 милиарда долара годишно. Това заяви министърът на транспорта, информационните технологии и съобщенията Росен Желязков на откриването на конференция по случай Двадесетия Световен ден на Географските информационни системи.Няма технологично решение, техническо средство или индустрия, които да не използват географски данни, добави министърът. По думите му, тяхното значение нараства и в държавното управление, администрацията, отбраната и сигурността. „ГИС технологиите намират все по-голямо приложение и това е обяснимо, защото това не са само карти, данни и модели. Това е съвкупност от подлежаща на споделяне информация, която е гаранция за съвместимост, прозрачност и ефективност, особено в сферата на държавното управление и работата на администрациите“, каза още Росен Желязков. Той заяви пред участниците в конференцията, че в Министерството на транспорта, информационните технологии и съобщениятасе реализира проектза изграждане на ГИС базирана електронна платформа „Единна информационна точка“. Той е финансиран Проектът ще даде възможност за събиране, споделяне и обработване на информация за инфраструктурата в държавата, независимо дали е газопреносна, електрическа или съобщителна. Това ще ускори развитието на високоскоростни мрежи, което пък е резултат и от приемането на Закона за електронните съобщителни мрежи и физическата инфраструктура. Онлайн платформата ще даде възможност за събиране на едно място на информацията за инфраструктурата на над 500 оператори. Тя ще бъде достъпна за организации и граждани, което ще подобри достъпността и ефективността при използване. „Ще остане в миналото разбирането, че данните принадлежат на ведомството, което ги събира и обработва. Информацията е на всеки един от нас и такива проекти, и тяхната успешна реализация, са гаранция, че усилията през последните 20 години си струват“, каза в заключение министър Желязков. ", "date": "2018.11.14", "title": "Министър Росен Желязков: Над 80 процента от данните са базирани на географска информация, а пазарът на сектора се оценява на 400 млрд. долара"}
{"url": "http://www.cross.bg/sezon-zimniya-zapasi-1589076.html", "text": "/КРОСС/ Екипи на Министерството на енергетиката и на Електроенергийния системен оператор стартират съвместни проверки на топлофикационните дружества в страната относно ангажиментите им за поддържане на определени запаси от горива за зимния сезон, съобщиха от Министерството на енергетиката.Обект на инспекциите относно спазването на Наредба 11 за резервите от горива ще бъдат ТЕЦ „Марица-изток 2“ ЕАД, ТЕЦ „Марица 3“ АД – Димитровград, ТЕЦ „КонтурГлобал Марица изток 1“ ЕООД, гр. Гълъбово, ТЕЦ „Брикел“ ЕАД, ТЕЦ „Бобов дол“ ЕАД, „Топлофикация-Русе“ ЕАД, „Топлофикация-Габрово“ ЕАД, „Топлофикация-Сливен“ ЕАД и „Топлофикация-Перник“ АД. ЕСО ЕАД ще инспектира техническата изправност и поддържаните запаси на доставчиците с договори за осигуряване на разполагаемост за студен резерв – ТЕЦ „Бобов дол“ ЕАД, ТЕЦ „Марица 3“ АД - Димитровград и „Топлофикация-Русе“ ЕАД. Проверките ще продължат до 29 ноември.Съвместните инспекции са част от мерките за постигане на сигурно, безопасно и ефективно функциониране на електроенергийната система през зимния сезон.", "date": "2018.11.14", "title": "Започват проверки на топлофикациите"}
{"url": "http://www.cross.bg/osigyritelen-stranata-dohod-1589074.html", "text": "/КРОСС/ Националният осигурителен институт обявява, че размерът на средния осигурителен доход за страната за месец септември 2018 г. е 897,33 лв. Средномесечният осигурителен доход за страната за периода от 01.10.2017 г. до 30.09.2018 г. е 873,37 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец октомври 2018 г., съгласно чл. 70, ал. 2 от Кодекса за социално осигуряване.", "date": "2018.11.14", "title": "Средният осигурителен доход за страната за септември 2018 г. е 897,33 лева"}
{"url": "http://www.cross.bg/chehiya-sushto-othvurli-globalniya-pakt-na-oon-za-migratziyata-1589075.html", "text": "/КРОСС/ Чехия се присъедини към страните от ЕС, отхвърлящи пакта за миграция на ООН, чиято цел е да регулира отношението към мигрантите в световен план, предаде Ройтерс, цитирана от БГНЕС.Тази сутрин чешкото правителство е гласувало да не подписва споразумението, заяви правителствен източник. Представители на властите в Прага преди това бяха заявили, че пактът не прави достатъчно разграничение между легална и нелегална миграция.", "date": "2018.11.14", "title": "Чехия също отхвърли глобалния пакт на ООН за миграцията"}
{"url": "http://www.cross.bg/ferma-grip-izsledvaniyata-1589078.html", "text": "/КРОСС/ Огнище на птичи грип е установено в Старозагорска област. Заразата е потвърдена от лабораторни изследвания. Умъртвени са 3500 птици от ферма в село Православ, община Братя Даскалови, съобщава БНР.Вирусът е открит в частна ферма за отглеждане на патици-мюлари при изследванията по програмата за превенция и профилактика на заразните болести. Птиците са унищожени в рамките на четири часа, а фермата е обеззаразена, съобщи началникът на отдел \"Здравеопазване на животните\" в Областната дирекция за безопасност на храните д-р Боян Папазов: \"Както и пълно механично изчистване незабавно с унищожаване на отпадните продукти вътре в животновъдния обект. В момента обектът ще почива известен период, тоест няма да бъде населван. Това е принудителна мярка. След това отново ще бъде дезинфекциран. Ще бъдат взети допълнителни проби\".Д-р Боян Папазов съобщи, че до ден се очакват и изследванията и от съседна на заразената ферма с 1200 патици, чийто собственик е сигнализирал за промяна в здравословното им състояние.", "date": "2018.11.14", "title": "Огнище на птичи грип е установено в Старозагорска област"}
{"url": "http://www.cross.bg/shymen-putya-intzidenta-1589077.html", "text": "/КРОСС/ Мъж загина при катастрофа край Шумен. Сигналът за инцидента в района на керамичния завод на пътя от Русе за Варна е подаден в Шуменската полиция малко преди 8 часа тази сутрин. Най-вероятно катастрофата е станала през нощта, но засега никой не се е обадил, за да съобщи за инцидента, при който автомобил с шуменска регистрация е излязъл от пътя, ударил се е в крайпътно дърво и е изхвърчал в съседната нива. При удара колата се е разцепила на две. Шофьорът – 48-годишен мъж от Шумен, е излетял от нея и е загинал на място. Причините за инцидента се изясняват от Шуменската полиция. ", "date": "2018.11.14", "title": "48-годишен мъж от Шумен е загинал в катастрофа в района на керамичния завод на пътя Русе – Варна"}
{"url": "http://www.cross.bg/borisov-svoboda-nyama-1589073.html", "text": "/КРОСС/ Премиерът Бойко Борисов поиска дебат по темата за свободата на медиите в България с участието на ресорни еврокомисари. Темата за медийната свобода беше засегната в доклада на ЕК за напредъка на България по Механизма за сътрудничество и проверка.„На кого какво е забранено? Олигарх създал си медия, за да защитава това, което е откраднал, изведнъж ние не трябва да го пипаме този олигарх, който и да е той, говорим по принцип”, каза Борисов в началото на днешното правителствено заседание.Премиерът изтъкна, че всеки подсъдим може да си направи електронен сайт в рамките на часове и да се оплаче от липса на медийна свобода.  Няма нещо, което в тази тема да ни притесни, няма информация, няма каквото и да е нещо да е скрито в България и да не е публикувано, напротив фалшиви и жълти новини - колкото искате, изтъкна министър-председателят. Борисов заяви, че членовете на кабинета и правителството като цяло нямат не просто желание, а и възможност да оказват влияние на която и да е медия. Не може ние да сме обсадени седмици наред и в същото време по \"живи\" връзки да се показват средни пръсти, да се наричат членове на кабинета \"мърша\", \"боклуци\" и в същото време някой да излезе и да каже, че няма свобода на медиите, коментира Борисов.", "date": "2018.11.14", "title": "Борисов иска дебат за медийната свобода: На кого какво е забранено?"}
{"url": "http://www.cross.bg/stanev-dimcho-bulgariya-1589082.html", "text": "/КРОСС/ От 1 ноември 2018 г. Председател на Управителния съвет и Изпълнителен директор на „ЧЕЗ Електро България“ АД е Димчо Станев. Той е магистър – инженер „Електроника и автоматика“ и магистър „Банки и финансов мениджмънт“ от Технически университет – София.Има 18-годишен опит във финансовата сфера в областта на системния анализ, ръководство на  организацията на банкови дейности, управление на бизнес процеси и процедури, проекти и клонове на голяма международна банка. Професионалният му опит е свързан и с ръководството на продажби, глобално бизнес обслужване и управление на клоновата мрежа на лизингова компания.Димчо Станев става част от екипа на ЧЕЗ Груп в България през ноември 2012 г., когато заема позицията Директор „Обслужване на клиенти“ в „ЧЕЗ България“ ЕАД.", "date": "2018.11.14", "title": "Димчо Станев е новият изпълнителен директор на „ЧЕЗ Електро България'' АД"}
{"url": "http://www.cross.bg/danni-karta-iiovev-1589083.html", "text": "/КРОСС/ До края на годината около 66% от територията на страната ще бъде покрита с кадастралната карта. Целият процес по преобразуването на картата на възстановената собственост в кадастрални карти е планирано да приключи догодина с включване на 96 на сто от територията на страната. Това обяви заместник-министърът на регионалното развитие и благоустройството инж. Валентин Йовев, който участва в официалното откриване на конференцията LBS – България 2018 - Приложения, данни, услуги, по случай Световният ГИС Ден, организирана от GIS Алианс. Зам.-министър Йовев подчерта, че към днешна дата всички областни градове и национални курорти разполагат с кадастрална карта. В София в най-скоро време трябва да се приеме планът на район „Студентски град“, с което кадастърът ще покрие столицата. Заместник-регионалният министър поясни, че сред приоритетите в работата на Агенцията по геодезия, картография и кадастър е отстраняването на явните фактически грешки, допуснати при земеразделянето, особено по трасетата на транспортната инфраструктура и бъдещите магистрали.  Зам.-министър Йовев изтъкна, че GIS технологиите показват, улавят и анализират данните за местоположението, което помага за взимането на сложни решения. „Геопространствената информация е тази, която променя парадигмата на живота и е движеща сила на икономиката днес.Верните и изчерпателни пространствени данни са ключът към успеха, а основата, на която стъпват, са подробните проучвания и точни измервания, каза той. „Добре функциониращият кадастър e един от основните компоненти на управлението в областта на градоустройството и развитието на инфраструктурата, защитата на поземлената собственост и др. Важен приоритет на МРРБ е финализирането на реформата в областта на кадастъра, чрез ускорено покритие на страната с кадастрална карта и събирането на кадастралната информация, защото само с пълни и качествени данни ще можем да осигуряваме качествени услуги и данни“, коментира той. Важна задача е след това към основния кадастър да се добавят нови информационни слоеве, описващи различни аспекти на използването и собствеността на земята, както и пространствата под и над нея, с географско, стопанско, устройствено и други значения, специализирани картографски и геодезически данни, данни и снимки от спътникови заснемания и др.Същевременно кадастралните данни могат да се комбинират с географската информация, като се добавят такива и за пространствата (3D кадастър), времето (4D кадастър), инфраструктурата и др. Зам.-министър Йовев изтъкна и значението на GIS технологиите в създаването на „умни градове“.  ", "date": "2018.11.14", "title": "До края на годината около 66% от територията на страната ще е покрита с кадастрална карта"}
{"url": "http://www.cross.bg/detzata-bakurdzhieva-tazi-1589079.html", "text": "/КРОСС/ Експерти на Български дарителски форум влизат в 120-о училище в София, където ще у част второкласници да се отнасят отговорно към храната. Децата ще научат за несправедливото разпределение на храни в света и глобалния проблем, свърза с разхищаването на негодна храна. Под формата на игри те ще разберат как могат да допринесат за справянето с него. Теодора Бакърджиева – експерт на организацията, обясни в предаването \"Преди всички\" кога е най-подходящо да започне такова обучение:", "date": "2018.11.14", "title": "Експерти учат децата как да не разхищават храна"}
{"url": "http://www.cross.bg/giluna-erol-surmata-1589068.html", "text": "/КРОСС/ Четирима любими герои на родната пънк и рок сцена - Кольо Гилъна, Светльо Витков, Ерол от Уикеда и Сърмата Хари, ще зарадват фенове, запалянковци и страстни поклонници с “Култов Коледен КонЦерт” на 7 декември в клуб “Микстейп 5”. Празничното събитие ще започне точно в 22.00 ч. и се очаква да бъде с подобаваща продължителност и настроение. Вратите на клуба ще бъдат отворени в 21.00 ч.Първото “Хо-хо-хо” за вечерта ще дойде от Сърмата Хари, чиято визия е доста близка до тази на Белобрадия старец . След него рефрена ще поеме невижданият скоро на сцена – Ерол от Уикеда. През юни тази година, той обяви края на групата, но явно това не означава край на смислената музика, която е написал. След Ерол следва още по-ексклузивното участие на друга култова личност – Кольо Гилъна, който пък не се е появявал в клуб от години. Под енергичния и стегнат съпровод на “Svetlio&The Legends” легендарният вокалист ще изпълни емблематични парчета от репертоара на КГБ (Кольо Гилъна Бенд) и, разбира се, \"Контрол\". И за да е пълно щастието – към бандата от любими герои-вокалисти ще се присъедини и самият Светльо Витков. Той и настоящата му банда “Svetlio&The Legends” са добре познати на феновете. Групата се състои от музиканти, участвали в култовите формации “Хиподил” и “Холера”, дали тласък и изиграли важна роля във формирането на ъндърграунд сцената у нас. Събират се през 2007 г. и имат два издадени албума до сега - „Bulgarno” и „Iban”. Всеки момент на пазара ще излезе и третият им албум - \"Пени се!\" за  на  се продават с пълна сила в онлайн системата на Eventim.bg. Могат да се закупят още от щанд на EVENTIM на ул. \"6-ти септември\", Office 1 Superstore, OMV, Orange, Usit Colours, Билетен център НДК, Български пощи, Билетна каса на “Арена Армеец”, Технополис. Цената им е 25 лв, а на място в деня на концерта ще струват по 30 лв.Скочете в “Култовият Коледен КонЦерт” с Кольо Гилъна, Ерол, Светльо Витков и Сърмата Хари и стартирайте коледния маратон още на 7 декември от “Микстейп 5”!Присъединете се към събитието във фейсбук – БИЛЕТИ има – ", "date": "2018.11.14", "title": "“Култов Коледен концерт” със Сърмата Хари, Ерол от Уикеда,  Кольо Гилъна и Светльо Хиподилски!"}
{"url": "http://www.cross.bg/gryevski-arest-predade-1589062.html", "text": "/КРОСС/ акедонското МВР издаде международна заповед за арест на бившия премиер и почетен председател на ВМРО-ДПМНЕ Никола Груевски, предаде агенция МИА.След получено потвърждение от властите в Унгария и решение на съда бе издадена международна заповед за арест. Международните служби за сигурност също са информирани, че Груевски се издирва, за да изтърпи присъдата си от две години затвор по делото \"Танк\" за доставката на луксозния мерцедес, предаде маедонската телевизия МРТ.От Наказателния съд отхвърлиха обвиненията, отправени срещу тях и информираха, че прокурорът не е поискал досега на Груевски да бъде наложена мярката арест, предаде телевизия Сител.Специалният прокурор Катица Янева каза, че Специалната прокуратура е поискала Груевски да бъде арестуван още през февруари 2016 г., и до миналия четвъртък изобщо не е имало признаци, че бившият премиер няма да дойде в съда, за да се намери основание повторно да се иска мярката арест, предаде агенция МИА.Янева каза, че институциите не бива да си прехвърлят едни на други вината за бягството на Груевски и добави, че са използвани всички моменти пред съда за това бившият премиер да бъде арестуван. Прокурорът подчерта, че след бягството ще поискат разделяне на всички други процедури, водени против Груевски и добави, че той ще бъде съден задочно.Надявам се бързо по дипломатически път Груевски да бъде върнат обратно, каза Янева и изрази очакването, че бившият премиер ще бъде екстрадиран от Унгария във възможно най-кратък срок.Медиите в Унгария публикуваха подробности за възможностите, които предвижда местният закон за убежището. Процедурата от подаване на молбата за убежище до взимането на решение може да продължи и до 60 дни, но има възможност и за спешна процедура в срок от 15 дни, съобщава Сител.Македонските власти се надяват молбата на Груевски да получи убежище в Унгария да бъде отхвърлена, а Груевски екстрадиран в Република Македония.", "date": "2018.11.14", "title": "Скопие издаде международна заповед за арест на Груевски"}
{"url": "http://www.cross.bg/windows-problemi-microsoft-1589063.html", "text": "/КРОСС/ Октомврийският ъпдейт на Windows 10 стана ноемврийски. Заради няколко софтуерни проблема, разпространението на обновлението беше спряно още в началото на миналия месец. Сега проблемите са отстранени и ъпдейтът е готов, съобщава The Verge.Основната причина за забавянето са били по-продължителните тестове, казва Microsoft. \"Проведохме сериозни вътрешни тестове, а след това отделихме време да анализираме внимателно данните от програмата Windows Insider, в която има милиони устройства с подобрения ъпдейт. Нямаме данни за повече проблеми\", коментира Джон Кейбъл, директор на един от отделите в Microsoft за обслужване и разпространение на ъпдейтите.Така новата версия на Windows 10 започва отново да се разпространява. Това вече е факт, като първоначално ъпдейтът ще се предложи на малък брой потребители, като те сами ще трябва да го потърсят в Windows Update и да поискат да се инсталира. Системата ще направи проверка за съвместимост и ще прецени дали компютърът е подходящ.\"Ако засечем, че с устройството ви иможе да има проблем, например несъвместимост на приложенията, няма да инсталираме ъпдейта докато проблемът не бъде отстранен\", казва още Кейбъл.Компанията отбелязва, че затяга мерките за проверка и контрол на качеството на програмния код. Занапред подобни проблеми трябва да се случват все по-рядко и инсталирането на ъпдейти няма да се налага насила, ако това може да доведе до проблеми със системата.", "date": "2018.11.14", "title": "Microsoft отново пуска есенния ъпдейт за Windows 10"}
{"url": "http://www.cross.bg/zadulzheniya-poetite-konkyrentziyata-1589065.html", "text": "/КРОСС/ Паралелно със започналото секторно проучване на конкурентната среда на пазарите на производство и реализация на автомобилен бензин и дизелово моторно гориво за крайни потребители, КЗК извършва последващ контрол за пълно, точно и своевременно спазване на поетите задължения през март 2017г. от страна на „Лукойл България” ЕООД, „Еко България“ ЕАД, „Шел България“ ЕАД, „ОМВ България“ ООД, „НИС Петрол“ ЕООД и „Петрол“ АД, на основание чл. 67 от Закона за защита на конкуренцията, съобщиха от пресцентъра на Комисия за защита на конкуренцията.Във връзка с наблюдаваното увеличение на цените на горивата за крайните потребители и поетите задължения от дружествата, Комисията намира за необходимо да провери изпълнението на одобрения комплекс от мерки, състоящи се в задължения за приемане на вътрешни процедури, които да гарантират ефективната конкуренция на съответния пазар. Поетите през 2017г. задължения целят да се препятства и възможността за възникване на евентуални антиконкурентни проблеми, свързани с прозрачността на пазара и координиране на пазарното поведение на дружествата при вземане на стратегически решения по начин, който ограничава конкуренцията.При осъществяване на контрола по изпълнение на поетите задължения Комисията може да приема сигнали и информация от всички физически и юридически лица, включително предприятия, сдружения на предприятия, държавни органи и органи на местното самоуправление, неправителствени организации.", "date": "2018.11.14", "title": "КЗК проверява петролни компании заради увеличението на цените на горивата"}
{"url": "http://www.cross.bg/narodnite-predstaviteli-zhiteli-1589066.html", "text": "/КРОСС/ Продължават срещите на народните представители от ПГ на „БСП за България” с граждани, на които те представят „Визия за България”. На 15 ноември /четвъртък/ те ще са на посещение във Видинска , Монтанска и Софийска област.В 11.00 ч., в читалището на с. Макреш народните представители Явор Божанков, Чавдар Велинов, Георги Гьоков и Манол Генов ще представят \"Визия за България\" пред жители на населените места от общината.В 11.00 в, с. Дражинци, общ. Ружинци депутатите Георги Търновалийски, Теодора Халачева и Иван Ибришимов ще представят проекта на левицата пред жителите на населеното място. В 17.30 ч. те ще се срещнат с жителите на Чупрене, в клуба на пенсионера.  В 11.00 ч., в клуба на БСП, в с. Бойница депутатите от левицата Явор Божанков, Чавдар Велинов и Манол Генов ще представят \"Визия за България\" пред жителите на общината. В 13.00 те, заедно с народния представител Георги Гьоков ще разговарят с жители на гр. Дунавци В 11.30 ч., в читалището на гр. Димово зам.-председателите на ПГ на \"БСП за България\" Георги Свиленски и Христо Проданов и народните представители Стоян Мирчев, проф. Анелия Клисарова и Цветан Топчиев ще представят Визията пред жителите на общината.В 12.00 ч., в клуба на БСП, в гр. Грамада народните представители Николай Тишев и Милко Недялков ще се срещнат с обществеността.  В 13.00 ч. народните представители от ПГ на левицата Филип Попов, Румен Георгиев, Любомир Бонев и Надя Клисурска ще представят проекта на БСП пред жители на с. Винарево. По - късно, от 15.00 ч., те ще разговарят с жители на с. Негованци, в читалището на селото. В 17.00 ч. депутатите Румен Георгиев, Любомир Бонев и Надя Клисурска ще представят Визията пред жителите на с. Ново село, в салона на читалището.В 15.00 ч., в салона на читалището, в гр. Брегово зам.-председателят на ПГ левицата Христо Проданов и секретарят на групата Филип Попов ще се срещнат с граждани, заедно с народните представители Стоян Мирчев и Цветан Топчиев.Зам.-председателят на ПГ на \"БСП за България\" Антон Кутев и народните представители Николай Тишев и Милко Недялков ще разговарят с жители на гр. Белоградчик, в голямата зала на хотел \"Скалите\" от 17.15 ч. В 17.30 ч., в залата на Общинския съвет във Видин зам.-председателят на ПГ на \"БСП за България\" Георги Свиленски, секретарят на групата на левицата Филип Попов и народните представители проф. Анелия Клисарова и Явор Божанков ще се срещнат с жители на областния град.В  18.00 ч., в клуба на БСП, в гр. Кула депутатите Георги Гьоков, Манол Генов и Чавдар Велинов ще се срещнат с жители на населеното място.В 10.30 ч., в читалището на гр. Брусарци народните представители проф. Светла Бъчварова и Илиян Тимчев ще се срещнат с жители на населеното място В 11.00 ч., в читалището, в гр. Лом народните представители от ПГ на левицата Станислав Владимиров, Таско Ерменков и Тодор Байчев ще се срещнат с жители на общината. По-късно, в 15.30 те ще се срещнат с жители на с.Медковец .В 11.00 ч., в салона на общината във Вълчедръм депутатите Славчо Велков и Денчо Бояджиев ще представят \"Визия за България\". В 17.00 ч., в читалището, в Якимово народните представители Атанас Костадинов и Илиян Тимчев ще разговарят с жители на населеното място.В 17.30ч., в малкия салон на читалището, в гр. Златица народните представители Иван Генов, Лало Кирилов и Богдан Боцев ще преставят \"Визия за България\" пред жителите на общината. В 18.00 ч., в читалището на гр.Антон депутатите Николай Иванов и Никола Динков ще се срещнат с обществеността.В 19.30 ч. в комплекс \"Иван Рилски\", в Мирково депутатите Богдан Боцев и Лало Кирилов ще представят Визията пред жители на населеното място. ", "date": "2018.11.14", "title": "Продължават срещите на народните представители на „БСП за България” с граждани, на които те представят „Визия за България”. "}
{"url": "http://www.cross.bg/zayavi-maiio-komisiya-1589061.html", "text": "/КРОСС/ Италианският вицепремиер и лидер на антисистемното движение \"5 звезди\" Луиджи Ди Майо заяви снощи, че правителството няма да внесе промени в проектобюджета за 2019 година, въпреки че Европейската комисия го отхвърли, предаде Франс прес.\"Бюджетът няма да се промени, нито в изчисленията, нито в прогнозата за растеж. Ние сме убедени, че нашата страна има нужда от този бюджет, за да тръгне отново напред\", каза Ди Майо пред журналисти след заседание на правителството.Другият вицепремиер Матео Салвини, лидер на партията Лига, заяви, че италианското правителство поддържа прогнозите си за дефицита и икономическия растеж за 2019 г., въпреки че Европейската комисия настоя проектобюджетът да бъде преработен, предаде Ройтерс, цитирана от Днес.бг.В изявление след заседанието на правителството Салвини каза, че бюджетният дефицит се предвижда да бъде 2,4 на сто от БВП, а растежът - 1,5 процента. Той добави, че разходите ще бъдат стриктно контролирани.", "date": "2018.11.14", "title": "Рим не отстъпва пред Брюксел, не променя бюджета си "}
{"url": "http://www.cross.bg/protestite-chast-izbori-1589067.html", "text": "/КРОСС/ Не бива на фона на протестите да се прави противопоставяне между обществото и полицията. Служителите в МВР също са български граждани, които искат по-добър и справедлив живот. Това заяви в ефира на „България он ер“ председателят на АБВ Румен Петков, който бе призован да  коментира инцидентите между органите на реда и протестиращите през последните дни. „Нека да видим процеса и от двете му страни. Аз съм сигурен, че всеки един полицай застава зад тези искания за по-високи възнаграждения на труда, за тежка битка с корупцията, за справедливост. Няма нормален човек, който да не иска такива решения. За това ако има полицаи, които преиграват или злоупотребяват с възможностите, които са им дадени, има и съответните наредби.Но от друга страна, нека да видим и другата част от нещата. Виждаме например  в репортаж гражданин, който казва, че е тръгнал да пробива полицейския кордон и те са го спрели. Нали разбираме, че това не е нормално? Защото този кордон, за да е сложен там, явно има някакви аргументи“, зави той. „Ако си мислим за полицията, че това е една отделно живееща система, чиито проблеми са решени с това, че някой най-накрая е решил да им изплати извънредните часове работа … Нека да не бъркаме жанра“.Петков бе призован за становище и от носно твърденията на Цветан Цветанов, че протестите са организирани. „Всяка поява на Цветанов задълбочава кризата в ГЕРБ. Не може човека, който направи едни от най-гръмките дела, който ги филмира, който направи рекламни клипове от тях, които гледахме месеци наред, да се провали по такъв катастрофален начин в съда, имам предвид например делото „Октопод“, и сега точно той да излиза и да казва, че вижда зад протестите ръката на опозицията. Още повече, че самите протестиращи отхвърлят каквото и да е политическо яхване или стремеж да бъдат овладяни от някого. За това опитите това да се представи като манипулация и политическа организация  за мен са нелепи. Аз мисля, че в парламента ефективна опозиция няма. Това е част от усещането на българите за безалтернативност, но от друга страна тези протести показват търсенето на решение“, зави председателят на АБВ.Според него вицепремиерът Валери Симеонов, срещу когото са насочени и част от протестите е котва, която потапя правителството, което като цяло не успява да се справи с проблемите и това води до извода, че няма как да бъдат избегнати предсрочни парламентарни избори.  “Имаме проблеми, които ако не бъдат решени изборите стават неизбежни. Ние от АБВ още преди година обявихме, че този формат на коалиционно управление не може да издържи. Валери Симеонов го скриха.Той в момента е малко в ролята на „анголски патриот“ , но това няма да реши усещането у българина за арогантност на управлението, за вандализъм на властта. За мен има две възможности в момента. Едната е да бъдат съчетани европейските с предсрочните парламентарни избори, а другата е да си „премерим температурата“ на евроизборите и после заедно с местните избори да отидем и на извънреден парламентарен вот“.", "date": "2018.11.14", "title": "Румен Петков: В управлението на държавата има проблеми"}
{"url": "http://www.cross.bg/hristo-plovdiv-loko-1589070.html", "text": "/КРОСС/ \"Локомотив\" Пловдив ще си сътрудничи с бразилския футболен гранд \"Крузейро\"! Добрата новина дойде отвъд Океана след среща между собствениците на двата клуба - Христо Крушарски и Вагнер Пиерес Де Са, съобщава официалния сайт на \"черно-белите\".Двата тима са се договорили да си разменят играчи и треньори от школите, както и да осъществяват общи инициативи.  ", "date": "2018.11.14", "title": " \"Локо\" Пловдив ще си разменя треньори и играчи с бразилски гранд"}
{"url": "http://www.cross.bg/leva-koledni-dobavki-1589071.html", "text": "/КРОСС/ Кабинетът ще отпусне допълнителни над 51 млн. лева за коледни бонуси на пенсионерите, съобщи министър-председателят Бойко Борисов.1 млн. 269 хил. пенсионери ще получат добавки.Парите за бонусите са събрани от борбата с контрабандата, обясни премиерът.„Благодаря на МВР, БОП и приходната агенция, че с тяхна помощ има пари за общините, за хората в неравностойно положение, за инфраструктура“, отбеляза Борисов.По думите му в рамките на кабинетите, които досега е управлявал, за Коледа и Великден върху пенсиите са били раздадени допълнителни 460 млн. лева.В началото на ноември финансовият министър Владислав Горанов обяви в ефира на bTV, че коледни добавки за някои пенсионери ще има и те ще са същите като тези за Великден.Тогава по 40 лв. за празника получиха най-възрастните с пенсии до 321 лв., колкото в момента е линията на бедност.", "date": "2018.11.14", "title": "Държавата отпуска над 51 млн. лева за коледни добавки на пенсионерите"}
{"url": "http://www.cross.bg/ploshtad-byrgas-koleda-1589069.html", "text": "/КРОСС/ Подготовката на празничния бургаски декември е в разгара си, защото последният месец на годината чука на вратата. Тогава градът живее не само в ритъма на Коледа, но и отбелязва най-важния за всички морски хора Никулден.Тази година Бургас ще празнува с три нови елхи. Традиционно най-голямата от тях ще е разположена на площад \"Тройката\". Тя запазва своята базисна структура, но ще предложи съвсем нова визия. Преди елхата светеше с така нареченото студено бяло. Сега се залага на топло бяло и многоцветие. През светлата част на денонощието, когато не свети, тя пак ще е красива за окото с панделките, сферите и звездите, окачени по нея. Под и около елхата отново ще бъдат разположени къщи в умален модел, символизиращи най-доброто от градската архитектура. Моделите са взаимствани от стари знакови бургаски сгради. Сред тях ще е и Старата поща, в която децата да пуснат своето писмо до добрия старец.На площад \"Тройката\" ще е разположена още къщата на дядо Коледа и шейната с елена, където могат да се правят интересни семейни снимки. Вечер там ще привлича вниманието атрактивна арт инсталация под формата на огромен светещ подарък - куб с размери 3 на 3 на 3 метра. Зелените площи и дърветата на площада също ще грейнат в коледни светлини.Над главната улица \"Александровска\" ще бъде оформено \"звездно небе\" от светещ в студено и топло бяло стринг. По стълбовете от площад \"Тройката\" до пластиката Компаса ще има светещи елементи с визията на подарък и коледна камбанка.Друга новост тази година ще бъде изкуствената елха пред сградата на Община Бургас. Тя ще е с футуристичен дизайн и много атрактивна, съдържаща 30 малки \"свръхнови\", които \"избухват\" на интервали. От Общината до гаровия площад и от Общината до ул. \"Лермонтов\" дърветата ще светят в различни тонове.По обновената \"Богориди\" ще има светещи гирлянди. Сградите на музея и библиотеката също ще получат специална украса, а на Грамофона ще бъде поставен светещ елемент с ключ сол и ноти.Лазерни прожектори ще оцветяват нощем уличната настилка на места по \"Александровска\" и \"Богориди\".Третата нова елха ще бъде издигната до ОУ \"Петко Росен\" в най-големия бургаски жилищен комплекс \"Меден рудник\". Къщичка на дядо Коледа с елени ще има и там. Празнично осветление се поставя по основните пътни артерии в Бургас. Освен профилактираните стари, тази година са внесени и нови елементи.Празничното осветление ще бъде пуснато на 6 декември, Никулден. Община Бургас се надява то да се хареса на бургазлии. Очаквайте подробности за богатата програма от събития, посветени на Никулден и Коледа, както и за предстоящите големи празнични концерти.* Снимката е от по-стар модел на голямата празнична елха на площад \"Тройката\". ", "date": "2018.11.14", "title": "Бургас празнува през декември с три нови елхи и „звездно небе“ над главната улица"}
{"url": "http://www.cross.bg/polychavat-dvoiino-dopulnitelno-1589056.html", "text": "/КРОСС/ МВР вдига двойно парите за нощен труд и рязко качва възнагражденията за различни специфични дейности. Това става ясно от проектозаповед на вътрешния министър Младен Маринов, съобщи lex.bg. Документът е публикуван на сайта на вътрешното министерство за обсъждане.  Министърът предлага полицаите да получават допълнително по 50 ст. за всеки отработен час от 22 ч. до 6 ч.Според сегашната заповед, която бе подписана от предишния вътрешен министър Валентин Радев, служителите на МВР взимат по 25 ст. Радев също повиши сумата, но сега Маринов предлага двойно повече. На практика обаче и в този случай за 12-часово нощно дежурство допълнителните пари пак ще са малко - 6 лв., а за 8-часово - 4 лв.  За работа на официални празници, независимо дали тя представлява извънреден труд, ще се плаща допълнително удвоеният размер на основното месечно възнаграждение.Докато са на разположение, държавните служители в МВР ще получават допълнително по 35 ст. на час. Те ще получават пари да не напускат града или дома си, да не пият, защото във всеки един момент има възможност да бъдат извикани по работа. Сегашната заповед предвижда само 10 стотинки на час за въпросното дежурство, тоест увеличението е тройно.", "date": "2018.11.14", "title": "Вдигнаха двойно и тройно добавките в МВР"}
{"url": "http://www.cross.bg/lenta-sofiya-trakiya-1589058.html", "text": "/КРОСС/ Днес до 17 часа движението по АМ \"Тракия\" при Ихтиман от км 25 до км 27 в посока София се осъществява в една лента, поради ремонтни дейности по пътното тяло в активната и изпреварваща ленти, съобщиха от пресцентъра на Агенция \"Пътна инфраструктура\".Движението се извършва в аварийната лента.", "date": "2018.11.14", "title": "Заради ремонт на АМ \"Тракия\" при Ихтиман движението към София ще е в една лента"}
{"url": "http://www.cross.bg/zapochna-poimenna-zakona-1589053.html", "text": "/КРОСС/ С кворум от 125 депутати в зала парламентът започна днешното пленарно заседание. Депутатите от опозицията продължават да не се регистрират в зала, с което настояват вицепремиерът по икономическата и демографската политика Валери Симеонов да подаде оставка заради изказването му по адрес на протестиращите майки на деца с увреждания, както и за арестите в Държавната агенция за българите в чужбина, попадаща в неговия ресор.Непосредствено след началото на заседанието председателят на Правната комисия и депутат от ГЕРБ Данаил Кирилов поиска поименна проверка, която установи 134 депутати и потвърди наличието на кворум, с което парламентът заработи по дневния си ред.Днес той включва промени в Закона за опазване на околната среда и Закона за отбраната и въоръжените сили на Република България.", "date": "2018.11.14", "title": "Парламентът започна работа с поименна проверка"}
{"url": "http://www.cross.bg/mareshki-krustina-veselin-1589064.html", "text": "/КРОСС/ Лидерът на \"Воля\" Веселин Марешки и заместник-председателят на парламентарната група на партията Кръстина Таскова са се отказали от имунитета си като народни представители, стана ясно по време на брифинг в парламента, предаде БГНЕС. Новината обяви лидерът партията Марешки.Главният прокурор Сотир Цацаров поиска имунитетите на общо трима от \"Воля\", а народният представител Пламен Христов първи се отказа от него. Спрямо тях, по досъдебно производство, започнало в Окръжна прокуратура - Варна, са повдигнати и предявени обвинения за изнудване. По предявено предно искане на главния прокурор, всеки от тримата народни представители е изразил писменото си съгласие за снемане на имунитет, съобразно чл. 70 ал. 2 от Конституцията.Понастоящем делото е прието по компетентност от Специализираната прокуратура, като наблюдаващият прокурор, с оглед събраните доказателства, е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за престъпление по чл. 321 ал. 6 НК /сговаряне на извършване на престъпления, чрез които се цели да се набави имотна облага/. Даденото вече съгласие от народните представители не включва и обвинението за това престъпление.Според тълкуването в Решение № 10 от 27.07.1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия.", "date": "2018.11.14", "title": "Веселин Марешки и Кръстина Таскова също се отказаха от имунитета си"}
{"url": "http://www.cross.bg/kozlodyii-leva-slyzhiteli-1589054.html", "text": "/КРОСС/ Полицията е разкрила две телефонни измами в Козлодуй, при които две възрастни жени бяха ощетени с общо  10 800лв и 150 евро, съобщиха от областната дирекция на МВР.    75-годишна жителка на града бе измамена в понеделник от непознат мъж, позвънил на домашния й телефон. Той се представил за комисар Петров и й съобщил, че дъщеря й е претърпяла злополука и трябва да се плати сумата от 29 000 лева за операция. След като жената заявила, че разполага само с 5000 лева, по инструкция от непознатия, оставила парите до дърво на улица в Козлодуй. След бързи издрирвателни мероприятия, служители на РУ Козлодуй са установили и задържали участниците в измамната схема. За срок до 24 часа са задържани двама местни жители на възраст 18 и 22 години. Те не са криминално проявени. Полицейските служители са намерил и иззели част от парите – 3 750лв. Същият ден е била измамена и 68-годишна жена от Козлодуй, която неизвестен мъж заблудил, че участва в полицейска операция по залавянето на група измамници.  Жената дала 5806лв. и 150 евро, които оставила на посочено й от измамника място. След получения  сигнал, полицейските служители предприели незабавни оперативно-следствени действия, в резултат на които установили и задържали извършителите. Това били двама младежи на възраст от 21 и 22 години от Козлодуй, криминално проявени и осъждани. Полицейските служители са намерили и иззели 3 200 лева, които са част от парите оставени от измамената жена. По двата случая са образувани досъдебни производства.", "date": "2018.11.14", "title": "Заловиха ало измамници, завлекли две жени от Врачанско с над 10 000 лева"}
{"url": "http://www.cross.bg/pokoii-sushto-vechen-1589055.html", "text": "/КРОСС/ Такса за поддръжка както на гроба, така и на цялото гробище, ще трябва да плащат хората, откупили правото да ползват място за вечен покой, съобщава Булнюз.Тези, които поемат ангажимент сами да се грижат за своите гробове, ще отчисляват малка сума месечно или годишно за облагородяване на алеите, за охрана и за всички други дейности, съпътстващи създаването на добра среда в парка. Ако роднините на покойника решат сами да поддържат своя гроб, пък ще декларират това пред управлението на гробищния парк. Те обаче също ще плащат за облагородяването на парка. Размерът на таксата ще се определя от общинския съвет на съответното кметство, съгласно Закона за местните данъци и такси. Това предвижда проектът за Закон за гробищните паркове, гробищата, погребенията и погребалната дейност.Опити да се изготви и приеме подобен закон има в последните десет години. Тъй като материята е деликатна, приемането на нормативната уредба все се е спъвало в различни детайли. Миналата година депутатите също обсъждаха проект на подобен акт, но идеята покойниците да се погребват според постоянния си адрес срещна съпротива. Проблемът се отнасяше основно за столицата, тъй като там недостигът на гробни места е огромен, а възможностите за разширяване на гробищните паркове минимални. Предложението местата за вечен покой също не сработи, тъй като се появиха десетки пречки от всякакъв характер, а и голяма част от хората не приеха идеята, тъй като тя налага значителни ограничения.„Връщахме няколко пъти закона за доработване, защото той трябва да е така направен, че да обхваща всички подробности и да не е проформа“, коментира председателят на парламентарната комисия за вероизповеданията и правата но човека Красимир Велчев.", "date": "2018.11.14", "title": " Плащаме такса за поддръжка на местата за вечен покой"}
{"url": "http://www.cross.bg/dyshi-zasegnati-provintzii-1589057.html", "text": "/КРОСС/ Повече от 76 000 души бяха засегнати в Тайланд в резултат на наводнения, причинени от силни дъждове, предаде ТАСС.Вестник \"Нейшън\" съобщава, че стихията е засегнала три провинции в южната част на кралството.Според Службата за предупреждение и намаляване на последствията от природните бедствия 76 000 души от 32 545 семейства, са били засегнати от наводненията.Става въпрос за жители на 13 области от три провинции – Прачуап Кхирикхан, Чумпхон и Петчабури.Причината за многобройните пострадали са силните и продължителни валежи, които не спряха в региона от 7 до 13 ноември.", "date": "2018.11.14", "title": "Над 76 000 души са пострадали при наводнения в Тайланд"}
{"url": "http://www.cross.bg/nosorozi-divata-priroda-1589059.html", "text": "/КРОСС/ Китай е решил да отложи въвеждането на новите правила, които ще позволят търговията с тигрови кости и рогове на носорози в областта на научните изследвания и традиционната медицина, предадеВ края на октомври, Държавният съвет отмени 25-годишната забрана върху търговията с тези предмети, позволявайки употребата им при стриктни условия. Промяната на политиката бе критикувана широко от международните организации за защита на дивата природа.Държавният съвет на Китай обяви в понеделник новото си решение, цитирайки резултати от изследване. Представител на ведомството заяви, че трите стриктни забрани за търговия ще продължат да бъдат в сила, а именно вноса и износа на тигрови кости и рогове на носорози, продажбата, покупката, транспортирането на тези продукти и използването на костите в медицината.Връщането на забраната успокои организациите, които по-рано споделиха загрижеността си, че използването на тези продукти в китайската медицина би увеличило търсенето им по света както и доведе до засилване на бракониерството.Броят на тигрите и носорозите в дивата природа се е понижил рязко през последните години. Според данни на Световната организация за дивата природа, едва 3900 тигъра и по-малко от 30 хиляди носорози съществуват в природата.", "date": "2018.11.14", "title": "Китай отложи отмяната на забраната за търговия с кости на тигри и носорози"}
{"url": "http://www.cross.bg/avtomobil-bolnitza-ydaril-1589060.html", "text": "/КРОСС/ Трима пострадаха при катастрофа на пътя с. Дъскот – гр. Павликени. Произшествието е станало около 14,00 ч.  във вторник, съобщи ОДМВР - Велико Търново. По първоначална информация лек автомобил, управляван от 74-годишен мъж от с. Дъскот е предприел маневра изпреварване, при която се е ударил странично в насрещно движещ се лек автомобил, управляван от 26-годишен мъж от с. Водолей, след това ударил отзад изпреварвания автомобил.От удара аудито се е преобърнало в канавката. В резултат на това са пострадали возещите се в него 51-годишен мъж и 42-годишна жена и двамата от с. Водолей. Те са настанени за лечение във великотърновската болница съответно със закрита гръдна травма и черепно-мозъчна травма, без опасност за живота. Водачът на фолксвагена е настанен в павликенската болница с множество разкъсно-контузни рани в областта на главата и тялото.Водачите са изпробвани за употреба на алкохол, пробите са отрицателни. Причините за произшестивето са в процес на изясняване. По случая е започнато досъдебно производство.", "date": "2018.11.14", "title": "Трима са в болница след рисково изпреварване на пътя край Павликени"}
{"url": "http://www.cross.bg/teatur-angelova-radostina-1589051.html", "text": "/КРОСС/ Пиесата \"Цъфнали очи\" е изградена по романа \"Виенски апартамент\" от Радостина А. Ангелова. Режисьорка на спектакъла е Габриела Хаджикостова, която през 2013 г. е част от представянето на романа пред българската общност по покана на Българското самоуправление в Будапещa. Oще тогава тя се зарича, че един ден ще направи спектакъл по книгата. През ноември 2017 г. романът на Радостина А. Ангелова излиза на унгарски с логото на издателство \"Napkut\".\"И този път бягаме от конвенционалност, което е типично за спектаклите ни. Това е спектакъл, който съчетава слово, модерен танцов театър, музика, движение, изобразително изкуство. Но от всичко това се ражда едно цяло. Основата е не сюжетната линия, която е гръбнакът на романа, а необикновените, поетични, магични текстове, бих казала лирически отклонения, които Радостина Ангелова е вплела в него\", казва Хаджикостова. Постановката, част от програмата на Mалко театро, се осъществява със съдействието на ДКТ Сливен и е финансирана от Министерството на човешките ресурси на Унгария. Малко театро е независим театър, основан през 1996 г. в Будапеща от Габриела Хаджикостова и унгареца Ищван Наги и е единственият професионален български театър зад граница, чиято задача е да прокара път на българската култура в Унгария. Двамата си партнират в режисурата и на спектакъла \"Цъфнали очи\", а в ролите влизат младите актриси Мария Джойкева, Никол Николова, Никол Султанова и Цветелина Николова. Декорът, костюмите и анимацията са дело на сценографката Хана Вегшьо, а музиката - на Атила Шимон.Българската премиера ще бъде в града на Сините камъни, на сцената на Държавния куклен театър в Сливен днес, 14 ноември, а няколко дни по-късно (19 ноември) и в София - в Нов театър в НДК. От издателство \"Софтпрес\", което публикува най-новия роман на Радостина А. Ангелова \"Афиши в огледалото\", съобщиха, че освен че работят по нова книга, която трябва да излезе по Коледа, планират и второ издание на \"Виенски апартамент\", съобщава ДУМА.", "date": "2018.11.14", "title": "\"Цъфнали очи\" с премиера в Сливен и София"}
{"url": "http://www.cross.bg/tzacheva-ministur-tzetzka-1589045.html", "text": "/КРОСС/ Докладът е положителен, обективен и коректно отчита отговорните по механизма за сътрудничество и оценка институции и ясно се подчертава необратимостта на реформите и процесите, които са в етап на наблюдение от страна на мониторинга. Това каза министърът на правосъдието Цецка Цачева.Цецка Цачева, правосъден министър: За първи път ясно заявено условно изпълнение на три от водещите показатели за наблюдение по три препоръки. Това е независимостта на съдебната власт, нормативната рамка и справяне с организираната престъпност. По останалите три показатели, по които продължаваме да работим, заключението е за съществен напредък и, както се казва в доклада, препоръките са близо до изпълнение.По думите ѝ реформите у нас дават резултати, но предстои още работа по отношение на промените в съдебната система. За първи път Европейската комисия ясно заявява, че мониторингът може да отпадне, допълни правосъдният министър.Изрично е заявено, че преминаването на няколко институции в антикорупционната комисия е станало плавно, безпроблемно, положително се оценява прозрачният избор на ръководителя на антикорупционната комисия и се заявява, че се очакват резултати от нейната дейност, добави Цачева.Цецка Цачева, правосъден министър: Честите избори, ако се провеждат такива, ще доведат до липсата на стабилност, което в доклада изрично, като се прави препратка към други периоди, е заявено като условие, за да продължават процесите. Всичко зависи от нас, ако продължим със същите усилия и темпове с ясно разчертаните програми стратегии и пътни карти, ще стигнем до затварянето на механизма.Правосъдният министър коментира и бонусите в Агенцията по вписванията.Цецка Цачева, правосъден министър: 599 000 лева бонуси в Агенцията по вписванията. Това са допълнителни възнаграждения за постигнати резултати, за които тече проверка. От моите разговори с директорка на Изпълнителната агенция се твърди, че Наредбата за възнаграждения на служителите в държавната администрация и вътрешните правила са спазени и че няма нарушения. Дали това е така - ще установи доклада на инспектората на Министерството на правосъдието.", "date": "2018.11.14", "title": "Цецка Цачева: Докладът на ЕК е положителен и коректен"}
{"url": "http://www.cross.bg/simeon-charlz-kralitza-1589047.html", "text": "/КРОСС/ Цар Симеон и Царица Маргарита са на тридневно посещение в Лондон по покана на принц Чарлз, който на 14 ноември 2018 година навършва 70 години.В рамките на визитата Техни Величества ще присъстват на официалната вечеря, която Нейно Величество Кралица Елизабет II ще даде в Бъкингамския дворец за рождения ден на сина си.Припомняме, че Цар Симеон е братовчед на Кралицата по линия на нейната пра-пра баба Кралица Виктория, омъжена за Принц Алберт фон Сакс-Кобург-Гота, чичо на Цар Фердинанд.", "date": "2018.11.14", "title": "Цар Симеон и Царица Маргарита са в Лондон за 70-годишния юбилей на Принц Чарлз"}
{"url": "http://www.cross.bg/hrani-porozhanov-bulgarski-1589042.html", "text": "/КРОСС/ Министърът на земеделието, и храните Румен Порожанов ще открие кръгла маса, с която се дава старт на кампания в подкрепа на производителите на български храни. Данните сочат, че само за първите 8 месеца на 2018 г. ръстът в производството на меса и млечни продукти у нас е между 10 и 20 процента. На годишна база отчитаме повишение от 13 на сто за износа на хранителни продукти и земеделски стоки родно производство. ", "date": "2018.11.14", "title": "Порожанов открива кампания в подкрепа на производителите на български храни"}
{"url": "http://www.cross.bg/nikolov-dimitur-avtomobili-1589044.html", "text": "/КРОСС/ Зад вдигането на данъка за стари автомобили стои екологията, заради което принципът му е „замърсителят плаща“, както е в цяла Европа. Това коментира в сутрешния блок на БНТ кметът на Бургас Димитър Николов. ", "date": "2018.11.14", "title": "Димитър Николов за данъка върху старите коли: Принципът е „замърсителят плаща“"}
{"url": "http://www.cross.bg/raiikov-petuk-onlaiin-1589043.html", "text": "/КРОСС/ Жалбите към Комисия за защита на потребители се увеличават, но нарушенията като изобретателност намаляват. Потребителите знаят своите права и ги защитават. Това каза Константин Райков от КЗП в предаването Тази Сутрин по БНТ. Той добави, че \"черният петък\" може да се слее с коледните намаления и напомни, че трябва да се внимава при намаленията.Райков обясни, че има някои проблеми, за които потребителите трябва да следят.Константин Райков, Комисия за защита на потребителите: Основните са на промоции, които се рекламират онлайн, но при посещение на място повечето ги няма, също така има проблем при отстъпките, които може да не са реални. Хубаво е да се проучи няколко месеца по-рано за по-скъпите стоки как се е движела цената им, за да не бъдем подведени по време на \"черния петък\".Търговецът трябва да е сигурен, т.е. е добре да се пазарува от място, в което често го прави, каза още Райков.При по-ниска цена на стоката някои търговци отказват право на отказ, което не е може да е по закон, както и ограничават право на рекламации. Това се случва и с онлайн пазаруването, отбеляза той.Комисия за защита на потребителите има инспектори и може да се обадим или пишем на сайта за нарушение и да се провери съответния търговец и да се наложи санкция, обясни още Райков.Той напомни, че в 14-дневен срок може да се върне стоката при онлайн търговия, при традиционната търговия не може да се върне без никакъв повод.", "date": "2018.11.14", "title": "КЗП напомня да внимаваме за фалшиви намаления по време на \"черния петък\""}
{"url": "http://www.cross.bg/simov-horata-aleksandur-1589048.html", "text": "/КРОСС/ \"БСП подкрепя протестите, не ги организира. Самият факт, че една опозиция се обвинява за нещо подобно, е безумен. Каква опозиция си представят управляващите- като меко пухкаво зайче, което да стои кротко и само констатира безумията, които се случват наоколо\". Това каза народният представител от ПГ на \"БСП за България\" Александър Симов. Той коментира, че това, което се вижда в хората, е едно автентично недоволство.Народният представител обясни, че е нормално протестите да се случват, че те говорят за ексцесия в обществото, за общество, което се намира на ръба на криза и дори от опозиционна гледна точка това е опасно, тъй като  има големи, наболели проблеми, които нямат лесни решения. \"Колкото до  БСП, ние работим за това-кондицията ни да стане по- добра, когато предсрочните избори дойдат. Нямаме много време да се подготвим, тъй като те идват с бързи крачки\", отбеляза Симов. Той коментира, че БСП от няколко месеца е във фаза на активно обикаляне на страната и представяне на \"Визия за България\", както и на идеите, с които се опитва да спечели доверието на хората.\"Когато и да дойдат изборите, ние ще бъдем готови да ги спечелим\", категоричен бе народният представител. Той припомни, че БСП се е опитала да спре решенията на управляващите и е предупредила, че те ще доведат до такова недоволство. \"Те чуха хората, когато излязоха по улиците, но не смятам, че недоволните днес ще приемат подобни решения. Първо, те се правят под натиск и второ, виждаме, че едва ли ще бъдат доведени до край\", каза още Александър Симов. Той коментира, че всеки протест е политически, защото когато хората излязат по улиците, винаги се започва с конкретна кауза. Той припомни протестите от  2013 г., когато високите сметки за тока изкараха хората по улиците. \"Гневните хора искат различна България\", изрази увереност Симов.\"Колкото до политическите комбинации, които са възможни- \"Борисов 4\" или някакъв друг кабинет, не бих разсъждавал за тях сега. Хората излизат, гласуват и тогава разсъждаваме върху ситуацията\", коментира Александър Симов. Той обясни, че силата на БСП, в последните няколко години, е отказът да се забърква във всякакви безпринципни коалиции и договорки. \"На нас изкушението с властта ни беше подхвърлено няколко пъти като Данайски дар. Ние  отказахме с ясното съзнание, че политиката трябва да изглежда по друг начин. Политиката трябва да се базира на ясни идеи, принципи, ясна политическа отговорност. Борим се да получим максимален брой гласове на изборите, да спечелим доверието на хората\", отбеляза Симов. ", "date": "2018.11.14", "title": "Александър Симов: Гневните хора искат различна България  "}
{"url": "http://www.cross.bg/migranti-dyshi-suedinenite-1589046.html", "text": "/КРОСС/ Първите мигранти от кервана, който вече месец върви през Централна Америка към Съединените щати, вече достигна границата, съобщава БНТ.Група от 360 души се е настанила в мексиканския град Тихуана, южно от Калифорния. Още 5000 души в момента прекосяват Гуадалахара и се надяват да преминат на американска територия. Президентът Доналд Тръмп обаче е категоричен - централноамериканските мигранти няма да могат да кандидатстват за убежище в Съединените щати, ако влязат в страната нелегално.", "date": "2018.11.14", "title": "Първите мигранти от кервана от Централна Америка достигнаха границата на САЩ"}
{"url": "http://www.cross.bg/marinov-dopulni-vsichki-1589049.html", "text": "/КРОСС/ На протестите от последните дни има и лица, които търсят открито конфронтация с полицейските служители. Това каза в предаването „Тази сутрин” по bTV министърът на вътрешните работи Младен Маринов.Във Варна 19-годишен участник в протеста с криминална проява за телесна повреда е хвърлил пиратка и е напръскал със сълзотворен спрей служители на реда.Полицаите не са сериозно пострадали. Извършителят е установен и законът ще се приложи, увери министърът. Той допълни, че някои от демонстрациите са били регламентирани, а други – нерегламентирани и проведени без организатор. „Там, където няма организатор и няма заявление в общината, няма с кого да разговаряме и винаги се намират провокатори”, изтъкна Маринов.Вътрешният министър определи като положителен доклада на Европейската комисия за страната ни.„Показател 6, който касае организираната престъпност, временно е затворен, което може да се оцени като обективна положителна оценка за всички усилия през годините”, изтъкна Маринов. Според него докладът отразява не само резултатите, но и доверието, което службите за сигурност са изградили с останалите партньори в Европа.„Семейство Баневи са задържани, след като са обявени за издирване с Европейка заповед за арест. В момента френски съд разглежда искането за предаване на българската държава”, изтъкна Маринов. „Не можем да даваме срокове на съда. Това е съдебен процес, който трябва да мине”, допълни вътрешният министър. Издирването на семейство Арабаджиеви продължава по всички правила – с Европейска  заповед за задържане, със заповед за задържане в Интерпол  и всички възможни международни механизми, увери Маринов.  „В непрекъсната връзка сме с дирекцията, която осъществява международния обмен на информация. Всеки сигнал се проверява, имаме сигнали, които не се потвърждават”,  уточни вътрешният министър, като допълни, че имало сигнали например за Франция.Маринов отрече слуховете за подслушване в хотел „Маринела”. „Не мога да коментирам такива слухове, тъй като те не отговарят на действителността. Няма как да се прилагат такива технически средства, без да има разрешение от съд”, посочи министърът. Той допълни, че в МВР няма такива сигнали. „Всяко прилагане на такива средства без разрешение от съда е престъпление”, подчерта отново той.Маринов коментира и критиките на президента Румен Радев за „мърлявата работа” на полицията при смяната на вътрешния министър, когато Маринов беше главен секретар на МВР.  „Фактите показват, че по всички показатели престъпността намалява”, категоричен беше МВР шефът. „Имаме под 100 убийства на година, в някои години са били над 200, грабежите намаляват с 18%. Статистиката показва, че ние се справяме в условията, в които живеем”, категоричен е той.„Не бих определил работата на МВР като мърлява, колегите и екипът, който ръководя, не заслужават такава оценка”, подчерта Маринов.Той не смята, че е станал заложник на отношенията между управляващите и президента, когато е поел министерския пост от Валентин Радев.", "date": "2018.11.14", "title": "Младен Маринов: На протестите има и хора, които търсят конфронтация с полицаите"}
{"url": "http://www.cross.bg/gotov-zashtoto-dimitur-1589050.html", "text": "/КРОСС/ Легендата Димитър Бербатов сподели, че все още не е достатъчно готов да ръководи българския футбол.\"Аз имам много амбиции, свързани с различни неща. Да ръководиш целия футбол наистина трябва да си много готов. Трябва да знаеш къде отиваш, как ще действаш, хората, с които ще работиш, защото не може да си сам. Трябва да имаш съмишленици. Трябва да сме на една и съща вълна. Да знаем какво искаме да постигнем. Един да не е на тази вълна и започват проблемите\", коментира Димитър Бербатов в специално интервю пред \"Нова\".При напомнянето за думите му от преди време - \"Когато на повечето от вас ви омръзне да ви лъжат и да ви манипулират, може да ме потърсите, за да оправи някой футбола\", Бербо коментира:\"Аз много добре помня какво съм казал. Въпросът е дали аз ще бъда готов да дойде този момент да кажа: \"ОК, хайде\". Защото може да има по-готов от мен. Това е нещо, което съм го казал едно време. Бил съм и наперен, и е било от самочувствието ми, което и в момента си е доста високо. Но тогава, изхождайки от младостта и от емоцията, разбира се, че съм го казал.Мислел съм го, продължавам да го мисля, защото имам своите амбиции и си мисля, че ще ми подхожда нещо подобно. Ако дойде този момент, като дойде, аз трябва да знам, че съм готов, защото не мога да ходя и да казвам: \"Ходи свърши това, аз съм шефа тук и аз ще казвам какво се случва\". Трябва да си готов, няма как\".", "date": "2018.11.14", "title": "Димитър Бербатов: Не се чувствам готов да ръководя целия български футбол"}
{"url": "http://www.cross.bg/vekselberg-ryski-deripaska-1589041.html", "text": "/КРОСС/ Заплахата е в случай, че там не бъдат допуснати трима от най-богатите руснаци, попаднали под американските санкции, съобщава BBC.Според британските медии организаторите на форума са предупредили милиардерите Олег Дерипаска, Виктор Векселберг и Андрей Костин да не участват във форума през януари 2019 под натиска на Съединените щати. Руският премиер Дмитрий Медведев заяви, че ако забраната върху бизнесмените не отпадне, нито един руски държавен чиновник или компания няма да участват в Давос. Дерипаска е собственик на алуминиевия конгломерат „Русал\", Векселберг на компанията „Ренова\", а Костин е ръководител на една от най-големите руски държавни банки - Внешторгбанк.", "date": "2018.11.14", "title": "Русия заплаши да не участва в Световния икономически форум в Давос"}
{"url": "http://www.cross.bg/ot-maii-g-roymingut-v-es-poevtinyava-1589039.html", "text": "/КРОСС/ Телефонните разговори в Европейския съюз стават още по-евтини от догодина. Със законодателни промени цената им ще бъде ограничена на 19 цента на минута за обаждания и 6 цента за текстови съобщения.Правилата ще влязат в сила от 15 май 2019 г.  Така ще бъдат защитени по-добре потребителите на смартфони, включително използващите приложения за комуникация като Skype, WhatsApp и и др.Съобщителната системата за \"обратна връзка от номер 112\" ще стане задължителна във всички държави членки, за да се гарантира, че гражданите ще бъдат предупреждавани чрез SMS или мобилно приложение в случай на тежки извънредни ситуации и бедствия в техния район. ", "date": "2018.11.14", "title": "От май 2019 г.: Роумингът в ЕС поевтинява"}
{"url": "http://www.cross.bg/kipur-mariya-dobrich-1589036.html", "text": "/КРОСС/ След посещение в КАТ майка и дъщеря от Добрич научиха, че са заплашени от екстрадиция в Кипър. Бившият съпруг на Мария Христова твърди, че детето му е изведено от Кипър без необходимите документи. Така жените случайно разбират, че за тях има издадена Европейска заповед за задържане.През 2009 г. Мария Христова се омъжва за сърбина Иван Манойлович, ражда се дъщеря им и след време се установяват в Кипър. Бракът им обаче продължава само няколко години.„Аз и детето ми бяхме подложени на домашно насилие. Тогава си дойдох, заведох  дело. От 2016 г. имаме официално развод. Дойдохме си по съвсем законен път в родината си. Дойдох си с всички документи, с пълномощно, подписано от бащата, с което многократно съм пътувала, с развод, с родителски права”, разказа Мария. Тя и детето живеят от тогава в родния Добрич. Имат постоянен адрес, тя работи, а детето учи в местно училище. Четири месеца след като са се установили в града бившият ѝ съпруг подава жалба. Мъжът иска дъщеря им да бъде върната обратно в Кипър. След направена проверка от социалните служби жалбата му е отхвърлена. Две години след това обаче Мария и майка ѝ случайно разбират, че ги издирват. На 7 ноември Мария отива в КАТ да регистрира кола.„Там ми казаха, че съм обявена за издирване с червена бюлетина от Интерпол. Запитаха ме дали имам представа за какво и аз отговорих, че най-вероятно е свързано с моя бивш съпруг, който има претенции, свързани с общото ни дете. Казаха ми, че процедурата е ясна, че трябва да бъда приведена в първо районно, там да дам показания”, допълва Мария. Идва патрулка, която я отвежда до районното управление. „Не ми беше казано за какво, само че съм обявена от Кипър за международно издирване и до там. Нищо конкретно, не видях никакви документи”, каза още жената.    Същото се случва и с майка ѝ Дарена, само че месец по-рано. От полицията в Добрич обясниха за bTV, че двете жени се издирват от Интерпол, а като причина е посочено родителско отвличане. Спрямо тях е разпоредено да се установи адресът им. Снети са им показания и е уведомена Окръжната прокуратура. Сега те се страхуват, че могат да бъдат екстрадирани в Кипър и там да доказват правотата си.„Ние имаме документи, имаме решение за развод, пълномощно от него, нотариално заверено,  тук в България където той положи подпис. Пътувахме абсолютно законно. Нашето искане е да се разгледа по същество, страната ни да направи собствено разследване относно основателността на това набедяване в отвличане”, подчерта Дарена Миткова. Прокуратурата в Добрич си е направила отвод, тъй като една от жените е адвокат в града. Сега трябва прокурор от друга прокуратура да внесе искането в съда.", "date": "2018.11.14", "title": "Майка и дъщеря от Добрич са заплашени от екстрадиция"}
{"url": "http://www.cross.bg/surdechnosudovata-zabolyavaniya-bolest-1589038.html", "text": "/КРОСС/ Австралийски учени установиха, че съставките в обикновения черен чай действат аналогично на общоукрепващите препарати и са способни да удължат живота на човека, пише сайтът Лайв, цитиран от Нова Телевизия.Употребата на популярната напитка значително намалява риска от заболявания на сърдечносъдовата система и способства за укрепването на стените на кръвоносните съдове. Австралийските изследователи изясниха, че белтъците, мазнините, над 10-те вида витамини, чаеният фенол, кофеинът и захарните липиди оказват комплексно противовъзпалително действие. То се проявява дори при исхемична болест на сърцето, действайки аналогично на противовъзпалителните препарати.По думите на кардиолозите, взели участие в дългогодишното изследване, употребата на продукти с 500 мг. съдържание на флавоноиди оказва терапевтично влияние върху сърдечносъдовата система, като защитава организма от някои заболявания. Сред тях са исхемичната болест на сърцето, инсулта и увреждането на периферните артерии.", "date": "2018.11.14", "title": "Обикновеният чай удължава живота"}
{"url": "http://www.cross.bg/bolnitzata-vidin-drygi-1589037.html", "text": "/КРОСС/ Пациенти на хемодиализа подават колективен съдебен иск срещу болницата във Видин. Те обвиняват лечебно заведение в некачествена терапия и увреждане на здравето им. Решението идва месец след аварията в отделението по хемодиализа, при която един мъж почина. Според пациентите мерки за адекватно лечение още не са взети.Пациентите на хемодиализа от Видин и района са над 40. Сред тях е Емилиян Петров, който е на терапия от 15 години. Смята, че през последните години нередностите в отделението се задълбочават.„Имаше много сериозен недостиг на консумативи от рода на тампони, памуци, лепенки за иглите и така нататък, които купувахме ние”, заяви той. Преди пет месеца Емилиян започва да отпада, появяват се болки в ставите и обрив. Оказва се обща интоксикация.„Това са отровите, за които ние ходим на диализа, фактически диализата е тази, която трябва да ни изчисти, но чистенето не е добро”, допълни пациентът.  Подобни оплаквания имат и други пациенти, но всички те продължават терапиите си в местното отделение – допреди месец, когато системата за омекотяване на водата аварира. „И тогава разбрахме, че тази инсталация, която е едно от трите най-важни неща за качествена диализа, работи неправилно”, посочи Емилиян Петров. Два дни след повредата един от болните умира. „Резултатите от аутопсията са, че той е получил белодробен отток вследствие на пропуснатата хемодиализа, в следствие на което бъбреците са спрели да работят”, обясни дъщерята на починалия Рени Неофитова. Близките на починалия твърдят, че след аварията транспортът до други лечебни заведения не е бил своевременно организиран. „Баща ми преди това си е организирал транспорт с нашия автомобил, да пътува и да закара още трима негови колеги до Монтана, но са му се обадили еднократно, не многократно, както те твърдят”, допълни дъщерята. Назначеният по случая медицински одит установява грешки в действията на дежурен лекар от спешното отделение, който не е извършил изследвания.„Този човек, Бог да го прости, не е починал от това, че не му е взето изследване, а от това, че не си е направил диализа”, коментира директорът на МБАЛ – Видин д-р Цветан Василев. След събитията Министерството на здравеопазването обяви, че отпуска 180 хиляди лева за отделението. „Това, което е направено до момента, е обществената поръчка за доставка на седем апарата и на диализни кресла. Към края на месеца трябва да изтече срокът за събиране на оферти и след това да дойде доставката, за което пак ще трябва време, разбира се”, допълни директорът на здравното заведение. За нередности в отделението обаче пациенти сигнализират ресорните институции поне от година.„Три от апаратите са минали необходимите часове по стандарт. Вместо да се извадят от употреба, те продължават да работят и до ден днешен”, каза Валери Нинков, пациент на диализа. За правата на болните се застъпи и пациентска организация.  „Колкото повече тези пациенти се увреждат от хемодиализата, толкова се намалява шансът да бъдат трансплантирани. Ние искаме българският пациент да има право на избор. Правото на избор в град Видин е нарушено абсолютно осъзнато”, изтъкна Иван Димитров, председател на Български пациентски форум.  Десетина от болните и сега продължават лечението си в Монтана – въпреки наличието на частен диализен център във Видин, който продължава да чака разрешение за работа.„С една-единствена цел – парите, които се дават за диализна процедура, да продължават да се пренасочват от шефа на болницата към други звена на болницата. Това е абсолютна кражба от здравето на тези хора”, подчерта Иван Димитров.Директорът на болницата отрече подобна схема. „Бюджетът на болницата е един, цялата дейност на болницата се заплаща и диализата се заплаща заедно с всички други дейности, така че не би могло да се твърди, че се пренасочват”, подчерта д-р Цветан Василев. Според директора на болницата големите проблеми са други – например кадровите. Той поясни, че се касае за завеждащия на отделението, който според пациенти е алкохолно зависим.Запитан дали въпросният колега идва пиян на работа, д-р Цветан Василев отговори, че е чувал за подобно нещо. А на уточняващ въпрос дали го е констатирал, той заяви: „Вие как си ме представяте да ходя с дрегер да го проверявам?”. И тъй като решение на проблемите на този етап няма, болните търсят правата си по друг начин.„Решихме да заведем съдебен иск за трайно увреждане на нашето здраве и за невъзможност за трансплантиране”, каза пациентът Валери Нинков.  Иск срещу болницата ще подадат и близките на починалия пациент.", "date": "2018.11.14", "title": "Пациенти на хемодиализа подават колективен съдебен иск срещу болницата във Видин"}
{"url": "http://www.cross.bg/razbi-iztrebitel-teksas-1589040.html", "text": "/КРОСС/ Свръхзвуков изтребител на американските Военно-въздушни сили се разби на територията на щата Тексас, недалеч от границата с Мексико, съобщава БГНЕС.„T-38 Talon, дислоциран на военновъздушната база Лафлин, се разби към 19.40 ч. местно време. Спасителите се намират на мястото на катастрофата“, уточниха от пресслужбата на военния обект.Все още не е ясна съдбата на екипажа на изтребителя.", "date": "2018.11.14", "title": "Свръхзвуков изтребител се разби в Тексас"}
{"url": "http://www.cross.bg/otnovo-gorivata-imashe-1589035.html", "text": "/КРОСС/ Днес на много места в страната отново се очакват протести срещу високите цени на горивата.Вчера недоволни граждани излязоха по улиците и временно блокираха трафика по възлови кръстовища и магистрали.Протести имаше във Варна, Пловдив, Добрич, Хасково, Перник.Недоволството на хората е свързано с цените на горивата, те настояват за по-висок стандарт на живот и реформи в управлението.В София продължава и протестът на майките на деца с увреждания с искане за оставката на вицепремиера Валери Симеонов.", "date": "2018.11.14", "title": "Днес отново се очакват протести"}
{"url": "http://www.cross.bg/imynitetite-dneven-tzatzarov-1589033.html", "text": "/КРОСС/ Свалянето на два депутатски имунитета е на дневен ред в Народното събрание тази седмица.След като миналия четвъртък главният прокурор Сотир Цацаров поиска имунитетите на шестима депутати, четирима вече се отказаха от тях.Това са Борис Кърчев от ГЕРБ, Елена Йончева и Георги Михайлов от БСП и Пламен Христов от „Воля”.Все още от имунитета си не са се отказали Веселин Марешки и Кръстина Таскова от партия „Воля”. Ако отказ не последва, имунитетите се свалят с решение на Народното събрание и гласуване с обикновено мнозинство.Искането на прокуратурата е на дневен ред чак сега, защото според правилника на парламента трябва да са минали поне пет дни от постъпването на сигнала в деловодството на парламента. Цацаров го депозира в четвъртък, 8 ноември. ", "date": "2018.11.14", "title": "Свалянето на имунитетите на двама депутати е на дневен ред в НС"}
{"url": "http://www.cross.bg/kaliforniya-chastichno-gorski-1589034.html", "text": "/КРОСС/ Пожарникарите в Калифорния частично са овладели големия горски пожар, който бушува от дни в района.Вятърът е утихнал, което е дало възможност на стотиците огнеборци до локализират и потушат част от огнената стихия.Въпреки това броя на жертвите продължава да расте и те вече са 50. Почти всички - 48 от смъртните случаи са от Северна Калифорния. Там са и най-тежките щети – изгорели са близо 9000 домове и други сгради. Хиляди хора все още са евакуирани. В 11 области обаче беше разрешено на жителите да се върнат в домовете си.", "date": "2018.11.14", "title": "Огнеборците в Калифорния частично овладяха големия горски пожар"}
{"url": "http://www.cross.bg/libiya-sotzialnata-vreme-1589032.html", "text": "/КРОСС/ Министърът на труда и социалната политика прие да обсъди нашето предложение за подписване на спогодба за трудови правоотношения с Либия. Това обяви по време на пресконференция председателят на АБВ Румен Петков, който преди дни посети либийската държава и проведе разговори по въпроса с министъра отговорен за труда и социалната политика  Ал-Мехди Ал-Амен. „Получихме уверенията от страна на представителите на либийската държава, че са готови да обсъдят междудържавна спогодба в социалната сфера, която да гарантира социалните права и придобивки на българските граждани, които са  работили в Либия. Властите в арабската държава посочиха още,  че страната  разполага с 80 милиарда долара фонд, с който покрива своите политики, и с който фонд може да оперира в такъв тип специфични междудържавни отношения“, посочи Петков.„Министър  Бисер Петков ме увери, че ще изпрати в най-скоро време покана до министъра на труда и социалната политика на Либия Ал-Мехди Ал-Амен, за посещение в България, за да се предприемат стъпки, които ще удовлетворят интересите на повече от 120 000 хиляди наши граждани, които в различни периоди на време са работили в  либийската държава. Така те  ще могат да получат своите осигуровки и обезщетения, и да получат и нормалното си пенсионно осигуряване“.„С министър Ал-Амен обсъдихме още и идеята, в една такава междудържавна спогодба да бъдат включени условията за трудовото законодателство на територията на Либия и България, за поемане на съответните разходи, съобразно нашето и тяхното законодателство, за определен тип щети, които могат да понесат по време на трудовия си процес български граждани, работещи в тази държава“, посочи още председателят на АБВ.", "date": "2018.11.14", "title": "Румен Петков: Министърът на труда и социалната политика прие да обсъди нашето предложение за подписване на спогодба за трудови правоотношения с Либия"}
{"url": "http://www.cross.bg/shtrays-iiohan-strauss-1589052.html", "text": "/КРОСС/ Остава по-малко от месец до концерта на Strauss Capelle Vienna, оркестърът, основан от самия Йохан Щраус, който гостува за първи път у нас на 1 декември в Зала 1 на НДК.След смъртта на Йохан Щраус-баща през 1849 г. синът му Йохан Щраус поема оркестъра. За да може да откликне на големия интерес за участия и едновременно да работи на различни места, Strauss Capelle се разделя на три по-малки оркестъра, разпределени между тримата наследници на династията Щраус, които изпълняват с едно и също име. Така Йохан Щраус-син обикаля в САЩ, Йозеф Щраус в Санкт Петербург, а Едуард Щраус остава във Виена.След смъртта на Йохан Щраус-син през 1899 г. оркестърът се спира дейността си за известно време, за да се събере отново през 1977 г. и да продължи традицията на Strauss Capelle – единственият наследник на оригиналния оркестър на Йохан Щраус-баща. Днес оркестърът Strauss Capelle Vienna с гордост представя най-известните творби на семейство Щраус по света.Сред тях, разбира се, са и произведенията, които Strauss Capelle Vienna ще изпълнят на родна сцена, като  оп. 288, композиран от Йохан Щраус-баща и посветен на фелдмаршал Йозеф Радецки. От маршовете ще чуем още , оп. 335,  оп. 289 и др.Програмата включва и някои от най-популярните валсове, сред които , оп. 325, , оп. 314, , оп. 388 и , оп. 410.От около 20 произведения, които Strauss Capelle Vienna ще изпълнят в зала 1 на НДК, ще се насладим и на най-известните полка шедьоври. Такива са „, оп. 214, бързата полка , оп. 365, , оп. 281 и „, оп. 324.Разбира се, ще чуем и няколко класики в галоп – предшественика на полката, като  оп. 378 и  оп. 9.В програмата са включени и две произведения на Йозеф Щраус, сред които бързите полки , оп. 271. Ще се докоснем и до няколко увертюри, като  на Йохан Щраус и други.Ако не искате да пропуснете единствения по рода си в София, побързайте със закупуването на билетите, защото Зала 1 на НДК е почти .                                                               ", "date": "2018.11.14", "title": "Програмата за концерта на Strauss Capelle Vienna в София"}
{"url": "http://www.cross.bg/chasa-sofiyaot-provede-1589030.html", "text": "/КРОСС/Разлог/ с. Баня.От 16.30 часа на площада пред кметството на село Баня, община Разлог, вицепрезидентът Илияна Йотова ще участва в тържественото отбелязване на 140-годишнината от Кресненско-Разложкото въстание.***София.От 09.00 часа ще се проведе заседание на Народното събрание.***София.От 10.00 часа ще се проведе заседание на Министерски съвет.***София.От 09.00 часа в зала „Роял\" в „София Хотел Балкан\" ще се проведе ГИС конференция под надслов „20 години проектираме света заедно\". В събитието ще вземе участие заместник-министърът на регионалното развитие и благоустройството Валентин Йовев.***София.От 10.00 часа в сградата на КЕВР ще се проведе обществено обсъждане на проект на решение относно утвърждаване на „ТЕЦ-БОБОВ ДОЛ\" ЕАД на пределна цена на топлинната енергия и определяне на преференциална цена и премия за електрическата енергия, произведена повисокоефективен комбиниран начин от централа с комбинирано производство на електрическа и топлинна енергия, за регулаторен период с продължителност до 30.06.2019 г., при прилагане на метода на ценово регулиране „норма на възвръщаемост на капитала\"***София.От 11.30 часа в Резиденцията на посланика на Италия ще се проведе пресконференция по повод 3-тото издание на Седмицата на италианската кухня по света.***София.От 14.00 часа в зала „Средец\" на „София хотел Балкан\" министърът на земеделието, храните и горите Румен Порожанов ще открие кръгла маса, с която се дава старт на кампания в подкрепа на производителите на български храни.***София.От 14.00 часа в зала „Проф. Марин Дринов\" на БАН ще се състои представяне на Института по математика и информатика в кампанията „БАН  представя своите институти\".***София.От 18.00 часа в хотел „Арена ди Сердика\", Българо-румънска търговско-промишлена палата  организира прием с тема „Поглед към реката: Дунав като екологична алтернатива за ефективен европейски транспорт\".***София.От 18.30 часа в Мраморно фоайе I етаж на Столична библиотека публично ще бъде представена книгата „Корупционна България. Том 3\" от Едвин Сугарев, Христо Христов и Красен Николов.***Асеновград.От 11.00 часа в кабинета на кмета на Община Асеновград д-р Емил Караиванов ще се проведе брифинг по актуални за общината теми.***Видин/ с. Капитановци.От 11.00 часа в с. Капитановци ще се състои демонстрационно почистване на новообразувани замърсени територии с помощта на новата смесъбираща техника, закупена в рамките на проект „Предотвратяване и ограничаване на последиците от предизвикани от човека трансгранични бедствия в региона Видин-Зайчар\".***Враца/Монтана.Продължават срещите на народните представители от ПГ на „БСП за България\" с граждани, на които представят „Визия за България\". Депутатите ще са на посещение във Врачанска и Монтанска област.***Враца.От 10.00 часа в Заседателната зала на Община Враца ще се извърши отваряне на оферти в процедура, чрез публично състезание за възлагане на обществена поръчка с предмет: „Периодично техническо обслужване на моторни превозни средства, собственост на Община Враца, включващо профилактика, ремонт, поддръжка, подмяна на резервни части, материали, консумативи, годишен технически преглед и други услуги\".***Каварна.От 10.00 до 14.00 часа в заседателната зала на Община Каварна ЕНЕРГО-ПРО продължава своя проект „В услуга на клиента\", който включва организиране на изнесен офис с посещение на служители на компанията в населените места, където няма Център за обслужване на клиенти.***Павликени.От 10.30 часа в заседателна зала 1 на Общината Областен информационен център (ОИЦ) - Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)\".***Стара Загора.От 18.00 часа в конферентната зала на хотел „Мериан палас\" Кметът на Общината Живко Тодоров организира среща - разговор с граждани*** Шумен.От 11.00 часа пред сградата на Общината ще бъде организиран протест срещу високите цени на горивата. ", "date": "2018.11.14", "title": "Предстоящи събития в страната за 14 ноември "}
{"url": "http://www.cross.bg/gorivata-zaglavie-doklad-1589024.html", "text": "/КРОСС/ Парното и токът няма да поскъпват поне до април, информира \"24 часа\". Обещанието е на председателя на държавния регулатор Иван Иванов след като \"Булгаргаз\" поиска ново увеличение на газа от 1 януари. Вестниците коментират оповестения вчера доклад на Европейската комисия по контролния Механизъм за сътрудничество. \"Еврокомисията даде индулгенция на управляващите в България\" е заглавието на \"Сега\". Без присъди срещу висши корумпирани лица и босове на организираната престъпност държавата получи обещание за прекратяване на наблюдението, коментира вестникът. Отбелязва се, че Еврокомисията е обърнала внимание на лошата медийна среда у нас. \"Правителството триумфира от пировата си победа\" се казва в друго заглавие на \"Сега\".  \"24 часа\" също поставя доклада за водеща тема на броя. \"Остава само да осъдите политик за корупция\" е част от заглавието, цитат от доклада. Цитира се още едно изречение \"България изпълни половината препоръки за правосъдието и корупцията.\" Позицията на \"Труд\" е със заглавие \"Този доклад не е за нас\". Той е 17-ят от 11 години насам...и напредваме...и не виждаме вече целта ... и на Еврокомисията целта също отдавна се губи в далечината.\", се казва в коментара. \"Монитор\" пише \"Европейската комисия ни похвали, обяви, че идва краят на мониторинга\". Вестникът цитира евродепутата Емил Радев, който уверява, че следващият доклад през пролетта трябва да е последен.\"Земя\" избира за водеща тема ветото на президента Румен Радев на промените в Закона за корпоративното подоходно облагане заради повишения данък на старите автомобили. Държавният глава е категоричен, че новите данъци ощетяват бедните граждани, средната класа и малкия бизнес, пише вестникът. Коментарът е, че президентът се е вслушал в гласа на хилядите протестиращи, гневни на ниския жизнен стандарт у нас. \"Дума\" излиза с водещо заглавие \"Губим милиарди от картела при горивата\". В обширен коментар по темата се прогнозира, че поредният секторен анализ, който сега Комисията за защита на конкуренцията извършва, ще излезе със становище, че няма картел при горивата. Печалбата на търговците на горива обаче надхвърля 17 на сто, изчисляват от опозиционния вестник. \"Монитор\" съобщава за поевтиняване - пълним резервоара вече с 13 стотинки по-малко. Вестникът информира и че проверки на НАП са открили сериозни нарушения по бензиностанциите, има затворени обекти в различни области настраната, иззето е гориво. В интервю за \"Труд\", изпълнителният директор на Петролната и газова асоциация Андрей Делчев заявява \"Регулацията на цените на горивата ще доведе до отлив на инвестиции\". Високите цени на горивата в Северозападна България той обяснява с ниския оборот и сложната транспортна логистика в този регион.", "date": "2018.11.14", "title": "Преглед на печата "}
{"url": "http://www.cross.bg/sveta-nasa-stava-1589022.html", "text": "/КРОСС/ 1308 г. - Полският град Гданск е завзет от кръстоносците, а жителите му са подложени на сеч. 1770 г. - Английският пътешественик Джеймс Брюс открива извора на река Нил.1832 г. - По улиците на Ню Йорк започва да се движи първият конски трамвай в света. Атракционен конски трамвай на Остров Ман1878 г. - По силата на Санстефанския мирен договор Северна Добруджа е въведено цивилно румънско управление.1885 г. - Начало на Сръбско-българската война.1889 г. - Журналистката на нюйоркския вестник World Нели Блай (Елизабет Кокрен), става първата жена обиколила света с балон за по малко от 80 дни.1896 г. - В Англия е повишена максималната скорост за движение на транспортните средства от 4 на 14 мили/час.1908 г. - Алберт Айнщайн изнася публично своята Квантова теория за светлината.1910 г. - В Норфолк (САЩ) се осъществява първото излитане на самолет от палубата на кораб.1918 г. - Чехословакия е обявена за република.1922 г. - Започват редовни емисии на Би Би Си (BBC).1940 г. - Втората световна война: Английският град Ковънтри понася огромни материални и човешки щети от бомбардировката на германските самолети.1943 г. - Втората световна война: Първа бомбардировка на София от британско-американската авиация.1969 г. - Програма Аполо: НАСА изстрелва Аполо 12 - втората пилотирана мисия до повърхността на Луната.1971 г. - Програма Маринър: Маринър 9 на НАСА достига Марс и става първият космически апарат в орбита на друга планета.1982 г. - Лех Валенса, лидерът на забраненото полско движение Солидарност, е освободен, след като е интерниран за 11 месеца край съветската граница.1983 г. - В столицата на Саудитска Арабия е открито най-голямото летище в света - Крал Халид.1989 г. - Милицията на Чехословакия разпръсква със сила антикомунистическа демонстрация с участие на 15 000 души в Прага.1990 г. - Република Полша и Федерална република Германия подписват съгласие за признаване на съществуващите граници.1997 г. - Повече от 60 души (в т.ч. 57 чужедстранни туристи) загиват при терористична атака в джамия в Южен Египет.2003 г. - Открит е обектът 90377 Седна от Облака на Оорт.", "date": "2018.11.14", "title": "14 ноември в историята"}
{"url": "http://www.cross.bg/tema-zhivo-bulgariya-1589025.html", "text": "/КРОСС/БНТ, „Сутрешен блок\"Тема: Министър Цецка Цачева - как Европа оценява съдебната реформа и борбата с корупцията.Тема: Как промяната в данъците на колите ще направи градовете по-чисти. Гост кметът на Бургас Димитър Николов.Тема: Овладей пътя - на живо: как да шофираме безопасно при зимни условия.Тема: Диагнозата диабет: за контрола над болестта и новите методи на лечение - съветите на националния консултант.Тема: На живо от Пловдив - нова визия на парка „Бунарджика\". Защо има и недоволни?Тема: Тема: „Черен петък\" за джоба на потребителя - мит или реалност са намаленията?БТВ, \"Тази сутрин\"Тема: Как майка и дъщеря от Добрич, вместо да регистрират автомобила си в КАТ, разбраха, че са издирвани с червена бюлетина от Интерпол?Тема: Каква е средната работна заплата у нас и къде се печели повече: в държавния или в частния сектор?Тема: За протестите, борбата с битовата престъпност и реформата в МВР - в студиото, вътрешният министър Младен Маринов;Тема: На живо от Страсбург: каква оценка на България постави новият евродоклад;Тема: На живо - родители сигнализират за агресия в детска градина!Тема: Как завърши 15-годишната борба на една жена да има бебе?Тема: Кога идва зимата - прогнозата на метеоролога Анастасия Стойчева;Тема: На живо: как охранителна камера засне крадец на цветя в столицата?Нова телевизия,  „Здравей  България\"Тема:  За протестите в страната и последния доклад на Брюксел за правосъдието и вътрешните работи в БългарияТема:  Стои ли БСП зад протестите за цените на горивата и на Гражданската отговорност?Тема:  Агресия в детската градина. Родители твърдят, че децата им са системно бити и тормозени от друго дете, а учителките и директорката бездействат.Тема:  Миролюба Бенатова представя: Нарушения или престъпления - какво констатира Медицинският одит в националната хематология? Отговарят институциите.Тема:  Има ли сценарий за зимни протести и дестабилизация на държавата?Тема:  Кметове срещу президентското вето за по-високия данък на старите автомобили.Тема:  \"По моя начин\" - супер звездата на българския футбол  Димитър Бербатов за автобиографията си пред Йоана Гочева.Тема:  \"Дръжте крадеца!\" - мъж задига саксиите с растения пред няколко блока в София.Тема:  Закуска за шампиони - как да възпитаваме децата да се хранят правилно и здравословно? Гостува най-бързата ни лекоатлетка Ивет Лалова.  ", "date": "2018.11.14", "title": "Теми и гости в ефира"}
{"url": "http://www.cross.bg/tryabva-da-pokazvame-milosurdie-no-ne-i-1589023.html", "text": "/КРОСС/ Трябва да показваме милосърдие, но не и да молим за него. Уинстън Чърчил", "date": "2018.11.14", "title": "Трябва да показваме милосърдие, но не и..."}
{"url": "http://www.cross.bg/filip-sveti-gospod-1589021.html", "text": "/КРОСС/ Край Галилейското езеро, близо до Хоразин и Капернаум, се намирал град Витсаида. В него се родили трима Христови апостоли от лика на Дванадесетте: Петър, Андрей и Филип. Петър и Андрей били рибари и се занимавали с този поминък, докато ги призовал Христос. А Филип от юношеските си години бил даден да се обучава в книжната мъдрост. Той усърдно четял и изучавал Свещеното Писание и пророчествата за въжделения Месия и в сърцето му пламнала гореща любов към Него и силно желание да види Господа лице в лице, макар още да не знаел, че Този, Когото очакват и желаят да видят толкова много хора, вече е дошъл на земята. Но ето, че Христос дошъл в Галилейските предели и намерил там Филип, който горял с такава любов към Месията. - Върви след Мене - му казал Иисус. Като чул Господния призив, Филип с цялото си сърце повярвал, че Той е истинският Месия, Когото Бог обещал чрез пророците, и Го последвал. Наблюдавайки пресветия живот на Господа, той се стараел да Му подражава и да се поучава от Него на Божествената премъдрост, със силата на която впоследствие победил езическото безумие. Радвайки се на намирането на такова Съкровище, с Което щял да бъде изкупен целият свят, той искал не само себе си да обогатява с Него, а и други да се сподобят със същия дар. Когато срещнал своя приятел Натанаил, той с радост му възвестил: - Намерихме Този, за Когото са писали Мойсей в Закона и пророците - Иисуса, сина на Йосиф, от Назарет. Натанаил не повярвал, че от малък град и прост род може да се роди Месия, Царят Израилски, и казал: - От Назарет може ли да излезе нещо добро? Тогава, без да му каже нищо повече, Филип го посъветвал само да иде и да Го види: - Дойди и виж - казал той. Той знаел, че още щом Натанаил види Иисус и чуе спасителните Му слова, веднага ще повярва, че Той е Месия. И наистина станало така. Когато двамата отишли при Иисус, Господ, Който изпитва сърца и утроби и чете съкровените мисли на човеците, видял Натанаил да идва към Него и казал: - Ето истински израилтянин, у когото няма лукавство. Натанаил много се учудил и попитал: - Отде ме познаваш? Господ отвърнал: - Преди Филип да те повика, когато ти беше под смоковницата, видях те. А докато бил под смоковницата, Натанаил размишлявал за Божествения Месия, в надеждата на Когото била цялата радост и веселие на верните Божии раби. И Бог му дарувал сърдечно съкрушение и топли сълзи, които той присъединявал към усърдната си молитва Господ да изпълни обещаното на отците му от векове и да прати на земята Спасителя на света. Всевиждащото Божие око съзряло тогава пребиваващия в умиление Натанаил и затова Господ му казал, че докато бил под смоковницата, го е видял. От тези думи Натанаил се изумил още повече. Той си спомнил за какво размишлявал и с какво умиление молел Бога да прати Месията. Той знаел, че с него нямало нито един човек, който да го види, и че мислите му не може да прозре никой, освен Бога. Затова веднага повярвал, че Иисус е Месията, когото Бог обещал да изпрати заради спасението на човешкия род, и признал в Христа, Който съзрял тайните на сърцето му. Божественото естество. Затова възкликнал: - Рави! Ти си Син Божий, Ти си Царят Израилев! Каква благодарност изпитвал впоследствие Натанаил към Филип за това, че му е нъзвестил за дошлия на земята Спасител и го е привлякъл към обещания Месия. И свети филип ликувал в сърцето си, че хората са придобили Божественото Съкровище, скрито в дълбините на човешкото естество, и се изпълвал с още по-голяма любов към своя Господ. Обаче той виждал в Божествения Учител само високите човешки нравствени съвършенства и не познавал още Божеството Му. И ето, че Христос поискал да го изправи. Веднъж, когато отишъл отвъд Тивериадското море с пет хиляди души народ и пожелал да нахрани по чуден начин голямото множество от Свои слушатели, Господ казал на Филип: - \"Отде да купим хляб, за да ядат тия?\" Господ казал това, за да го изпита, защото знаел, че няма откъде да вземат хляб. Той знаел отнапред и това, което ще му отвърне Филип. И му задал този въпрос, за да познае той по-добре сам себе си и като се засрами от маловерието си, да се поправи. И наистина, Филип не си спомнил за Божието всемогъщество и не казал: - Ти, Господи, всичко можеш и не подобава да питаш за това когото и да било. Само пожелай и всички тозчас ще се наситят: \"отваряш ръката Си - насищат се с благо\". Но Филип не казал това и като мислел за своя Господ като за човек, а не като за Бог, рекъл: - \"Тям не ще стигне хляб за двеста динария, за да вземе всеки от тях по малко.\" После заедно с другите ученици добавил: - \"Разпусни ги, за да отидат в околните колиби и села и си купят хляб, понеже няма какво да ядат.\" А когато Господ преломил пет хляба и две риби за пет хиляди души народ, Филип видял, че от ръката на Господа като от неизчерпаема житница всички получили достатъчно храна, докато не се наситили. Тогава апостолът се засрамил от своето маловерие и като се утвърдил във вярата, прославил заедно с другите Божията сила в Иисуса Христа. Впоследствие свети Филип бил причислен от Господа към лика на дванадесетте избрани апостоли, получил от Него благодат и бил удостоен с близко общение с Него. Веднъж на празника в Йерусалим дошли елини и не могли да се приближат до Иисус, понеже били невярващи езичници. Затова те пристъпили към апостол Филип и го молели: - \"Господине, искаме да видим Иисуса.\" А той преди всичко казал за това на Андрей и вече заедно с него се осмелил да извести Иисус за желанието на елините, радостен, че и езичници търсят да видят и чуят техния Господ и Учител. Тогава той чул от Иисуса дивно учение и пророчество за езичниците, които ще повярват в Него, но не сега, а след смъртта Му. - \"Ако житното зърно, паднало в земята, не умре, остава си само; ако ли умре, принася много плод.\" С това Христос сякаш казвал: \"Докато Аз живея на земята, имам само част от дома Израилев, вярващ в Мене. Ако пък умра, не само домът Израилев, но и много езичници ще повярват.\" На другия ден след тайната вечеря, свети Филип дръзнал да попита Господа за великата тайна на Божеството и Го молел да им покаже Отца: - \"Господи, покажи ни Отца, и стига ни\" - казал той. С този въпрос той принесъл голяма полза на Христовата Църква, защото оттук ние сме се научили да познаваме единосъщието на Сина с Отца и да заграждаме устата на еретиците, които отричат тази Божествена истина. Господ отвърнал на това с кротък упрек: - \"Толкози време съм с вас, и не си ли Ме познал, Филипе? Който е видял Мене, видял е Отца; и как ти казваш: покажи ни Отца? Не вярваш ли, че Аз съм в Отца, и Отец e в Мене? Думите, които Аз ви говоря, от Себе Си не ги говоря; а Отец, Който пребъдва в Мене, Той върши делата. Вярвайте Ми, че Аз съм в Отца, и Отец е в Мене; ако ли не, то за самите дела вярвайте в Мене.\" Този отговор на Господа научил свети Филип и заедно с него цялата съборна апостолска Църква достойно да вярва и равенството на Божеството на Сина с Отца и изобличава богохулството на Арий, който казва, че Синът Божий е творение, а не Творец. След доброволните страдания и възкресението на Сина Божий свети Филип видял заедно с другите апостоли своя Господ вече в безсмъртно и прославено тяло, приел от Него мир и благословение, а също видял и възнесението Му. После той се сподобил с благодатта на Светия Дух и станал проповедник Христов сред езичниците, защото му се паднал жребият да отиде в Мала Азия и Сирия. Той преминал Сирия и планинската част от Азия и пристигнал в Лидия и Мизия, като по пътя си обръщал към Истинския Бог неверните езичници. Там към него се присъединил свети апостол Вартоломей, който по това време проповядвал в съседните градове и бил пратен от Бога в помощ на свети Филип. Следвала го и сестрата на Филип - девицата Мариамна, и всички заедно започнали да служат на делото на спасението на човешкия род. Преминавайки Лидия и Мизия и благовестейки словото Божие, те претърпели от неверните много беди и скърби, били хвърлени в тъмница и бити с камъни, но въпреки гоненията с Божията благодат останали живи за предстоящите трудове за разпространението на Христовата вяра. В едно лидийско село те срещнали възлюбения ученик на Христа - свети Йоан Богослов, и заедно се отправили към фригийската страна. Те стигнали град Иерапол и проповядвали там Христа. Този град бил пълен с идоли, на които се покланяли всичките му жители. Сред лъжливите божества имало и една ехидна, за която бил построен специален храм - там й носели храна и извършвали много различни жертвоприношения. Безумците почитали и други гадини и ехидни. Свети Филип със сестра си преди всичко се въоръжил с молитва против ехидната, а свети Йоан Богослов им помагал в това. С молитвата като с копие те победили змията и със силата Христова я умъртвили. След това Йоан Богослов ги оставил и тръгнал в други градове, разпространявайки навред светото благовестие. А свети Филип, Вартоломей и Мариамна останали в Иерапол и усърдно се стараели да разпръснат мрака на идолопоклонството, за да възсияе над заблудените светлината на познанието на истината. Те се трудели за това ден и нощ, като учели неверните на словото Божие, вразумявали неразумните и наставля-вали заблудените в истинския път. В града живеел един човек на име Стахий, който бил сляп вече четиридесет години. Със силата на молитвата светите апостоли просветили телесните му очи, а с Христовата проповед озарили душевната му слепота. Светиите изцелили Стахий и останали в дома му. Тогава при него започнали да идват тълпи народ. Светите апостоли поучавали всички, които се притичали при тях, във вярата в Иисуса Христа. Донасяли и много болни и те ги изцелявали с молитва и прогонвали бесовете, така че много хора повярвали в Христа и се кръстили. Жената на градоначалника, на име Никанора, била ухапана от змия и лежала на смъртен одър. Като чула, че живеещите в дома на Стахий свети апостоли с една дума изцеляват всички болести, тя в отсъствието на мъжа си заповядала да я отнесат при тях и получила двойно изцеление: телесно - от ухапването на змията, и душевно - от бесовското прелъстяване. Поучена от светите апостоли, тя повярвала в Христа. Когато градоначалникът се завърнал вкъщи, робите му разказали, че жена му се е научила да вярва в Христа от някакви чуждоземци, които живеят в дома на Стахий. Никанор страшно се разгневил и заповядал светите апостоли веднага да бъдат хванати, а Стахиевият дом - изгорен, и това било изпълнено. Събрали се много хора и повлекли с побоища през града светите апостоли Филип и Вартоломей и светата девица Мариамна, и накрая ги хвърлили в тъмница. После началникът на града седнал на съдийското място, при него се събрали всички идолски жреци и жреците на умрялата ехидна, които се оплаквали от светите апостоли и казвали: - Началнико! Отмъсти им за безчестието на нашите богове, защото, откакто се появиха тези странници, запустяха олтарите на великите богове в града ни и народът забравя да им принася обичайните жертви. Знаменитата ни богиня ехидна погина и целият град се изпълни с беззаконие. Затова, умъртви тези влъхви. Тогава началникът заповядал да свалят дрехите на свети Филип, като си мислел, че в тях е скрита силата на вълшебството му, но като сторили това, не намерили нищо. Същото направили и със свети Вартоломей. Когато със същото намерение се приближили към Мариамна, за да свалят дрехите й и да открият девическото й тяло, внезапно пред очите им тя се превърнала в огнен пламък и нечестивците в страх побягнали от нея. Управителят осъдил светите апостоли на разпятие. Пръв пострадал свети Филип. Пробили дупки в стъпалата му, промушили през тях въжета и го разпнали на кръста надолу с главата пред вратите на капището на ехидната, като в същото време го замеряли и с камъни. После разпнали до стените на храма и свети Вартоломей. И внезапно станало голямо земетресение, земята се разтворила и погълнала градоначалника заедно с всички жреци и множество неверници. Всички, които останали живи, с ридания започнали да молят светите апостоли да се смилят над тях и да измолят от Единия Истински Бог земята да не ги погълне. Те се хвърлили да свалят от кръста разпнатите апостоли. Свети Вартоломей бил повесен не много високо и скоро го свалили. Но свети Филип не могли да свалят, защото бил повесен нависоко, пък и особеното Божие произволение било чрез тези страдания и кръстна смърт неговият апостол да премине от земята на небето, към което цял живот били насочени стъпките му. Повесен, той се молел за враговете си, за да прости Бог греховете им и да просветли разума им за познаване на истината. Господ чул молитвите му и веднага заповядал на земята да изхвърли погълнатите живи жертви с изключение на градоначалника и ехиднините жреци. Тогава всички високо изповядали и прославили силата на Христа, като пожелали да се кръстят. Когато поискали да свалят свети Филип, видели, че той вече е предал святата си душа на Бога, и го свалили вече мъртъв. Родната му сестра Мариамна, която през цялото време присъствала на страданията и смъртта на брата си, с любов прегърнала и целунала тялото му и се радвала, че се е сподобил да пострада заради Христа. Свети Вартоломей кръстил всички, повярвали в Господа, и поставил Стахий за епископ. Новообърнатите с почести погребали тялото на свети апостол Филип. На мястото, където изтекла кръвта на светия апостол, след три дни израснала лоза като знамение за това, че заради пролятата в името на Христа кръв светият се наслаждава на вечно блаженство със своя Господ в Неговото Царство. След погребението на свети Филип свети Вартоломей останал няколко дни в Иерапол с блажената Мариамна. Тук той утвърдил в Христовата вяра новооснованата църква, а после се отправил в град Албан в голяма Армения, където бил разпнат. Света Мариамна тръгнала в Ликаония и като обърнала там мнозина в светата вяра, се преставила в мир. За това на нашия Бог слава сега и завинаги и во веки веков. Амин.  ", "date": "2018.11.14", "title": "Св. ап. Филип. Св. благоверни цар Управда-Юстиниан"}
{"url": "http://www.cross.bg/bulgariya-mladi-hora-1589031.html", "text": "/КРОСС/ След успешното първо издание на стажа „Стани депутат за 1 месец”, днес той стартира за втори път. Изключително големият интерес към програмата събра 50 млади стажанти, които от четвъртък ще влязат в Народното събрание, заедно с парламентарната група на \"БСП за България\".Председателят на БСП Корнелия Нинова приветства младите стажанти и им каза, че идват в най- активния месец в работата на парламента, когато се гледа бюджетът. \"Ще ви бъде интересно , но да знаете, че истинската политика е извън тази сграда- в градовете и селата на България, където ние се срещаме с хората и представяме нашата \"Визия за България\"- каза пред младите хора лидерът на БСП и ги покани, ако имат желание и искат да разберат- как протичат тези срещи, да се включат в представянето и дискутирането на проекта. \"Щастлив съм, че виждам толкова много млади хора, които се интересуват от политика. Това ми вдъхва вяра и надежда и опровергава всички клишета, че младите в България са аполитични. Всички виждате в какво състояние се намира страната ни и до каква степен ескалира общественото недоволство.\" Това заяви пред стажантите председателят на Младежко обединение в БСП Николай Бериевски. Според него от всички млади хора зависи много в момента, защото от състоянието на държава зависи \"нашето общо бъдеще\". Стажантите ще бъдат разделени в шест групи и ще работят \"за ръка\" с народните представители от ПГ на \"БСП за България\". Младите хора бяха приветствани и от председателя на Младежкото обединение в БСП – София Петко Димитров, от Габриел Вълков, който е секретар „Обучения и стажантски програми” и от Мина Кутева- секретар „НПО и обучения” на Младежкото обединение в БСП.", "date": "2018.11.14", "title": "50 млади българи стават депутати за един месец в ПГ на \"БСП за България \" "}
{"url": "http://www.cross.bg/rodeni-na-noemvri-1589026.html", "text": "/КРОСС/ Проф. д-р Ангел Димитров, дипломат Валентин Захариев, бизнесмен Проф. д-р Делчо Порязов, икономист Ивайло Нинов, карикатурист Леонид Йовчев, актьор Марта Деянова, пианистка Проф. Никола Малиновски, член на Общото събрание на БАН Параскева Джукелова, актриса Румяна Маринова, Мисис Свят 2004 Спас Бухалов, лекоатлет Юлия Ковачева, съдия във Върховния административен съд, бивш член на ВСС", "date": "2018.11.14", "title": "Родени на 14 ноември "}
{"url": "http://www.cross.bg/gradina-yuliya-sushtoto-1589029.html", "text": "/КРОСС/ Отново агресия сред деца, този път в столична градина. Инцидентът се размина на косъм от трагедия. Оказа се, че случаят не е изолиран.Вчера по обед Юлия Ваклинова получава телефонно обаждане от медицинската сестра на детската градина. 3-годишният й син е издран от друго дете. „Взех такси и веднага го прибрах. Заварих го кървящ. Почти го уцелиха в очите. Той щеше да е дете инвалид за малко! Просто без око!”, разказва Юлия.Преди няколко дни същото момче е издрало лицето и на Тервел. А преди това и на други деца.  Родители подозират, че проблемите започнали, заради текучеството на кадри през последните месеци. Директорката твърди, че при децата има по двама възрастни, включително и вчера. Двама души е имало категорично - учител и помощник възпитател. Децата не са останали без надзор. Когато се е случило, учителят и помощник възпитателят са възпитавали децата.  Ръководството е уведомено за 3 случая на агресия от същото момче. Назначен е психолог. През следващите дни в детската градина ще монтират видео наблюдение. А Юлия се надява подобни инциденти да не се отразят на желанието на сина й да посещава градина.", "date": "2018.11.14", "title": "Дете пострада в детска градина, нападнато от свой връстник"}
{"url": "http://www.cross.bg/sporazymenie-protiv-zayavi-1589027.html", "text": "/КРОСС/ Проект на споразумение за брекзит е бил договорен от британските и европейските преговарящи и ще бъде разгледан днес на заседание на британския министерски съвет, съобщава бтв.Това съобщи британското правителство и потвърди по този начин информациите, появили се малко преди това в британски и ирландски медии, предадоха световните агенции. Кабинетът ще се събере днес в 14 ч. (местно време и по Гринуич), за да разгледа проекта на споразумение, който преговарящите екипи договориха в Брюксел и за да реши какви ще бъдат следващите етапи, посочва в изявление британското правителство.В него се казва и че министрите са поканени да дойдат и да прочетат текста преди самото заседание. Същевременно европейски дипломатически източник каза, че постоянните представители на страни членки на ЕС ще имат извънредна среща, посветена на темата брекзит. Основната британска опозиционна партия - Лейбъристката партия, ще гласува против всяко споразумение за Брекзит, ако то не отговаря на нейните критерии. Партията изразява също така съмнение, че сделката ще бъде добра за страната. Това заяви партийният лидер Джереми Корбин, предаде Ройтерс.\"Лейбъристите бяха пределно ясни от началото, че се нуждаем от сделка, която да е в подкрепа на работните места и икономиката и която да гарантира стандартите и защитата. Ако тази сделка не отговаря на шест наши критерия и ако тя не е от полза за цялата страна, тогава ние ще гласуваме против нея\", заяви Корбин. Бившият британски външен министър Борис Джонсън каза, че споразумението за Брекзит с Брюксел е \"напълно неприемливо за всеки, който вярва в демокрацията\". Той допълни, че договореното няма да защитава Северна Ирландия в пределите на Обединеното кралство и заяви, че ще гласува против, когато текстът на споразумението бъде представен за гласуване в парламента. Джонсън каза, че все още не се е запознал с пълните подробности на договорката, но изрази мнение, че според предложенията в нея Дъблин ще има повече дума по някои аспекти от управлението на Северна Ирландия, отколкото Лондон.", "date": "2018.11.14", "title": "Лондон и Брюксел договориха споразумение за брекзит"}
