{"url": "http://www.cross.bg/biznes-predstaviteli-indystriyata-1571172.html", "text": "/КРОСС/ Заместник министър-председателят по икономическата и демографска политика Валери Симеонов ще открие Българо-корейския бизнес форум, който ще се проведе на 28 март от 10 ч. в хотел „Маринела\" в София.Форумът е организиран в резултат на договореностите, постигнати при посещението в България на министър-председателя на Република Корея през октомври м.г. и цели да засили икономическите връзки и сътрудничество между двете държави.Освен водещи представители на корейския бизнес, във форума ще вземат участие и представители на корейското Министерство на търговията, индустрията и енергетиката, както и на Корейската камара на търговията и индустрията.  ", "date": "2018.03.27", "title": "Вицепремиерът Валери Симеонов ще открие Българо-корейски бизнес форум"}
{"url": "http://www.cross.bg/otrasula-resheniya-krymova-1571211.html", "text": "/КРОСС/ Устойчивото финансиране на ВиК отрасъла е от изключително значение за опазването и развитието на водните ресурси. Това представлява голямо предизвикателство не само за Европа, но и за целия свят. Наше задължение и отговорност е да гарантираме изконното човешко право на достъп до вода за всеки гражданин.Това каза заместник-министърът на регионалното развитие и благоустройството Малина Крумова на десетата юбилейна конференция на Българска асоциация по водите - Булаква. По време на двудневното мероприятие на тема „Инвестиционни предизвикателства пред водния сектор - Иновативни решения и финансови стратегии\" бе организиран дискусионен форум, на който бе обсъден проектът за нов Закон за ВиК отрасъла. Законът се разработва от Министерството на регионалното развитие и благоустройството.„Ключово е гражданите и заинтересованите страни да бъдат насърчавани за участие при вземането на решенията по отношение на инвестициите във водния отрасъл. Наша основна цел е потребителите да бъдат добре информирани, за да се повиши тяхната чувствителност към екологичните и инвестиционни аспекти на водата\", отбеляза регионалният заместник-министър.Законът ще урежда всички обществени отношения във водоснабдителния и канализационен отрасъл. В него ще бъдат заложени механизми, които ще гарантират устойчивото планиране и ефективността на услугите. Повишаване информираността и по-голямо участие на обществото при взимане на инвестиционните решения в отрасъла, както и фокус към потребителя, са сред целите, заложени в него.„Ключово в концепцията на закона е да се обедини разпокъсаната настояща нормативна уредба, регулираща отрасъла\", категорична бе Крумова. Чрез него ще се реализират интегрирани и ефективни инвестиционни решения, допълни още тя.Предвижда се да бъдат изградени и специализирани карти на ВиК съоръженията, за да се улесни поддръжката на мрежата. Ще бъдат заложени и механизми за подобряване контрола на качеството на изпълнение и на вложените материали. Ще се насърчава публично-частното партньорство с цел привличане и на външно частно финансиране.Обсъжда се и възможността за създаване на специализиран регулатор за отрасъла, който ще притежава по-скоро консултативни функции и ще следи постигането на заложените цели и резултати, стана ясно по време на форума.Законът ще съдържа и механизми за защита на социално слабите и уязвими групи в обществото. Обсъжда се идеята за гарантирано минимално количество на потребление на вода от 50 л на ден за най-уязвимите групи.„Необходимо е да създадем такова ценообразуване, което да позволява пълно възстановяване на разходите на операторите, включително инвестиции за нова инфраструктура и подмяна на амортизирана такава\", отбеляза регионалният заместник-министър.Включването на такса солидарност и създаването на нарочен фонд за подпомагане на ВиК дружествата е сред обсъжданите концепции в проекта на новия закон. Това ще позволи наличието на сигурен източник на финансиране на отрасъла, за да се постигат заложените цели и политики. „Фондът ще позволи развитието на отрасъла, което включва постигане на съответствиe с европейските изисквания, иновации, развойна дейност, подобряване ефективността и капацитета на ВиК операторите\", допълни Крумова.Включени ще бъдат и мерки за развитие на отрасъла, защита правата на потребителите, насърчаване на отговорното гражданско отношение. ", "date": "2018.03.27", "title": "Малина Крумова: Необходимо е насърчаване участието на гражданите и заинтересованите при вземането на решения във ВиК отрасъла"}
{"url": "http://www.cross.bg/babish-odobri-pravitelstvoto-1571208.html", "text": "/КРОСС/ Правителството на малцинството на чешкия премиер Андрей Бабиш одобри законопроект за националните референдуми, който поставя високи изисквания за допитванията до народа и изключва международните споразумения, създавайки гаранции срещу възможни призиви за излизане на Чехия от Европейския съюз, информира \"Ройтерс\".След като изгуби вот на доверие през януари, Бабиш среща пречки при опитите си да получи подкрепа от партиите, за да продължи да управлява. Временният кабинет одобри предложение на потенциалния коалиционен партньор в лицето на социалдемократите.Според предложението най-малко 850 000 подписа ще са необходими, за да се организира национален референдум. За да се одобри всяка мярка, ще е необходима подкрепата на повече от половината от имащите право на глас в страната, написа Бабиш в \"Туитър\".Предложението влиза в парламента.Социалдемократите с изненадващ резултат на парламентарните избори през октомври 2017. Партията призовава за пряка демокрация и настоява да се приеме законодателство за референдумите.Преди тя преговаряше с партията на Бабиш ANO за възможна коалиция.  ", "date": "2018.03.27", "title": "Правителството на Чехия одобри предложение срещу Чекзит"}
{"url": "http://www.cross.bg/depytatite-sdelkata-iskat-1571213.html", "text": "/КРОСС/ Депутатите искат да изслушат премиера по скандала \"ЧЕЗ\".Бойко Борисов ще бъде поканен във временната комисия за продажбата на енергодружеството следващия вторник.Днес депутатите изслушаха службите за сделката. На заседанието на комисията стана ясно, че все още остава неясно с какви средства „Инерком\" ще купи ЧЕЗ.  ", "date": "2018.03.27", "title": "Депутатите искат изслушване на Борисов по сделката ЧЕЗ"}
{"url": "http://www.cross.bg/tyristi-letishte-polet-1571215.html", "text": "/КРОСС/ Летище Бургас посрещна първите чуждестранни туристи за тази година, предава БНР.Първият полет беше сутринта и с него дойдоха туристи от Братислава. С втория полет бяха посрещнати 188 пътници от Меминген.Председателят на Бургаската туристическа камара Иван Иванов прогнозира 3 до 5 процента ръст на посетителите през тази година.„Много обнадеждаващо е, че турското правителство е резервирало 600 хиляди самолетни места. Това означава още 2 000 чарта, така че ще има жестока конкуренция през сезон 2018-та\", каза Иванов.  ", "date": "2018.03.27", "title": "Летище Бургас посрещна първите чуждестранни туристи"}
{"url": "http://www.cross.bg/rysiya-tyrtziya-otravyaneto-1571210.html", "text": "/КРОСС/ Турция няма да предприеме никакви действия срещу Русия. Това заяви турският вицепремиер Бекир Боздаг, цитиран от „Дейли Сабах\". Коментарът му е направен заради експулсирането на руски дипломати от редица западни страни.Заради отравянето на бившия шпионин Сергей Скрипал Великобритания изгони от страната 23 руски дипломати и техните семейства. В знак на солидарност много западни страни предприеха същите мерки. Русия беше обвинена за отравянето на Скрипал и дъщеря му.„В момента са налице позитивни и добри отношения между Турция и Русия. По този случай Турция не планира да предприеме действия срещу Русия\", посочи турският вицепремиер. В същото време турското външно министерство осъди отравянето на бившия разузнавателен агент с бойно отровно вещество.В изявление на турското дипломатическо ведомство се казва, че Турция остро осъжда използването на химическо оръжие, определяйки го като „престъпление срещу човечеството\". От Анкара посочиха, че виновните за това трябва да бъдат изправени пред правосъдието.Председателят на Европейския съвет Доналд Туск обяви във Варна, че 14 членки на ЕС са решили да изразят солидарност с Великобритания заради случая с отровения шпионин. САЩ и Канада направиха същото, както и Австралия.  ", "date": "2018.03.27", "title": "Турция няма да предприеме действия срещу Русия заради случая \"Скрипал\""}
{"url": "http://www.cross.bg/deloto-slavchev-pernik-1571212.html", "text": "/КРОСС/ Магистратите от Върховния касационен съд (ВКС) върнаха на Софийския апелативен съд (САС) делото срещу Артур Мхоян за умишлено убийство в Перник, съобщиха от ВКС.Решението не подлежи на обжалване.Делото пред ВКС е образувано по жалба на подсъдимия Артур Мхоян. Той обжалва решение от 12 юли 2017 г. на САС. В това решение изцяло е потвърдена присъдата по н.о.х.д. № 369/2015 г. на Окръжен съд - Перник.С присъдата подсъдимият е признат за виновен в това, че на 01 февруари 2015 г. в Перник, в механа \"Стотинката\", умишлено е умъртвил Драгомир Славчев. За това е осъден на 15 г. затвор при първоначален строг режим. Той е осъден да заплати на частния обвинител и граждански ищец Антоанета Методиева сумата от 25 000 лева. Парите са обезщетение за причинените в резултат от престъплението неимуществени вреди.Съдебният състав на ВКС приема, че касационната жалба е основателна. По мнението им апелативният съд, макар да е провел въззивно съдебно следствие за изясняване на важни обстоятелства за правилното решаване на делото, предприетите от него мерки не са били достатъчни за разкриване на обективната истина. С това съдът е допуснал нарушение на чл. 13 и чл. 14 от НПК.Основният спор по делото е дали инкриминираната вечер пострадалият Драгомир Славчев е носел със себе си нож, с който е нападнал подсъдимия. От разрешаването на този спор пряко зависи правилното приложение на материалния закон, приема тричленният състав на ВКС.По време на извършване на убийството на Славчев са присъствали две свидетелки. Обстоятелството, че едната свидетелка е съпругата на подсъдимия, а другата - жената, с която жертвата е живеела на съпружески начала, конституирана в качеството на граждански ищец и частен обвинител, обяснява наличието на противоречия в показанията им по отношение на редица факти, включително и относно притежанието на инкриминирания нож.\"Именно поради възможността страните в процеса да бъдат заинтересовани от изхода на делото, депозираните от тях изявления подлежат на внимателна преценка, съпоставка с останалите доказателства и проверка чрез други доказателствени средства\", категорични са съдиите от ВКС.В мотивите си за връщане на делото върховните съдии пишат, че след като фаталната вечер на масата освен свидетелите Методиева и Райков, са присъствали и други лица - Кристиян Милчов, Симеон Миланов и Михаил Андонов, въззивната инстанция е следвало да ги разпита. Според ВКС това е било абсолютно необходимо.Провеждането на непосредствен разпит на тези свидетели, освен че ще допринесе за проверка на показанията на другите свидетели, би внесло яснота и по спорния факт, а именно - чия собственост е инкриминираният нож.Върховните съдии искат от апелативните си колеги да разберат дали, за да се излезе от заведението \"Стотинката\", се минава покрай мястото, където е намерен този нож, който е веществено доказателство. Има противоречива доказателствена информация за този факт. ", "date": "2018.03.27", "title": "ВКС върна на апелативния съд делото за убийство в пернишка механа"}
{"url": "http://www.cross.bg/porsche-huawei-mate-1571203.html", "text": "/КРОСС/ Porsche Design и Huawei представиха изключително усъвършенстван и мощен смартфон. PORSCHE DESIGN HUAWEI Mate RS, в изложбената зала „Grand Palais\" в Париж. Бъдещето на технологиите е тук чрез функции като първия в света двоен сензор за пръстов отпечатък с интегриран в дисплея скенер, първият в света процесор с изкуствен интелект1 и тройна Leica камера с рекордна резолюция от 40 мегапиксела. Новият смартфон обещава да надмине нуждите дори на най-взискателния потребител.Съчетавайки емблематичния стил на Porsche Design с иновативната технология и изработка на Huawei, PORSCHE DESIGN HUAWEI Mate RS налага нов стандарт в категорията на луксозните мобилни устройства. Смартфонът притежава уникален и функционален дизайн с 6-инчов 2K извит OLED екран и чудесен симетричен външен вид, с минималистичен подход и стилно извито тяло от 3D закалено стъкло, което е препратка към силуета на легендарния спортен автомобил Porsche 911. Наличен в световен мащаб в черно - неподвластния на времето цвят, който позволява невидимо сливане на корпуса и екрана, той отразява линията на изчистено съвършенство, на която се е посветила марката Porsche Design.PORSCHE DESIGN HUAWEI Mate RS е създаден с изключителна точност, което означава, че всеки компонент е включен с определена причина и се намира точно къде трябва да бъде, за да се гарантира, че потребителят получава най-доброто възможно преживяване по отношение на силата и естетиката. Високата производителност личи и при избора на име за смартфона: в света на Porsche моторспорт терминът \"RS\" се използва за изключителни състезателни резултати.Ползите и характеристиките на PORSCHE DESIGN HUAWEI Mate RS включват:• Първият в света двоен скенер за пръстови отпечатъци, който позволява на потребителите да активират и отключат устройството само като прокарат пръста си над дисплея. Това е възможно, благодарение на вградения в екрана сензор за пръстови отпечатъци. Задръжте курсора на мишката, за да активира устройството, докоснете, за да го отключите.• Печелившата комбинация от тройна Leica камера с 40-мегапикселов RGB сензор и интелигентна, базирана на изкуствен интелект фотография с технологията Master AI. Tази комбинация от 5-кратно хибридно приближение и първото на пазара стабилизиране на изображението с изкуствен интелект гарантират, че любителите на фотографията могат да заснемат най-добрите и ясни кадри в почти всяка ситуация• PORSCHE DESIGN HUAWEI Mate RS е първият телефон на Huawei, който позволява бързо безжично зареждане. Това улеснява поддържането на телефона в готовност за работа, а благодарение на дълготрайната му батерия, потребителите ще имат достатъчен заряд дори и през най-натоварените дни.• \"Интелигентният\" смартфон работи на база на мощен процесор с изкуствен интелект, който оптимизира разпределението на ресурсите и работата на телефона според начина, по който обичайно го използвате, като за целта непрекъснато се учи да разбира и прогнозира потребителските потребности.  • 256GB вътрешна памет3 дават сигурност дори на потребителите, които са постоянно в движение и непрестанно използват своя телефон.• Двойни SLS (super linear system) високоговорители с DOLBY ATMOS гарантират най-завладяващия обкръжаващ звук и забавление в движение, само със смартфон. • Устойчив на пръски, вода и прах - няма нужда да се притеснявате за повреда на устройството в дъжд или при случайно изпускане във водаВсеки PORSCHE DESIGN HUAWEI Mate RS идва с красив аксесоар - кожен дизайнерски кейс, който отговаря на начина на живот на взискателната целева група. Кейсовете ще се предлагат в различни цветове и кожи, включително черно или червено.Ричард Ю, главен изпълнителен директор на Huawei Consumer Business Group, споделя: \"PORSCHE DESIGN HUAWEI Mate RS е перфектната комбинация от най-иновативната смартфон технология и луксозен дизайн. Внедряваме най-модерните технологии в устройството, в което хората ще се влюбят - от иновативния пръстов отпечатък на екрана до системата на Leica с тройна камера - предоставяйки на потребителите безпрецедентно изживяване.\"Ян Бекер, изпълнителен директор на Porsche Design Group, допълва: \"Както Porsche Design, така и Huawei се стремят да създават продукти, които се отличават с прецизност и съвършенство, интелигентна функционалност и изключително усъвършенстван дизайн. Нашата цел беше да създадем отлично устройство, което да върви една крачка напред. Вярваме, че постигнахме тази цел, водейки партньорството си на следващото ниво. \"Huawei и Porsche Design работят в екип за разработването на смартфон, който обединява ДНК-то на две глобални марки, богатият им опит в дизайна, технологиите, водеща в индустрията експертиза и изключителни резултати. Чрез използването на цвят в тялото на устройството, софтуерни теми и аксесоари, акцентът върху новия телефон е в изключителното естетическо и пуристко, минималистично усещане за Porche.  ", "date": "2018.03.27", "title": "Porsche Design и Huawei създадоха нов стандарт в мобилния лукс"}
{"url": "http://www.cross.bg/evropeiiskata-prokyratyra-obychenie-1571204.html", "text": "/КРОСС/ Разработването на системата на Европейската прокуратура за управление на делата, бе обсъдена днес на международната конференция от програмата на Българското председателство на Съвета на Европейския съюз, посветена на създаването на новата Служба.По време на форума, организиран съвместно с Европейската комисия, участници от Австрия и Естония представиха функционалните характеристики на своите национални системи за управление на делата, които позволяват на правоприлагащите органи да обменят информация по хода и същността на производствата.Директорът на Националния институт на правосъдието Миглена Тачева очерта конкретни решения, свързани с обучението на бъдещите служители на Службата на европейския прокуратура и практикуващите магистрати. А представителите на Европейската мрежа за съдебно обучение и Агенцията на ЕС за обучение в областта на правоприлагането дадоха примери за добри практики във връзка с тази форма на обучение.На дискусия отново бе поставен и въпросът относно сътрудничество на европейската прокуратура с другите агенции на ЕС, като ОЛАФ, Евроюст и Европол. Акцентира се върху необходимостта от осигуряване на добър информационен обмен между тях и избягване на дублирането на функциите им.Вчера, в първия ден от конференцията, представителят на Европейката комисия Петър Чонка обяви, че процедурата по избор на европейски главен прокурор ще започне през юни 2018 г. и се очаква да приключи с назначаването му през март 2019 г. Реално Службата, която ще разследва злоупотреби с европейски средства  трябва да заработи през есента на 2020 г.  ", "date": "2018.03.27", "title": "Системата на Европейската прокуратура за управление на делата бе обсъдена в София"}
{"url": "http://www.cross.bg/razpitite-svideteli-deloto-1571201.html", "text": "/КРОСС/ В началото на май започват разпитите на свидетели делото за фалита на КТБ, реши спецсъдът, след като цял ден изслушваше всички \"За\" и \"Против\" старта на същинския процес.Следващото заседание е на 9 май.Тогава трябва да бъде прочетен обвинителният акт, който в своя съкратен вариант е 600 страници. След това са разпитите на свидетели и експерти.  ", "date": "2018.03.27", "title": "През май започват разпитите на свидетели по делото КТБ"}
{"url": "http://www.cross.bg/godini-stamboliiiski-dushterya-1571200.html", "text": "Пловдивският окръжен съд осъди Гергана Б. на 12 години затвор за убийството на двегодишната си дъщеря, съобщиха от пресцентъра на Съдебната палата.Тя е призната за виновна в това, че на 16 юли 2017 г. в Стамболийски умишлено е умъртвила рождената си дъщеря - двегодишната А. Б., намираща се в безпомощно състояние предвид възрастта.Младата жена удушила с чорап детето си и го захвърлила в парк в град Стамболийски.Магистратите осъдиха Гергана Б. на 18 години лишаване от свобода, но наказанието се намалява с една трета и подсъдимата следва да изтърпи 12 години затвор при първоначален строг режим.Делото е гледано по реда на съкратеното съдебно следствие, като подсъдимата признава фактите и обстоятелствата, описани в обвинителния акт.Присъдата подлежи на обжалване и протест в 15-дневен срок пред Апелативен съд - Пловдив. ", "date": "2018.03.27", "title": "12 години затвор за майка, убила двегодишната си дъщеря в Стамболийски"}
{"url": "http://www.cross.bg/bani-biznesmen-narechenski-1571205.html", "text": "/КРОСС/ Тялото на столичен бизнесмен е извадено от ВЕЦ в района между Нареченски бани и Хвойна.Директорът на смолянската полиция Николай Димов потвърди информацията. По трупа е имало множество прорезни рани.За убийството са били арестувани съдружникът на столичния бизнесмен Севделин Тотото и синът му Марин.Предполага се, че те са намушкали бизнесмена заради финансови спорове. Тримата се имали крайпътно заведение.  ", "date": "2018.03.27", "title": "Извадиха трупа на убит мъж от ВЕЦ край Нареченски бани"}
{"url": "http://www.cross.bg/spetzaktziya-sreshty-danuchni-v-sofiya-botevgrad-i-rila-1571199.html", "text": "/КРОСС/ Операцията е срещу организирана престъпна група от служители на НАП заради корупция. Над 20 души от дирекция „Оперативен контрол\" в НАП-София са отведени за разпит.Иван Гешев, ръководител на Специализираната прокуратура: \"Подозренията са само подозрения, защото няма повдигнати обвинения. За корупционни практики, свързани с неустановени нарушения в конкретни магазини срещу заплащане.\"Той обясни, че дейността на данъчните служители може да се опише с жаргонния термин „щавене\".  ", "date": "2018.03.27", "title": "Спецакция срещу данъчни в София, Ботевград и Рила"}
{"url": "http://www.cross.bg/huawei-senzor-kamera-1571202.html", "text": "/КРОСС/ Huawei Consumer Business Group представи днес в парижката изложбена зала „Grand Palais\" дългоочакваните нови смартфони от висок клас HUAWEI P20 и HUAWEI P20 Pro. Флагманът HUAWEI P20 Pro идва с първата в света тройна Leica камера, като и двата модела демонстрират неподозирани до този момент функции с изкуствен интелект, комбинирайки технология и изкуство, за да вдъхнат спиращо дъха усещане за ново смартфон изживяване.Huawei постави нови очаквания за смартфон фотографията с лансирането на първия модел с двойна камера HUAWEI P9. С дебюта на серията HUAWEI P20, компанията превръща заснемането на професионални качествени снимки в безпроблемно изживяване за всеки.„Черпим вдъхновение от страна на хората на изкуството, за да развиваме непрекъснато нашия подход към дизайна и иновациите\", споделя Ричард Ю, изпълнителен директор на потребителското звено на Huawei. „P серията изгражда успеха на база традициите в сътрудничеството с Leica.  Със своята новаторска тройна камера в HUAWEI P20 Pro, модерна двойна камера в P20, мощни функционалности с изкуствен интелект и в двата модела, най-активните граждани могат да уловят и споделят света във всичките му нюанси и в целия му блясък\", добавя той.Постигайки най-високите резултати в тестовете на DxOMark, серията HUAWEI P20 включва модерна, интелигентна фотографска система, която усъвършенства изживяването за потребителите.Заедно с HUAWEI P20 и HUAWEI P20 Pro, Huawei обяви и третото поколение на серията PORSCHE DESIGN HUAWEI Mate RS. Устройството предлага емблематичния дизайнерски почерк и визия на Porsche Design и най-модерната технология на Huawei, налагайки нов стандарт в сегмента на премиум смартфоните.Серията HUAWEI P20 се отличава с удивителна и модерна естетична визия. Най-забележителното е, че HUAWEI P20 и HUAWEI P20 Pro идват и в нови изключителни, модерни цветове - Twilight и Pink Gold, постигнати чрез нанасянето на няколко слоя NVMC оптични покрития под стъклените панели, така че светлината се пречупва на повърхността и създава плавна промяна в цветовете на корпуса, от поразително синьо до ефекта на северното сияние. И двата модела ще бъдат предлагани също в цветовете Black и Midnight Blue.HUAWEI P20 и HUAWEI P20 Pro също така разполагат с HUAWEI FullView дисплей (5,8-инчов за HUAWEI P20 и 6,1-инчов за HUAWEI P20 Pro), с ултра тънки рамки и впечатляващи съотношения на екрана към тялото, както и дисплей, който безпроблемно се слива със заоблените краища за удобно задържане в ръка.Серията HUAWEI P20 отразява изкуството на светлината с усъвършенствана система на основната камера, която издига на ново ниво практически всеки аспект на мобилната фотография. HUAWEI P20 Pro разполага с тройна Leica камера с най-високия брой пиксели в смартфон индустрията до момента - конфигурацията се състои от 40-мегапикселов RGB сензор, 20-мегапикселов монохромен сензор и 8-мегапикселов сензор с телеобектив. Камерата интегрира и сензор за цветната температура за по-добро възпроизвеждане на цветовете. С широка бленда f/1.8, f/1.6 и f/2.4 за улавяне на ясни детайли с перфектна чистота, HUAWEI P20 Pro включва и нови Leica VARIO-SUMMILUX (VARIO-SUMMILUX-H 1:1.6-2.4/27-80ASPH) обективи с 3x оптично и до 5x хибридно приближение за отлични снимки на обекти от голямо разстояние, както и по-голям високочувствителен сензор за изображенията, за улавяне на кадри в условия на ниска осветеност с ISO до 102400.HUAWEI P20 надгражда предшественика си P10 с изцяло нова двойна Leica камера с 12MP сензор с размер на пиксела до 1,55 μm и 20-мегапикселов монохромен сензор, подобрявайки способността на устройството да заснема кадри при ниска осветеност при съответните настройки. В допълнение, HUAWEI P20 и HUAWEI P20 Pro поддържат стабилизация по шест оси и режим на бавно движение (slow motion) с 960 кадъра в секунда за ясни и детайлни кадри (неуловими с просто око, което е 4 пъти повече от стандартните 240fps). В режим Ultra Snapshot, устройствата могат да улавят кадри за по-малко от 0,3 секунди чрез двойно натискане на бутона за звука, дори при изключен екран.С процесора Kirin 970, базиран на невронна мрежа, серията P20 разпознава над 500 сценария в 19 различни категории, избирайки сама съответните настройки за невероятни и професионално изглеждащи кадри. HUAWEI AIS (AI стабилизиране на изображението) от своя страна поддържа заснемане от ръка на кадри с изключително качество, без да е нужен статив. Към това добавете изцяло новата за HUAWEI функция за предсказващ 4D фокус. В този режим камерата прогнозира движението на обектите и се фокусира върху тях с изключителна ефективност, за да заснеме техните най-дребни детайли, докато са в движение. Ново за цялата гама устройства е и т.нар. функция AI-Assisted Composition, която дава интелигентни предложения за правилна композиция, изправяне на хоризонта, позициониране на групата в групов портрет и пейзажни фотографии.HUAWEI P20 и HUAWEI P20 Pro разполагат с 24-мегапикселова предна селфи камера с вградена функция с изкуствен интелект за разкрасяване и 3D портретно осветление - резултатът са красиви селфита с автоматични корекции на тена на кожата, деликатно очертани детайли на лицето и реалистично предаване на 3D сцената.Huawei разработи и собствена версия на Prisma за гамата HUAWEI P20, която поддържа препоръки за филтри в реално време, базирани на разпознаването на обекти и сценарии. Скоростта на изчисление е 3-4 пъти по-висока от тази на облачната версия. Допълнително в партньорство с Google, моделите P20 поддържат Google ARCore, за да предоставят усъвършенствани възможности за изкуствен интелект.PORSCHE DESIGN HUAWEI Mate RS съчетава естетиката на марката на Porsche Design с инженерната експертиза на Huawei, налагайки нов стандарт в премиум смартфоните. Моделът разполага с тройна Leica камера с най-високия брой пиксели в смартфон индустрията до момента - конфигурацията се състои от 40-мегапикселов RGB сензор, 20-мегапикселов монохромен сензор и 8-мегапикселов сензор с телеобектив. Това е първият в света смартфон с аерокосмическа технология за поддържане на безопасна температура. Освен това PORSCHE DESIGN HUAWEI Mate RS има иновативен сензор за пръстови отпечатъци, вграден в екрана, който позволява на потребителите да активират устройството, само с едно движение с пръст над дисплея. Сензорът за пръстови отпечатъци на гърба може да се използва и за отключване на устройството или за достъп до второ, сигурно място. 6-инчовият HUAWEI Mate RS с OLED 2K извит екран ще се предлага в черен цвят и за първи път в шикозния червен цвят.Подобно на бизнес гамата Mate, P20 и PORSCHE DESIGN HUAWEI Mate RS разполагат с HUAWEI SuperCharge зарядно, което има международен безопасност. HUAWEI P20 Pro и Mate RS идват с голяма 4000 mAh батерия, а P20 разполага с 3400 mAh, като и при двата модела консумацията на енергия се управлява от изкуствен интелект, за допълнително удължаване на живота й.  PORSCHE DESIGN HUAWEI Mate RS е и първият смартфон на Huawei, който има бързо безжично зареждане.Заедно с новите модели от серията P20, Huawei обяви два нови аудио аксесоара: HUAWEI FreeBuds и HUAWEI Active Noise Canceling Earphones.HUAWEI P20 и HUAWEI P20 Pro са налични в Twilight, Black, Midnight Blue и Pink Gold. На българския пазар ще се предлагат цветовете Twilight, Black, Midnight Blue за P20 Pro и Black, Midnight Blue и Pink Gold за P20.  ", "date": "2018.03.27", "title": "Huawei представя HUAWEI P20 and HUAWEI P20 Pro – пробив в комбинирането на технологиите и изкуството"}
{"url": "http://www.cross.bg/zakona-tyrizma-angelkova-1571207.html", "text": "/КРОСС/ Предвиждаме създаване на идентификационен номер за всеки туристически обект - всяко място за настаняване и заведение за хранене и развлечение ще имат свой собствен уникален номер. Чрез него ще се извърши класификация на туристическите обекти, ще спомогне по-доброто функциониране на Единната система за туристическа информация и ще бъдат елиминирани възможностите за дублажи с еднакви имена на обекти. Това е обявила Николина Ангелкова при откриване на първото заседание на Обществения съвет към министъра на туризма, съобщиха от министерството.Идентификационният номер за обектите ще бъде въведен чрез промени в Закона за туризма, които се подготвят в момента. В Закона за изменение и допълнение на Закона за туризма ще бъдат включени и важните текстове, свързани с определяне на статута на националните курорти, е казала министър Ангелкова. Регламентацията ще спомогне за решаване на проблемите с финансирането, благоустрояването и поддържането и управлението на туристическата инфраструктура в тях.Тя е заявила, че ще продължат засилените проверки на работата на туроператорите и туристическите агенти. Затова е важно министерството да има повече правомощия в последващия административен контрол. Това може да стане със създаване на инспекторат към министерството, за да могат да се правят своевременни проверки на обектите, без да се чакат сигнали едва когато ситуацията стане нетърпима, е уточнила министърът. Тя даде пример с хотел в Чифлика с падащи тавани и влага, в който туристите са настанявани и в мазето. Контролът за спазване правата на потребителите и в бъдеще ще продължи да се извършва от Комисията за защита на потребителите, е казала Ангелкова.Очакваме с измененията на Закона за туризма да се създаде и механизъм за обединяване на туристическия бранш и развитие на устойчив и екологосъобразен планински и ски туризъм, е казала Ангелкова. В новите текстове ще бъдат включени и решенията на експертните групи, които работят по проекта от повече от година. Тя е съобщила, че окончателното предложение за Закона за изменение и допълнение на Закона за туризма ще бъде оповестено на официалната страница на министерството до две седмици. След това той ще подлежи на едномесечно обществено обсъждане, след което промените в законите ще бъдат внесени в Министерския съвет.Министър Ангелкова е представила пред Обществения съвет основните промени, които експертите подготвят в Наредбата за изискванията към местата за настаняване и заведенията за хранене и развлечения. Планира се вече да няма специално условие за кубатура на стаите в четиризвездните и петзвездните хотели, остават правилата за определена големина на помещенията, но като квадратура.Възможно е да отпадне и задължението да има непременно климатик в стаите на планинските хотели, вероятно ще може висококатегорийните хотели да избират дали да имат бюро за обмяна на валута или не, са обяснили експертите от Министерството на туризма. Промените обаче ще бъдат обсъдени с бранша. Представителите му ще имат възможност да посочат текстове, които сега не работят и трябва да бъдат променени. За мен обаче на първо място е важно качеството на туристическия продукт. Така че при преоценка на досегашните изисквания ще останат тези, които гарантират доброто обслужване на клиента, категорична е била министърът.Тя е допълнила, че се работи активно за пряка връзка между бизнеса и образованието, наемането на работници от трети страни е изход, но само временно решение. ", "date": "2018.03.27", "title": "Туристическите обекти ще имат идентификационни номера"}
{"url": "http://www.cross.bg/ryski-diplomati-provokatziya-1571206.html", "text": "/КРОСС/ Молдовското правителство поиска трима руски дипломати да напуснат до седем дни в знак на солидарност с Великобритания след отравянето на бившия руски шпионин Сергей Скрипал, заяви молдовското външно министерство, цитирано от Ройтерс.САЩ, европейски и други държави обявиха планове за изгонване на множество руски дипломати в отговор на отравянето на Скрипал и дъщеря му Юлия. Русия отрича да е отговорна за нападението с нервнопаралитично вещество във Великобритания на 4 март.Молдовският президент Игор Додон определи като провокация решението на правителството да изгони трима руски дипломати заради отравянето на Скрипал, посочва ТАСС.\"Крайно съм възмутен от решението на правителството на Молдова да изгони руски дипломати. Категорично осъждам тази поредна антируска провокация\", каза той.По думите му Молдова няма никакви съюзнически задължения към Великобритания и другите страни от НАТО, за да предприема подобни действия.  ", "date": "2018.03.27", "title": "Молдовското правителство гони 3 руски дипломати, Додон твърди, че е провокация"}
{"url": "http://www.cross.bg/zashtoto-zhekova-kraii-1571197.html", "text": "/КРОСС/ Най-добре представилата се за България спортистка на последните две Зимни олимпийски игри Сани Жекова обмисля да сложи край на кариерата си. Това призна самата тя, малко повече от месец след края на Олимпийските игри в Пьонгчанг и при награждаването ѝ за Спортист №1 на месец февруари, съобщава gong.bg.В Южна Корея тя завърши шеста в бордъркроса, което остана ненадминато постижение за родните участници на форума.\"Факт е, че в последните две години не успявам да удовлетворя своите лични, високи очаквания, защото чисто спортният резултат, който гоня, не идва. Често той не идва заради обстоятелства, които не са в моите сили\", каза Жекова и допълни:\"Това ми действа малко емоционално, защото понякога изпадам в ситуации, в които съм безпомощна. Това ме кара да бъда тъжна и не ми харесва. Това е може би единственият и основен негатив, заради който се замислям дали има смисъл да продължа напред със състезателната дейност\".Нейният баща и треньор Виктор Жеков смята, че голямата ни звезда в сноуборда при жените все още може да продължи да се състезава, защото има огромен потенциал. Решението дали ще го направи обаче ще е изцяло нейно.  ", "date": "2018.03.27", "title": "Сани Жекова обмисля да сложи край на кариерата си"}
{"url": "http://www.cross.bg/nato-ryski-diplomati-1571198.html", "text": "/КРОСС/ НАТО реши да изгони седем руски дипломати, акредитирани към алианса, съобщи генералният секретар Йенс Столтенберг.На трима руски дипломати, които са очаквали одобрение, акредитации няма да бъдат предоставени. Числеността на руската мисия в НАТО се намалява с 10 души - от 30 на 20 служители.Русия подцени единството на съюзниците, Москва не вярваше в решимостта ни да прилагаме икономическите санкции, коментира Столтенберг. Даваме ясно послание, че поведението на Русия има цена. С тези общи мерки руските възможности за шпионаж ще бъдат ограничени, добави той.Генералният секретар поясни, че и с намаления състав на руската мисия ще остане възможна работата по подготовката на следващо заседание на Съвета НАТО-Русия. Ще продължим да работим за смислен диалог, допълни той.Днешните мерки на НАТО са част от световната реакция на отравянето във Великобритания на бившия руски шпионин Сергей Скрипал с боен газ. По данни на НАТО досега над 140 руски дипломати са били прогонени от над 25 държави от пакта и техни партньори.  ", "date": "2018.03.27", "title": "НАТО гони 7 руски дипломати"}
{"url": "http://www.cross.bg/feiisbyk-danni-lichni-1571190.html", "text": "/КРОСС/ Европейската комисия поиска от Фейсбук до две седмици да отговори на въпросите, поставени от скандала с \"Кембридж аналитика\", за да стане ясно дали лични данни на европейски граждани са били засегнати, предаде Франс прес.Комисията иска също така американската социална мрежа да я информира за мерките, които тя предвижда, за да не се повтори подобен скандал в бъдеще, пише еврокомисарката по въпросите на правосъдието Вера Йоурова в писмо до главния изпълнителен директор на Фейсбук Шерил Сандбърг.В писмото, цитирано от ДПА, Юрова предупреждава, че скандалът с използването на лични данни, намиращи се във \"Фейсбук\", от компанията \"Кембридж аналитика\", застрашава демокрацията и подкопава доверието в социално-медийния гигант.Еврокомисарката отбелязва, че досегашният отговор на Фейсбук на скандала не разсейва нейните опасения и настоява социалната мрежа \"да направи повече в отговор на обвиненията за широкомащабна злоупотреба с лични данни, за да си върне доверието на потребителите на мрежата и да изпълни задълженията си пред обществото\".Междувременно Ройтерс съобщи, че шефът на Фейсбук Марк Зукърбърг е решил да не отговаря лично на въпроси от британските депутати относно това как личните данни на милиони потребители са попаднали в ръцете на \"Кембридж аналитика\".Вместо това той е решил да изпрати в британския парламент главния си технологичен директор Майк Шрьопфер или главния си директор по продуктите на компанията Крис Кокс с аргумента, че те били по-компетентни да отговорят на депутатските въпроси.В отговор шефът на парламентарната комисия по дигитализацията, медиите, културата и спорта настоя, че депутатите все пак искат да чуят самия Зукърбърг и ще разгледат възможността да му задават въпроси по видеовръзка.Ройтерс припомня, че миналата седмица Зукърбърг се извини за грешките на Фейсбук и обеща строги мерки за ограничаване на достъпа до лична информация. Скандалът доведе до срив на цените на акциите на социалната медия.  ", "date": "2018.03.27", "title": "ЕК дава две седмици на Facebook да отговори за изтичането на лични данни"}
{"url": "http://www.cross.bg/iiotova-iliyana-tomas-1571187.html", "text": "/КРОСС/ „Международният олимпийски комитет разчита много на България в борбата с допинга.\" Това заяви президентът на МОК Томас Бах по време на разговори с вицепрезидента Илияна Йотова в централата на организацията в Лозана. Бах благодари за добрите контакти с българската държава, които се надява да бъдат засилени сега, по време на Българското председателство на Съвета на ЕС. В неговите рамки ще бъде организирана среща на високо равнище, посветена на борбата с допинга. По думите на Томас Бах е необходима още много работа в тази сфера.Здравето на децата е приоритетна област, в която могат да бъдат реализирани много проекти, стана ясно на срещата. Вицепрезидентът призова за създаването на специална програма за децата, която да ги стимулира да спортуват. „Компютрите и таблетите трябва да бъдат заменени със спорт\", отбеляза Илияна Йотова.От своя страна, Томас Бах сподели идеята на МОК за интеграционни проекти за деца бежанци и непридружени, като например отваряне на пространство за спорт за тях както в европейските държави, така и в страните им на произход. Пилотни проекти, в партньорство с Върховния комисариат на ООН за бежанците, започват тази година.Президентът на МОК и вицепрезидентът на България се обединиха около тезата, че мисията на спорта е да обединява, особено днес, когато толкова много неща разделят хората в света.С гордост от МОК показаха летвата, фиксирана на ненадминатия все още световен рекорд за скок на височина за жени на Стефка Костадинова.По-рано Илияна Йотова и водената от нея делегация посетиха град Тун, който от повече от 20 години развива отлични партньорски отношения с българския град Габрово.По-късно през деня, в Университета на Лозана, по покана на „Фондация Жан Моне за Европа\" Илияна Йотова ще изнесе публична лекция за бъдещето на европейския проект през погледа на Българското европредседателство.  ", "date": "2018.03.27", "title": "МОК разчита на България в борбата с допинга"}
{"url": "http://www.cross.bg/mart-tragediya-kemerovo-1571188.html", "text": "/КРОСС/ На 25 март в руския град Кемерово се случи ужасяваща трагедия - безпрецедентен пожар в мол, в резултат на който по последни данни загинаха общо 64 души, сред тях 41 - деца. 28 март в Русия е обявен заобщонационален ден на траур.Във връзка с това утре, на 28 март, от 10.00 до 12.00 и от 14.00 до 17.00 в Посолството на Руската Федерация в Република България (бул. „Драган Цанков\" №28) ще бъде изложена книга за съболезнования.", "date": "2018.03.27", "title": "Посолството на Русия у нас отваря книга за съболезнования във връзка с националния траур след трагедия в Кемерово"}
{"url": "http://www.cross.bg/otdelenie-iiordanov-dobrich-1571189.html", "text": "/КРОСС/ Хирургичното отделение в многопрофилната болница в Добрич няма да бъде затворено. Петимата специалисти в него са оттеглили оставките си, подадени на 20 февруари. Тяхното недоволство беше заради отказа заплатите им да бъдат увеличени от януари тази година. Отделението беше заплашено от затваряне заради подадените оставки. Директорът на болницата д-р Трифон Йорданов информира пред БНР, че трудностите не са преодолени, но оставките са били оттеглени преди дни.„След множество проведени разговори се стигна до положителен резултат - напусна само един от лекарите, работещи в хирургично отделение. Жителите на област Добрич могат да бъдат спокойни, че хирургичното отделение продължава работата си със същия обем и дейност\".В момента в отделението работят шестима лекари, двама от които са специализанти.Новината за предстоящата смяна на директора на многопрофиланата болница обаче предизвика вълна от оставки в здравното заведение.  Окончателното решение ще бъде взето на общото събрание на лечебното заведение на 12 април. В момента тече едномесечното предизвестие на Йорданов, според когото най-големият проблем на здравното заведение остава кадровото обезпечаване.\"Само за този месец, в период на напускане са двама лекари и 6 медицински сестри\"Йорданов допълни, че има информация за подготвени оставки на специалисти и от други отделения, както и че до момента той не знае какви са мотивите за освобождаването му.\"Това решение за промяна е учудващото за съвета на директорите\".  ", "date": "2018.03.27", "title": "Хирурзите от болницата в Добрич оттеглиха оставките си"}
{"url": "http://www.cross.bg/smolyan-ychastuk-protzesi-1571191.html", "text": "/КРОСС/ Кметът Николай Мелемов обяви днес бедствено положение заради затворения участък на републикански път II-86 Соколовци - Смолян - Средногорци при км 109+450 на територията на община Смолян. Това съобщиха от пресцентъра на Общината. Поводът е писмо от 26 март т.г. на Агенция „Пътна инфраструктура\" относно възникнали гравитационни процеси, довели до затварянето на пътя.„Свлачищно-срутищните процеси ще доведат до допълнителни щети и разрушения, както по републиканския път, така и намиращите се в тялото на свлачището електропроводни и водопроводни мрежи. Необходимо е провеждане на спасителни и неотложни аварийно-възстановителни работи в община Смолян на засегнатия участък, както и реализиране на обходен път\", се казва в писмото от АПИ.За овладяване на бедствието Щабът за изпълнение на Общинския план за защита при бедствия и аварии преминава на непрекъснат режим на работа. Забранява се движението и пребиваването на МПС на определения критичен участък.След поредните обилни дъждове в Смолянско, тази нощ нови свлачища са тръгнали по алтернативния маршрут от региона за Смолян между Рудозем и Смилян. ", "date": "2018.03.27", "title": "Община Смолян обяви бедствено положение"}
{"url": "http://www.cross.bg/putnata-bezopasnost-davidov-1571194.html", "text": "/КРОСС/ Председателят на Управителния съвет на Агенция „Пътна инфраструктура\" инж. Дончо Атанасов получи плакет по случай 135-та годишнината от създаването на пътната администрация. Отличието бе връчено от председателя на УС на Българска браншова асоциация „Пътна безопасност\" Николай Иванов при откриването на международната конференция „Нови технологии и добри световни и европейски практики\". На нея участваха министърът на регионалното развитие и благоустройството Николай Нанков, заместник-министърът на транспорта, информационните технологии и съобщенията Ангел Попов, заместник-министърът на вътрешните работи Стефан Балабанов и инж. Веселин Давидов, член на УС на АПИ.С вълнение приемам тази награда, тъй като пътната агенция е полагала и ще продължи да полага огромни усилия в пътната безопасност,  каза инж. Атанасов. Днес е символична дата, защото след двадесет годишно прекъсване продължава строителството на АМ „Хемус\" в направлението от София към Варна, в участъка от Ябланица до Боаза. Надявам се в рамките на 2018 г. да стартират всички процедури по строителството на АМ „Хемус\" до Велико Търново, включително и на най-тежките участъци от АМ „Русе - Велико Търново\". Вече е в ход обществената  поръчка за участъка Мездра-Ботевград, а в края на април-средата на май ще стартират процедурите за строителство и надзор на участъка през Кресненското дефиле, за да завършим АМ „Струма\", съобщи инж. Атанасов. Той подчерта, че строителството на автомагистралите е изключително важна част от пътната безопасност и за намаляване на жертвите по пътищата. Там където можем да предотвратим катастрофи, ние го правим. Пример за това е участъкът Бургас-Созопол, на който загиваха между 13 - 15 души всяка година,  от десет години там няма сериозно пътно произшествие. Такъв беше и участъкът от София до Божурище, който също сме обезопасили, каза председателят на УС на АПИ.Инж. Веселин Давидов участва в първата сесия на форума и представи приоритетите на агенцията за пътната безопасност през призмата на новия модел на финансиране на пътищата. Той припомни, че в България от 2006 г. функционира винетна система и към настоящия момент тя не е най-справедливият  начин на таксуване при ползване на пътищата. Инж. Давидов посочи, че един товарен камион над 12 т преминава през България за 12 евро, докато в други държави дава много по-голям финансов принос за съответните пътни инфраструктури. Той посочи, че две трети от приходите от винетната система през 2017 г., които са в размер на 350 млн. лв., се формират от леките автомобили. Инж. Давидов цитира и проучвания от 90-те години на Европейската асоциация по пътни настилки, които показват, че щетите по пътната настилка, причинени от преминаването на един тежкотоварен камион над 12 т се равняват на натоварването от преминаването на 140 хил. леки автомобила. Получава се така, че тежкотоварните автомобили, които в най-голяма степен разрушават пътната настилка, допринасят в най-малка степен за тяхното финансиране. Целта ни е с внедряването на тол системата да се постигне един по-справедлив модел на таксуване, така че средствата за пътища да нараснат поне 3 пъти. Това ще ни даде в много по-голяма степен възможност да финансираме пътната безопасност,  подчерта инж. Давидов. Той посочи още, че основна причина за ниската ефективност по отношение на отстраняване на констатираните дефекти по пътищата е недостигът на средства. Оценката на необходимите и разполагаемите средства за отстраняване на констатираните дефекти по пътищата, направена от областните пътни управления, по инициатива на Института за пътища и мостове, показва, че са необходими 2,5 пъти повече средства за извършване на дейностите по текущ ремонт и поддържане. Разчитаме с въвеждането на тол системата да обърнем този модел на финансиране, като увеличим приноса на тежкотоварните автомобили от транзитния трафик през страната, заяви инж. Давидов.Международната конференция е част от календара на Българското председателство на Съвета на ЕС 2018 г. и се проведе с подкрепата на Министерството на регионалното развитие и благоустройството. Конференцията е организирана от Българска браншова асоциация „Пътна безопасност\", Международната пътна федерация и Европейската пътна федерация.  ", "date": "2018.03.27", "title": "Инж. Атанасов: Готови сме през май да стартираме търга за Кресненското дефиле"}
{"url": "http://www.cross.bg/energiya-mart-ypravlenie-1571195.html", "text": "/КРОСС/ На 27-ми март стартират изложенията и конференциите EE и ВЕ, Smart Cities и Save the Planet, които се организират от Виа Експо в ИЕЦ, София и ще продължат до 29-ти март. \"Възможностите на технологиите стават все по-неограничени и достъпни за бизнеса, общините и домакинствата. Благодарение на тях можем да променим начините, по които произвеждаме и потребяваме ресурси и да си осигурим едно по-чисто и сигурно бъдеще.\" - споделят организаторите от Виа Експо.Тази година участват водещи компании от 17 държави. Събитията са място за представяне на редица иновации, обмяна на идеи и създаване на нови контакти.Посетителите ще бъдат посрещнати от санбот -хуманоиден робот, който успешно може да работи в различни области - търговия, охрана,  образование, здравеопазване, банки.Те ще се запознаят с  първия в света кондензационен котел на пелети  - той има температурна модулация от 28 до 85 °C и постига 107,3% рекордна ефективност. Термопомпи от ново поколение намаляват разхода на енергия с до 80%. Първият по рода си проект у нас за инсталация/котел за производство на топлина и топлинна енергия изцяло на слама се презентира в рамките на изложенията.Интерес предизвикват системи за енергийна ефективност, които работят, без да консумират енергия през голямата част от годината. Те постигат средносезонна норма на енергийна ефективност от 24. Системите оптимизират производство на енергия от различни източници - природен газ, отпадна топлина, слънчева енергия, биомаса, биогаз и др. намират приложение в производствени помещения, хотели и административни сгради. Инвестицията се изплаща между 3 и 4 години, а оборудването има полезен живот от 13-14 г.Изложител акцентира освен върху технологичните характеристики на произвежданите от него бойлери за биомаса, но и върху екологичните ползи - те щадят годишно околната среда от приблизително 435 000 тона емисии на CO2.\"Станете сам свой доставчик на електроенергия и защитете бизнеса си в дългосрочен план от повишаването на цените на електроенергията.\" - коментира друг участник. Той предлага фотоволтаични системи и акумулаторни батерии, които позволяват намаляване на оперативните разходи. прогнозиране, балансиране и управление на небаланси, производствени графици и отчети в производството и потреблението на ел. енергия, която намаля Изложител представя софтуер, чрез който  отпадъците се управляват рентабилно и  екологично. Той позволява взимането на стратегически решения, базирани на данни. Производител популяризира иновативни контейнери, които се заравят на около 1,5 м под земята. Те спестяват място и са чисто, безопасно и икономично решение за ефективно и природосъобразно сметосъбиране, намаляват разходите за извозване на отпадъците с 30%.  Посетителите ще се запознаят и с възможностите на рециклиращи машини за пластмасови, електронни, метални и др. видове отпадъци.Сред продуктовите експонати присъстват системи за домашна и сградна автоматизация - решения за интелигентно осветление, отопление, слънцезащита, аудио/видео приложения, системи за мониторинг на температурата, устройства за отчитане на потреблението на ел. енергия, управление на охранителната система, видеонаблюдение и др.Участва и световен лидер, който разкрива и комбинира големи количества фрагментирани данни и ги преобразува в ценни услуги и решения, които коренно подобряват начина, по който хората живеят, се движат и взаимодействат. Той предлага Отворена платформа за локализационни услуги и пространствени данни.Тематични конференции ще се проведат през трите дни:-       EE и ВЕ: 27-ми март-       Управление на отпадъци: 28-ми март-       Интелигентни градове: 29-ти мартНа официалното откриване присъстваха: Йоана Христова - заместник-кмет по направление \"Зелена система, екология и земеползване\", Софийска община; Красимир Живков - заместник-министър на околната среда и водите на Република България; Н. Пр. Алберто А. М. Труеба - посланик на Аржентина в България; Улрике Щрака - търговски съветник, Advantage Austria София; Траян Кебелеу - заместник-генерален секретар на Организация за Черноморско икономическо сътрудничество и Дидие Кулон - генерален директор, Международен хладилен институт (със седалище в Париж).Изключително широко е приложението на технологиите и решения, представени на ЕЕ и ВЕ, Save the Planet, Smart Cities. Те са от интерес за общините, ютилити и фасилити сектора, енергетиката, ОВК, строителството, архитектурата, ЕСКО компании, земеделие и животновъдство, дървообработваща, мебелна, химическа, фармацевтична промишленост, екология, управление на отпадъци и други индустрии, които целят да подобрят своята ресурсна ефективност. Очакваме ви! За повече информация:   ", "date": "2018.03.27", "title": "Решенията с мисъл за хората, природата, бизнеса –  започват трите бизнес дни, посветени на устойчивата енергия, управление на отпадъците и градове"}
{"url": "http://www.cross.bg/ychiteli-srednata-informatzionna-1571192.html", "text": "/КРОСС/ 760 лева е минималната основна заплата на млад учител, за период от 4 години се предвижда 4-стъпково увеличение и те ще достигнат над 1 250 лева, като средната ще бъде над 1 500. Това съобщи министърът на образованието Красимир Вълчев, който допълни, че е важно учителската заплата да се поддържа над средната за страната, предава БНР.„Имаме голямо предизвикателство с това да привлечем повече млади учители. Освен това, което правим с допълнителни степени, увеличаване на приема в професионалните направления, свързани с придобиване на педагогическа квалификация, трябва да направим информационна кампания още от училище. Самите учители, днешните учители, са тези, които трябва да направят тази информационна кампания.  Трябва безспорно да увеличим и възнагражденията, всички да покажем своето отношение към педагогическата професия, защото от това в най-голяма степен зависи бъдещето ни като общество и като държава. Ако имаме добри учители, ще имаме квалифицирани кадри във всички останали професии\".Велчев каза, че има малко увеличение на студентите по педагогика но остава тревожен недостигът на учители по физика и математика. Младите учители у нас са едва 8%, а средната възраст на преподавателите е 50 години. Годишно се пенсионират над 4000 учители.  ", "date": "2018.03.27", "title": "Учителските заплати тръгват нагоре, обеща МОН"}
{"url": "http://www.cross.bg/sofiya-letishte-sigyrnost-1571193.html", "text": "/КРОСС/ От летище София отхвърлят интерпретациите в медиите за дисциплинарни производства срещу служители на Министерството на транспорта и аеропорта за случая с допуснатите без паспортна проверка пътници, пристигащи от ФранцияСпоред закона, летище София не осъществява с функции свързани с паспортно-визов контрол на пътниците, преминаващи през летището, и не извършва проверка за сигурност на пристигащи пътници, затова не е отговорно и за допускането им на територията на страната, подчертават от летище София.Оттам уточняват че условията и редът за постигане на сигурност са подробно описани в Националната програма за сигурност в гражданското въздухоплаване. Отговорните институции пък са посочени в Закона за гражданското въздухоплаване. ", "date": "2018.03.27", "title": "Летище \"София\" отрече да има дисциплинарни производства заради непроверените пътници"}
{"url": "http://www.cross.bg/skandal-gradskiya-avtobys-1571196.html", "text": "/КРОСС/ Мъж е бил наръган в градския транспорт след възникнал скандал, съобщиха от пресцентъра на МВР.Сигналът за мъж с порезни рани, открит пред входа на жилищна кооперация в жк „Света Троица\", е получен около 20.30 часа вчера.Пристигналите полицаи намерили пострадалия - 38-годишен мъж. Той незабавно бил транспортиран към болница и настанен за лечение.По първоначални данни, инцидентът е станал в автобус на градския транспорт след скандал.С полицейска мярка до 24 часа за изясняване на обстоятелствата около случилото се е задържан 45-годишен мъж, заподозрян в съпричастност към извършено престъпление.По случая е образувано досъдебно производство.  ", "date": "2018.03.27", "title": "Мъж е бил наръган в автобус в София след скандал"}
{"url": "http://www.cross.bg/chen-yn-pekin-koreya-1571177.html", "text": "/КРОСС/ Носи се упорит слух, че висшият севернокорейски представител, който направи изненадваща визита в Пекин, е бил самият лидер Ким Чен-ун.Японски медии първи съобщиха, че високопоставена фигура е пристигнала в Пекин със севернокорейски дипломатически влак и е била посрещната при засилени мерки за сигурност, отбелязва Би Би Си.Южна Корея обяви, че не знае каква е самоличността на представителя, но се опитва да провери.Ако слухът се окаже верен, това би била първото чуждестранно посещение на Ким Чен-ун, откакто пое властта през 2011 г.Официален коментар от Северна Корея няма, а външното министерство на Китай обяви, че „за момента няма информация\", но подробности ще бъдат оповестени своевременно.Едно посещение на Ким Чен-ун в Пекин би се разглеждало като съществено развитие, посочва Би Би Си.Миналия месец американският президент Доналд Тръмп прие безпрецедентната покана да се срещне с Ким Чен-ун и се смята, че официални представители работят зад кулисите по сложните дипломатически изисквания. Според анализатори лидерите на Северна Корея и Китай вероятно ще се срещнат преди тази среща на върха.Китай е основният икономически съюзник на Северна Корея.  ", "date": "2018.03.27", "title": "Самият Ким Чен-ун бил в Пекин?"}
{"url": "http://www.cross.bg/radev-naseleni-ministur-1571176.html", "text": "/КРОСС/ На работна среща с кметове и кметски наместници от област Шумен беше отчетено добро взаимодействие с органите на реда.По време на проведената работна среща в Шумен вътрешният министър Валентин Радев и кметовете и кметски наместници от областта обсъдиха начините за справяне и ограничаване на битовата престъпност.Представители на местната власт оцениха доброто взаимодействие с полицейските служители, които обслужват съответните райони. Липсата на видеонаблюдение в повечето малки населени места и възможностите за изграждане бяха сред основните дискутирани теми.Вътрешният министър сподели виждането, че чрез изграждането и на зали за мониторинг в полицейски управления ще се постигне и по-бърза реакция след получени сигнали за престъпления или нарушения на обществения ред.Министър Радев подчерта, че ще продължи работата на мобилните групи в малките населени места, след получените положителни отзиви от представителите на местната власт  за засиленото полицейско присъствие.Очакват се нови автомобили, с които ще бъде осигурена повече мобилност на патрулиращите екипи и сигурност на полицаите да стигат и  до най-отдалечените и слабо населени места, заяви министър Валентин Радев на среща с ръководния състав на ОДМВР-Шумен.Той даде добра оценка за работата на дирекцията и посочи, че наред с противодействието на конвенционалната престъпност, усилията ще бъдат насочени към намаляване на предпоставките за пътни инциденти,  както и провеждането на кампании по превенция на телефонните измами. ", "date": "2018.03.27", "title": "Министър Радев: Отчитам високо доверие към полицията"}
{"url": "http://www.cross.bg/ministerstvoto-sredstva-pregledi-1571180.html", "text": "/КРОСС/ Работим по надграждане на системата на техническите прегледи и регистъра за състоянието на всички превозни средства. Това каза заместник-министърът на транспорта, информационните технологии и съобщенията Ангел Попов, по време на откриването на международната конференция по пътна безопасност „Нови технологии и добри световни и европейски практики\".По думите му, към момента има изградена връзка с Министерството на финансите за автоматична справка за платените данъци на автомобилите, като се работи и по изграждането на свързаност със системите на Министерствот на вътрешните работи и Комисията за финансов надзор.Заместник-министър Ангел Попов заяви, че със софтуерно допълване на информационната система на техническите прегледи ще се създаде възможност за трансфер в реално време на показанията от уредите към Централизирана информационна система, която автоматично ще определя валидността на измерените стойности и няма да допуска манипулиране на данните. Той допълни, че в началото на май ще бъде готов образецът на новия стикер за техническите прегледи, който ще бъде снабден с чип за дистанционен контрол, съдържащ информация за техническото състояние на превозната средство. Стикерът ще съдържа и данни за екологичното състояние на автомобила.Заместник-министър Ангел Попов изтъкна, че от изключителна важност за подобряването на пътната безопасност е работата по разделянето на Закона за движение по пътищата на три отделни закона. Единият ще регламентира правилата за движение по пътищата, другият изискванията към превозните средства и автосервизите, а третият ще е свързан с водачите на моторните превозни средства.По думите му, със Закона за пътните превозни средства ще се регулира и дейността на автосервизите, като ще бъде създаден публичен регистър, до който потребителите ще имат персонален достъп. „Това е изключително сложен процес, но е необходимо да се направи, за да се изсветли сектора, да се намали нелоялната конкуренция и некоректните практики, както и да се гарантират правата на хората\", допълни той.Днешното събитие се организира от сдружение „Българска браншова асоциация пътна безопасност\" и е част от календара на Българското председателство на Съвета на Европейския съюз.Конференцията се провежда с подкрепата на Министерството на транспорта, информационните технологии и съобщенията, Министерството за Българското председателство на Съвета на Европейския съюз 2018, Министерството на регионалното развитие и благоустройството и Министерството на вътрешните работи.", "date": "2018.03.27", "title": "Зам.-министър Ангел Попов: Надграждаме системата и регистърът на техническите прегледи"}
{"url": "http://www.cross.bg/razvitie-nikolova-stranata-1571182.html", "text": "/КРОСС/ Разделянето на страната на четири района среща най-високо одобрение в рамките на обществените обсъждания към моментаНовото статистическото райониране на страната е свързано както с изпълнението на заложените от правителството политики за развитие на регионите, така и с изискванията на ЕС за броя население, което ще се възползва от бъдещите европейски програми след 2020 г.Това заяви заместник -министърът на регионалното развитие и благоустройството Деница Николова, която участва в провеждащото се днес в Габрово заседание на Регионалния съвет за развитие на Северен централен район.Дискусията бе водена от областния управител на Габрово Невена Петкова и кмета на Община Габрово Таня Христова в присъствието на народни представители, кметове на общини, областни управители, представители на министерства и др.Зам.-министър Николова обясни, че новият подход за регионална политика, свързан с развитието на регионите, ще претърпи пълна промяна, за да се минимизират наличните дисбаланси.„Анализите сочат подобни тенденции не само в България, но и в целия ЕС, като главна причина за това е европейското финансиране, което се насочва основно в големите центрове\", посочи заместник-регионалният министър. Поради тази причина в следващия програмен период се залагат мерки за по-децентрализиран подход на принципа на интегрирани инвестиции, обхващащи определена територия.Това ще позволи да има  по-комплексно решаване на проблемите, спрямо ресурсите на всеки специфичен регион, неговите природни и икономически дадености. „Бъдещият програмен период на ЕС ще бъде фокусиран повече върху интегрирани териториални инвестиции, за сметка на секторните политики\", обясни тя.Деница Николова каза още, че с готвената реформа ще се отстранят всички натрупани негативи по отношение на регионалната политика. Овен промяната на регионалните нива за планиране, ще се извърши и промяна на стратегическите документи за регионално планиране. „Към момента съществуват 370 стратегически документи за регионално развитие, с които не може да се формира цялостна политика, камо ли да се изпълнява и реално прилага\", даде пример Николова.По думите й планираните промени в това отношение предвиждат и създаването на нови регионални структури, които ще предопределят възможностите за бъдеще инвестиционни и комплексни проекти за решаване на конкретни проблеми в регионите.Заместник-министър Николова представи трите разработени варианта за ново райониране на страната в рамките на Междуведомствената работна група като коментира  силните и слабите им страни.Тя подчерта, че нито един вариант не предвижда закриване на общини, областни администрации или премахване на услуги. „Подходът ни е за интегрирани инвестиции в районите, спрямо природните и географски дадености в тях, ползвайки изградените връзки и партньорства.Стремим се да приемем най-устойчивия модел, който да позволи по-добро развитие в бъдеще, отчитайки всички макроикономически и демографски показатели\", обясни Николова.Според заместник-министъра вариантът, предвиждащ разделянето на страната на четири статистически района би бил най-добър за развитието на Габрово и страната като цяло, защото залага на териториалните особености.Този вариант към момента среща и най-голяма подкрепа в рамките на обществените обсъждания. „Т.нар. вариант 2 предвижда Северна България да се обособи в един регион по поречието на река Дунав. Така ще има възможност да се ползват потенциалите на реката и Стара планина.Има хомогенност между областите, възможност за развитие на общи партньорски проекти\", коментира Николова. Вариантът предвижда и обособяване на Черноморски регион, където ще се ползва потенциалът за развитие чрез програмите за морско териториално планиране.  „Излизането на София, каквото предложение има, ще доведе до наличие на моноцентричен район, а ние търсим полицентричен модел на развитие на страната\", каза още заместник-министърът.В рамките на заседанието беше дадено предложение да се изключи област Благоевград от Югозападния и да се включи в Тракийско-родопския район.„Има аргументи за това, защото все пак Благоевград споделя южната граница с останалите области на юг, но така ще се прекъснат връзките между Благоевград  и Западна България от гледна точка на транспортен коридор 4 по АМ „Струма\" и няма да се ползват потенциалите за финансиране на връзките север-юг\", изтъкна заместник-регионалният министър. ", "date": "2018.03.27", "title": "Зам.-министър Деница Николова: Новото статистическото райониране на страната е обвързано с развитието на регионите "}
{"url": "http://www.cross.bg/beshe-asen-luvut-1571179.html", "text": "/КРОСС/ Лъвът Асен, който беше спасен от разградския зоопарк, пристигна в спасителния център за големи котки \"Фелида\" в Холандия.3-годишното животно, което през последните няколко месеца беше отглеждано в столичния зоопарк, вече е настанено в подготвеното за него ограждение.Асен беше в много тежко състояние заради лошите условия на отглеждане в Разград и заради близкородственото развъждане. ", "date": "2018.03.27", "title": "Лъвът Асен пристигна в спасителния център в Холандия"}
{"url": "http://www.cross.bg/akademiya-reaktziya-obshtina-1571178.html", "text": "/КРОСС/ Компютърно подпомаганото учение „Съвместни усилия\" се проведе в партньорство на  Главна дирекция „Пожарна безопасност  и защита на населението\", Военна академия \"Г.С.Раковски\" и Столична община.В рамките на учението бе демонстрирана приложимостта на две системи: система за командване и управление  SITAWARE, предоставяща организация на взаимодействието между различните институции в съвместна операция на високотехнологично ниво, и симулационната система JCATS, представляваща ефективен инструмент за проиграване на варианти за действие при природни бедствия и кризи.Тестван беше сценарий на наводнение, земетресение и авария в енергиен обект в столицата. Целта бе проверка на знанията и уменията на длъжностните лица да се отработи координацията между щаба на Сточна община, ГДПБЗН, министерства и ведомства по управление на действията на подчинените сили и средства и да се набележат мерки за подобряването им.Директорът на Главна дирекция „Пожарна безопасност и защита на населението\" главен комисар Николай Николов благодари за предоставената възможност да се проиграе обучението за реакция при бедствена ситуация и отбеляза, че инициативата на столичния кмет Йорданка Фандъкова трябва да бъде за пример на всички градоначалници и областни управители.По думите му със съвместни усилия до края на годината на база на този тест в цялата страна  ще бъдат актуализирани областните и общинските планове за действия при кризи.Вече говорим за управление на риска и намаляване на риска от бедствие, не само за реакция, подчерта главен комисар Николай Николов. Той добави, че заедно с армията са готови да помагат, тъй като при бедствена ситуация огромно число структури, ведомства и служители участват в този план и изключително важно е всеки да знае задълженията си.Столична община има планове за реакция при различни бедствия и аварии и част от тях са проигравани досега, но за първи път се състоя мащабно учение от такъв тип, заяви кметът на София Йорданка Фандъкова. Тя отбеляза важността в спокойно време да бъде проведен подобен тест на хората, на които се разчита при бедствие на първо място да запазят живота и здравето на населението.Да отчетат  резултатите от учението „Съвместни усилия\" бяха поканени още заместник-министрите на МВР Стефан Балабанов и Милко Бернер, началникът на отбраната генерал-лейтенант Андрей Боцев, началникът на Военната академия генерал-майор Груди Ангелов, представители на министерствата на енергетиката, на околната среда и водите, на образованието и науката, председателите на Българската академия на науките и Националното сдружение на общините в Република България. ", "date": "2018.03.27", "title": "Учението „Съвместни усилия“ тества плана за защита от бедствия в София"}
{"url": "http://www.cross.bg/ninova-tyrtziya-bulgariya-1571181.html", "text": "/КРОСС/ Искаме стенограма от разговорите във Варна с Ердоган. Това каза лидерът на БСП Корнелия Нинова по време на пресконференция в Пазарджик след изнесеното заседание на Изпълнителното бюро на партията във връзка със срещата във Варна ЕС - Турция, предаде Агенция „Фокус\".Нинова посочи, че няма конкретен резултат и напредък по нито един от спорните въпроси след проведената среща.„Нито по спора с Гърция, нито по отношение конкретно решение за присъединяването на Турция към ЕС, нито по въпроса за облекчаването на визите за турски граждани за ЕС. По нищо не се отбеляза съществен напредък. В тази връзка продължаваме да поставяме въпросите за българския национален интерес. Позицията - България е домакин на среща между две страни - Европа и Турция, ние не я приемаме, защото България е Европа, ние сме в ЕС\", подчерта Нинова.Лидерът на БСП заяви, че премиерът Борисов \"не може да ни поставя в трета независима позиция, която просто наблюдава процеса\". Нинова посочи, че след като е поставен въпросът за изказването на Ердоган, че душевните граници на Турция се простират до Кърджали, не се разбира какъв е отговорът.\"Има ли категоричен отговор и поставено ли е категорично това изявление и редица други като неприемливо, провокативно и като провокация към националния суверенитет и националния интерес на България\", каза Нинова.Според нея, за да стане публично всичко, което се е говорило и за да го разбере българският народ, БСП иска стенограма от тези разговори с ясни и категорични позиции.По отношение на въпроса с тракийските бежанци, Нинова посочи, че това не е въпрос на двустранни отношения. Тя припомни, че ЕП приема резолюция, в която се казва, че Европа се ангажира този въпрос да бъде поставен двустранно между България и Турция. ", "date": "2018.03.27", "title": "БСП искат стенограма от разговорите във Варна с Ердоган"}
{"url": "http://www.cross.bg/ryski-diplomati-poslanik-1571184.html", "text": "/КРОСС/ Министър-председателят Бойко Борисов е провел телефонен разговор с извънредния и пълномощен посланик на България в Руската федерация Бойко Коцев. Двамата са обсъдили случая „Скрипал\", както и реакциите в Русия, в Европейския съюз и международната общност.Премиерът е разпоредил на посланик Коцев да се прибере в София за консултации с българското правителство, съобщават от пресслужбата на Министерския съвет.На срещата на върха във Варна в понеделник председателят на Европейския съвет Доналд Туск обяви, че 14 държави от ЕС ще изгонят руски дипломати заради скандала с бившия руски шпионин Сергей Скрипал и дъщеря му.До този ход се стигна, след като британският премиер Тереза Мей се обърна към другите европейски лидери на срещата на високо равнище в Брюксел, за да ги призове да подкрепят оценката на Великобритания, че Русия е виновна.Пред британския парламент Мей заяви, че оценява голямата солидарност от страна на партньорите и приятелите от ЕС, Северна Америка, НАТО.28-те държави-членки на ЕС излязоха с декларация, че са се съгласили, че е много вероятно Русия да бъде отговорна за отравянето на Сергей Скрипал и дъщеря му Юлия на 4 март и наредиха изтеглянето на посланика на блока в Москва.Германия, Франция и Полша досега казаха, че всяка от тях ще изгони по четирима руски дипломати, Чешката република и Литва - по трима три, Италия, Дания и Холандия по двама, а Латвия - един.От българското Министерството на външните работи заявиха за БГНЕС: \"Към момента няма промяна. България не е вземала решение да гони руски дипломати от страната\".САЩ съобщиха, че обявяват за персона нон грата 60 руски дипломати и затварят руското консулство в Сиатъл.Малко по-късно източник от руското Външно министерство обяви, че в следващите дни Москва ще отговори по същия начин. Руски депутат допълни, че от страната ще бъдат изгонени 60 американски служители на посолството. ", "date": "2018.03.27", "title": "Българският посланик в Москва е извикан за консултации с правителството"}
{"url": "http://www.cross.bg/diplomati-ryski-sergeii-1571183.html", "text": "/КРОСС/ Ръководителят на британското външно министерство изрази благодарност на всички държави, които решиха да експулсират руски дипломати във връзка с отравянето на бившия полковник ГРУ Сергей Скрипла в Салсбъри, .\"Никога преди това толкова много страни не бяха изпращали руски дипломати ... Тези британски съюзници съзнателно се изложиха на риск от отмъщение\", пише Джонсън в колоната за The Times.Министърът отбеляза, че на свой ред страните, които подкрепиха Великобритания, могат да бъдат изправени пред изгонването на дипломати от Русия.На 26 март САЩ, Канада и редица европейски държави обявиха експулсирането на повече от сто руски дипломати във връзка със инцидента в Салисбъри.Руското външно министерство заяви, че ще отговори на всяка страна, изпратила дипломати.", "date": "2018.03.27", "title": "Джонсън благодари на държавите, които решиха да експулсират руските дипломати"}
{"url": "http://www.cross.bg/pazardzhik-otnasya-nachin-1571186.html", "text": "/КРОСС/„Паралелната държава, задкулисието и управлението на далаверата е обхванало не само централното равнище в държавата, а и областните и местните власти.Това се отнася и за Пазарджик. Категорично се противопоставяме на практиката, при която се правят обществени поръчки с по един участник, като по този начин няма конкуренция и се гарантира спечелването им от една фирма\", каза лидерът на БСП. Тя добави, че левицата се противопоставя на практиката- конкурсите да се правят на занижени цени, защото по този начин се ощетяват и общинските интереси, и тези на хората.„Това се отнася и за отдаването на паркинги, и за санирането, и за горите; промяната в предназначението на общински имоти, с цел на занижени цени да се дадат на едно лице, после да се препродадат. Пазарджик е ярък местен пример на задкулисие и паралелна държава.Искаме Агенция държавна и финансова инспекция и Сметната палата да проверят сделките на община Пазарджик - отговарят ли на изискванията на законите, има ли прозрачност, конкуренция, как са вземани решения, нарушения при обществените поръчки и концесиите.Да се произнесат двете институции\", каза лидерът на БСП Корнелия Нинова. Според нея в  борбата на БСП срещу паралелната държава  няма „наши и ваши\".Борбата е на всички равнища и срещу всеки, който по някакъв начин с действие, или бездействие помага на тази паралелна държава.Това се отнася и за нашите общински съветници в Пазарджик, които са подкрепили решения, които не приемаме.Като други проблеми на областта, които будят безпокойство, Нинова посочи обезлюдяването и отиването на много млади хора в чужбина, както и използването на държавните служби от управляващите за назначения, като критерият за това не са качествата на хората, а партийното им членство.", "date": "2018.03.27", "title": "БСП: АДФИ и Сметната палата да проверят сделките на община Пазарджик"}
{"url": "http://www.cross.bg/zdraveopazvaneto-zayavi-namalyava-1571209.html", "text": "/КРОСС/ Всяка година българската нация намалява с от 20 до 30 000 граждани. Това заяви д-р Димитър Ленков в предаването „Лице в лице\" по повод доклад на ЦРУ, според който ние сме на трето място по смъртност в света.Хаос съществува в Националната здравно-осигурителна каса и в здравеопазването, посочи той. Средствата, които са необходими в момента за здравеопазването са около 8 милиарда лева, а тя разполага с 4 милиарда, заяви той.Над 1 милион са българските гражданите, които от години не си плащат здравните вноски, а ползват здравни услуги, каза той.Крайно време е вече да има посочени виновни за състоянието и хаоса в здравеопазването ни, заяви от своя страна д-р Емануил Найденов. По думите му, няма ефект от вкарването на повече пари в здравеопазването, защото заболеваемостта и смъртността се увеличават.Българският лекарски съюз е една пасивна фигура. Ролята на БЛС е да бъде тази надпартийна структура, да бъде активната фигура, която да бъде непреходна и да налага политиката в здравеопазването за доброто както на пациентите, така и на лекарите, каза още д-р Найденов.  ", "date": "2018.03.27", "title": "Д-р Ленков: Годишно нацията ни намалява с по 20-30 000 души"}
{"url": "http://www.cross.bg/sergeii-diplomati-ryskata-1571175.html", "text": "/КРОСС/ Шантажът остава единствения език на САЩ на международната сцена. Това заяви министърът на външните работи на Руската федерация Сергей Лавров пред журналисти в Ташкент, Узбекистан, предава РИА Новости.Експулсирането на дипломати на Руската федерация от редица страни е резултат от колосалният натиск и шантаж, който към настоящия момент е основен инструмент на Вашингтон на международната сцена, било то около случая „Скрипал\", било то около палестинския проблем, когато директно им бе казано - няма да ви даваме пари, докато не се съгласите с идеята, която още не се измислили\", коментира първият дипломат на Москва.Общо 16 страни от Европейския съюз, САЩ, Канада, Норвегия, Украйна, Македония и Албания взеха решение да изгонят от пределите си руски дипломати в координиран отговор на предполагаемата намеса на Москва в отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Русия отрече обвиненията. ", "date": "2018.03.27", "title": "Сергей Лавров: Експулсирането на руски дипломати е резултат от колосалния натиск и шантаж на Вашингтон"}
{"url": "http://www.cross.bg/kosovo-pravitelstvoto-obshtini-1571214.html", "text": "/КРОСС/ Партията \"Сръбска листа\" излиза от правителството на Косово и оттегля парламентарната си поддръжка за премиера Рамуш Харадинай. Председателят на партията Горан Ракич обясни решението си с вчерашните сблъсъци в Косовска Митровица между местни сърби и косовската полиция, която експулсира директора на канцеларията за Косово и Метохия Марко Джурич:\"След вчерашното не брутално, ами вече терористично нападение срещу невъоръжения сръбски народ в Косовска Митровица и също представители на правителството на Република Сърбия, ние, като легитимни представители на сръбския народ в Косово и Метохия, не можем да останем неми е няма повече да бъдем икебана\".Ракич съобщи още, че на 20 април десетте общини със сръбско мнозинство ще създадат по собствена инициатива Общност на сръбските общини, каквато бе предвидена от Брюкселското споразумение преди 5 години.  ", "date": "2018.03.27", "title": "Сръбска партия излиза от правителството на Косово"}
{"url": "http://www.cross.bg/tyndzha-vodata-elhovo-1571168.html", "text": "/КРОСС/ Нивото на река Тунджа край Елхово продължава да се покачва.Само 13 см го делят от критичната точка, при която ще бъде обявено бедствено положение. Наводнени са земеделски земи, а водата продължава да залива големи участъци от парка.Патрули на полицията пазят отцепеният от водата пътен участък.Вчера Тунджа заля части от турския град Одрин.  ", "date": "2018.03.27", "title": "13 см в нивото на Тунджа делят Елхово от бедствие"}
{"url": "http://www.cross.bg/dolara-kriptovalyti-zabrana-1571167.html", "text": "/КРОСС/ Компанията \"Туитър\" е пореднатa водеща социална интернет медия, която обяви официално, че ще наложи забрана на рекламите на търговията на криптовалути, потвърждавайки по този начин  на телевизия Sky News отпреди седмицата.Новата рекламна политика на Twitter Inc. включва забрана на рекламите на дигиталните валути, както и на свързано с тях съдържание, в т.ч. забрана на рекламирането на т.нар. \"първоначално предлагане на криптовалути\" (ICO - initial coin offering), на глобални инвестиционни портфейли в криптовалути, както и рекалмирането на електронни борси за търговия с дигитални валути. Така \"Туитър\" се присъединява към други водещи интернет компании като Facebook и Alphabet Inc. - собственик на Google, които по-рано през годината също наложиха забрана на рекламирането на криптовалути и свързаните с тях финансови операции.Новината доведе до ново напрежение на пазарите на криптовалути по време на търговията в понеделник, като биткойнът се обезцени с 6,7% към 7885 щатски долара, според данни на CoinDesk и след като в началото на вчерашната търговия тя беше на нива около 8500 долара.Останалите водещи дигитални валути също бяха подложени на агресивни разпродажби, като етериум се понижи с 0,93% към 475 долара, лайткойн - с над 10% към 144 долара и рипъл - с 8% към 59 американски цента.Днес търговията на дигитални валути показва признаци на известна стабилизация, като биктойнът поскъпва предпазливо с 1,2% към 7972 долара, но продължава да се търгува около и под психологическото ниво от 8000 долара.Трябва да се има предвид, че важното ценово дъно за основната критповалута през настоящата година беше достигнато на 6-и февруари, когато биткойнът се понижи към 5947 щатски долара и това се превърна в негово ключово ниво на подкрепа. ", "date": "2018.03.27", "title": "\"Туитър\" също наложи забрана за рекламирането на криптовалути"}
{"url": "http://www.cross.bg/ryski-nova-zelandiya-1571166.html", "text": "/КРОСС/ Нова Зеландия увери, че е искала да експулсира \"руски разузнавачи\" като част от ответните мерки срещу отравянето на Скрипал във Великобритания, но не е намерила.\"Проведохме проверки в Нова Зеландия. Нямаме необявени служители на руското разузнаване. Ако имахме, щяхме да ги експулсираме\", заяви премиерът Джасинда Ардърн пред общественото радио.Тя добави, че не е изненадана, че нейната страна не е начело на списъка с интереси на руските шпионски агенции, предаде Франс прес.Нова Зеландия изрази принципна подкрепа за Великобритания, но призна, че не може да направи много поради липсата на руски агенти. Ардърн добави, че нейното правителство ще продължи да обмисля мерки, които може да вземе, за да подкрепи позицията на международната общност.Австралия обаче гони двама руски дипломати в отговор на нападението в Англия с нервнопаралитично вещество, за което Лондон обвини Москва, съобщи междувременно австралийският премиер Майкъл Търнбул.\"Заедно с Обединеното кралство и други свои съюзници и партньори Австралия предприема действия в отговор на неотдавнашното нападение с нервнопаралитично вещество в Солсбъри, в Обединеното кралство\", каза той и добави, че правителството ще изгони двама руски дипломати, за които е установено, че са служители на разузнаването, действащи под дипломатическо прикритие.САЩ, Канада, Норвегия, Украйна и 16 страни от ЕС вече обявиха експулсирането на над 130 руски дипломати. Очаквано, Москва заяви, че ще вземе ответни мерки.  ", "date": "2018.03.27", "title": "Нова Зеландия не е открила \"руски шпиони\", които да изгони"}
{"url": "http://www.cross.bg/dypkite-sofiya-transport-1571165.html", "text": "/КРОСС/ Вече започна кърпенето на дупките след тежките зимни условия, предвидени за това са около 39 млн. лв., каза пред журналисти заместник-кметът на София с ресор транспорт и транспортни комуникации Евгени Крусев, предаде Канал 3.\"Ремонтът на дупките след зимния сезон започна, но заради последните снеговалежи работата беше временно замразена. Но имаме информация, че от днес следобед времето ще се оправи трайно, така че екипите вече работят по основните трасета, където има сериозни неравности в следствие на тежките зимни условия\", каза още Крусев. Той уточни, че общината постоянно получава сигнали за проблеми с нови дупки, отнася се сериозно към всеки един от тях и реагира по най-бързия начин според ситуацията.\"Около 39 млн. лв. е бюджетът, който ще бъде заделен за закърпване на дупки и ремонт на малки квартални улици и тротоарни настилки. Надявам се до неделя да успеем да обхванем основните трасета и пътищата на градския транспорт, а в момента се изготвят графиците кога ще започне ремонтът на по-малките квартални улици\", обясни зам.-кметът на София.  ", "date": "2018.03.27", "title": "Кърпят дупките в София с 39 млн. лева"}
{"url": "http://www.cross.bg/katalyniya-pychdemon-dali-1571170.html", "text": "/КРОСС/ Демонстранти блокираха пътища в Каталуния в протест срещу задържането на бившия регионален лидер Карлес Пучдемон в Германия и арестите на други сепаратистки лидери в Испания, предаде Франс прес.Регионалната транспортна служба съобщи, че са блокирани магистрала А7 близо до френската граница и националната магистрала Н340, свързваща Каталуния с Югоизточна Испания.Освен това сепаратистите са спрели движението по двата основни пътя към Барселона, от север и от юг, но тази блокада е била вдигната.Протестите са организирани от \"Комитетите за защита на републиката\". Това са самоорганизиращи се групи от граждани, които съществуват в цяла Каталуния. Те обявиха вчера, че започват непрекъснати протести.Според тяхното комюнике след последните арести и задържането на Пучдемон е станало ясно, че е премината точката, отвъд която няма връщане.Изглежда малко вероятно Германия да вземе решение за съдбата на Пучдемон преди Великден. Предстои съдът в провинция Шлезвиг-Холщайн да вземе решение дали да бъде задържан под стража до екстрадицирането му и дали самата екстрадиция е допустима. ", "date": "2018.03.27", "title": "Поддръжници на Пучдемон блокираха пътища в Каталуния"}
{"url": "http://www.cross.bg/hemys-izgrazhdaneto-nova-1571169.html", "text": "/КРОСС/ Символичната първа копка на нова отсечка от магистрала \"Хемус\". Участъкът ще бъде дълъг малко повече от 9 километра - от Ябланица до пътен възел \"Боаза\".Срокът за изграждането му е 2 години и са отпуснати 55 млн. лв. от държавния бюджет.До неотдавна строителството на Хемус не беше сред важните задачи на правителството, но от началото на годината АПИ обяви магистралата за приоритет и изграждането й трябва да приключи до 2025 г.В момента са завършени 168 км от предвидени 430 км.  ", "date": "2018.03.27", "title": "Започва строителството на нова отсечка от Хемус"}
{"url": "http://www.cross.bg/kemerovo-pozhara-pytin-1571173.html", "text": "/КРОСС/Руският президент Владимир Путин подписа указ за обявяването на 28 март за ден на национален траур в памет на жертвите на пожара от 25 март Кемерово, съобщават от официалния Путин посети Кемерово днес, като постави цветя в спонтанния паметник на фасадата на сградата и се срещна с инициативна група от граждани, които заедно с кмета на Кемерово Иля Седедук отидоха в моргата, за да проверят данните за броя на смъртните случаи по време на пожара.Също така, президентът проведе среща за отстраняване на последиците от пожара в Кемерово. На нея присъстваха ръководителят на Министерството на извънредните ситуации Владимир Пучков, министърът на здравеопазването Вероника Скворсова и председателят на следствената комисия Александър Бастикин. Управителят на региона Аман Тулеев също участва.   ", "date": "2018.03.27", "title": "Путин обяви 28 март за ден на национален траур "}
{"url": "http://www.cross.bg/bezopasnost-putna-putishta-1571171.html", "text": "/КРОСС/ На базата на бъдещия дебат по темата „Стратегическа рамка за пътна безопасност\" Европейската комисия изиска информация от всички държави за това какви са необходимите ресурси и какви дейности ще бъдат предприети от съответната държава членка. По темата „инфраструктура\", в частта „пътна безопасност\", подадохме мерки и дейности на стойност над 3,3 млрд. лв. към Министерството на вътрешните работи, което е координатор за България. От тях 2,6 млрд. лв. са средствата по съществуващи пътища и около 730 млн. млн. са по предвидените за изграждане до 2030 г. автомагистрали и скоростни пътища.Това съобщи министърът на регионалното развитие и благоустройството Николай Нанков при участието си днес в международната конференция \"Пътна безопасност: Нови технологии и добри световни и европейски практики\". Форумът е част от календара на Българското председателство на Съвета на ЕС 2018 г. и се провежда с подкрепата на Министерството на регионалното развитие и благоустройството.Пред участниците в него министърът напомни, че ЕК вече второ десетилетие полага целенасочени усилия за подобряване на пътната безопасност във всички сегменти за намаляване на жертвите по пътищата, като изтъкна, че години наред България е лидер в черната статистика. Според него по тази тема трябва да бъде ангажирано цялото ни общество - възпитание на нашите водачи, пешеходци и т.н.Държавата полага неимоверни усилия през последните 15 г. От 2007 г. до сега над 660 млн. лв. са инвестирани по републиканските пътища само за подобряване на инфраструктурата, свързана с пътна безопасност - ограничителни системи, вертикална, хоризонтална сигнализация, маркировка, табели и др., включително и в участъци с висока концентрация с пътнотранспортни произшествия, информира Николай Нанков. Той допълни, че Агенция „Пътна инфраструктура\" работи в синхрон с Министерството на вътрешните работи, от където получава информация за такива пътни участъци.Около 8 хил. км републикански и 12 хил. км общински пътища се нуждаят от спешна цялостна рехабилитация. Полагаме усилия да решим този проблем. На палиативния подход от последните 30 години, свързан с кърпежите на дупки, трябва да бъде сложен край, категоричен бе регионалният министър. Ще преминем към дълготрайна и цялостна рехабилитация на пътищата, коментира още той и посочи, че това ще стане чрез въвеждането на тол системата, която няма да е панацея, но ще даде огромен ресурс. От нея се очаква три пъти по-висок приход, не малка част от който ще бъде насочен към подобряване на пътната безопасност във всичките й аспекти. Бюджетните средства, средствата на общинските администрация също ще бъдат използвани и в този аспект, стана ясно от думите на министъра.Третата възможност за прилагане на такива мерки е чрез третия пакет за мобилност, за който Европейската комисия стартира дискусиите по новата стратегическа рамка за пътна безопасност от месец май, обясни той. Все по-сериозни гласове се надигат и в Европа, както и в България, за обособяването на нарочен инструмент - било то фонд, конкретна програма на база на новата стратегия за пътна безопасност, каза Николай Нанков. Той посочи, че този инструмент ще бъде за периода от 2020 до 2030 г. и се очаква да финансира проекти, насочени към пътна безопасност. Глобалната цел на европейско ниво е за този период жертвите по пътищата да намалеят с 50%. Очакваме с нетърпение да стартираме дебата по темата на национално и европейско ниво, заяви регионалният министър.  ", "date": "2018.03.27", "title": "МРРБ кандидатства пред Европейската комисия за 3,3 млрд. лв. за пътна безопасност"}
{"url": "http://www.cross.bg/razvitie-sreda-efektivnost-1571174.html", "text": "/КРОСС/ С инициативата „Екообщина\" постигаме важни ефекти, насочени към постигането на по-добра и по-устойчива жизнена среда, а именно - поощряваме   опазването на околната среда и щадим природните ресурси, правим населените места по-красиви и прилагаме най-съвременните постижения в областта на строителството и градоустройството. Това каза заместник-министърът на регионалното развитие и благоустройството Валентин Йовев по време на откриващата пресконференция на третото издание на конкурса „Екообщина\". Йовев подчерта, че все повече български общини са ангажирани с темата за енергийната ефективност и екология, а страната ни успешно следва примера, който   много държави в Европа прилагат за насърчаване на устойчивото развитие в  управлението на водите,  на отпадъците, енергийна ефективност и устойчива градска мобилност.Надявам се, че с подкрепата и програмите, които осигурява Министерството на регионалното развитие и благоустройството, ще допринесем общините да са все по-екологосъобразни, а приоритетите им да се фокусират върху последствията от климатичните промени и намаляване на негативното въздействие върху околната среда, посочи още Йовев. Една от главните цели, към които всички трябва да се стремим, е насърчаването на политиките, които са пряко обвързани с изпълнението на устойчивото регионално развитие и подобряване качеството на живот, допълни още той.Министерството на регионалното развитие и благоустройството за трета поредна година подкрепя конкурса „Екообщина\" в категориите „Енергийна ефективност\" и „Устойчива градска мобилност\".Конкурсът „ЕКООБЩИНА\" се провежда за трета поредна година у нас и цели да открои значението на прилагането на добри практики на местно ниво в областите: енергийна ефективност на обществените сгради и частните жилища; управление на водите; управление на отпадъците; устойчива градска мобилност; управление на обществените пространства, като от тази година и в областта на спорта и гражданското общество. ", "date": "2018.03.27", "title": "Йовев: С инициативата „Екообщина“ постигаме важни ефекти, насочени към постигането на по-устойчива жизнена среда"}
{"url": "http://www.cross.bg/energiya-energo-pro-energiiini-1571160.html", "text": "/КРОСС/ Още една българска компания се снабдява с екологично чиста енергия, доста-вяна от ЕНЕРГО-ПРО Енергийни услуги. Енергийният търговец връчи удостове-рение за зелена енергия на управителя на Платинум Бизнес Център, г-н Росен Русев. С него ЕНЕРГО-ПРО гарантира, че елитната бизнес сграда, разположена в сърцето на София, функционира със 100 % енергия, добита от възобновяеми енергийни източници.„С решението за закупуване на екологично чиста енергия, нашата компания из-разява ангажимента си към опазване на околната среда и осигуряване на ком-форт за наемателите в Платинум Бизнес Център.Изборът ни да използваме из-цяло възобновяема електрическа енергия е провокиран от желанието ни за под-държане на екологичното равновесие и е още една стъпка за постигане на усто-йчиво развитие на заобикалящия ни свят\", заяви г-н Русев.ЕНЕРГО-ПРО Енергийни услуги стартира инициативата за връчване на удосто-верения за зелена енергия преди 2 години и беше първата търговска компания в енергийния сектор, която издава такъв тип документ. Удостоверенията за 100% енергия от възобновяеми източници се базират на съществуващи Гаранции за произход, издадени от Агенция за устойчиво енергийно развитие, които са собс-твеност на ЕНЕРГО-ПРО Енергийни Услуги. От 2016 година досега водещият енергиен търговец е връчил десетки удостове-рения и е зачислил хиляди гаранции за произход на доставяната електроенер-гия.С привличането към „зелената идея\" на производствени и търговски компа-нии, опериращи на българския пазар, усилията на ЕНЕРГО-ПРО Енергийни ус-луги са изцяло насочени към развитие на добрите европейски практики и утвър-ждаване на използването на зелена енергия в дейността на българския бизнес.", "date": "2018.03.27", "title": "ЕНЕРГО-ПРО Енергийни услуги издаде удостоверение за зелена енергия на Платинум Бизнес Център"}
{"url": "http://www.cross.bg/atanasov-bezopasnost-nedostiga-1571157.html", "text": "/КРОСС/ Всяка година трафикът се увеличава с 10-15%, увеличава се и броят на товарните автомобили, което носи много проблеми, а финансирането продължава да недостига. Това каза председателят на УС на Агенция „Пътна инфраструктура\" инж. Дончо Атанасов по време на откриването на международна конференция „Пътна безопасност. Нови технологии и добри световни и европейски практики\", която е част от календара на Българското председателство на Съвета на ЕС, предаде  Агенция „Фокус\".„Успяваме с бюджета, който имаме. И правителството дава доста пари през последните години, но все още недостига финансиране, а пътят е жив организъм и когато днес не го направиш, утре вече е късно. Пътната агенция е полагала, в момента полага и ще полага огромни усилия в пътната безопасност. Но, за съжаление, не всички от тях се увенчават с успех. Независимо от всичко обаче там, където много бързо и екстрено можем да предотвратим катастрофи, ние го правим.Давам пример с участъка Бургас - Созопол, където допреди години загиваха годишно между 15 и 20 човека. Но от десет години там почти няма загинали\", коментира инж. Атанасов.Той посочи, че днес ще бъде първата копка на АМ „Хемус\". „И се надявам в рамките на тази година да стартират всичките й процедури до Велико Търново, както и на автомагистралата от Русе до Велико Търново. Наблягам на строителството на автомагистрали като една изключително важна част от пътната безопасност и важен фактор за значителното намаляване на жертвите по пътищата.Състоянието на тунели, на мостове също е важно за пътната безопасност, но те изискват огромен финансов ресурс\", каза още инж. Атанасов.", "date": "2018.03.27", "title": "Инж. Дончо Атанасов: Всяка година трафикът се увеличава с 10-15%, а финансирането продължава да недостига"}
{"url": "http://www.cross.bg/prodykti-detzata-gradini-1571156.html", "text": "/КРОСС/ Община Бургас стартира поредна сезонна кампания, посветена на здравословното хранене. Пролетта идва с изобилие на свежи зеленчуци и други пресни продукти.Много от малчуганите не ги обичат, но това е поправимо. С общите усилия на местната власт, родители и педагози, бургаските деца все повече опознават храните, които са полезни и необходими за здравословен и балансиран начин на живот.  Започват и да ги консумират по-често.По инициатива на кмета Николов през последните години менютата в детските градини бяха прецизирани и обогатени. Ремонтирани са навсякъде и училищните столове, в които се хранят по-големите деца. Но всички тези усилия ще бъдат напразни, ако родителите не дават личен пример вкъщи, хранейки се здравословно и с правилно подбрани продукти.* Ето и планираните дейности във всички детски градини на Бургас, планирани за дните до 13 април:- Миналата седмица бе посветена на темата: \"Моите приятели - плодовете и зеленчуците\". Децата се запознаха с различните видове плодове и зеленчуци, както и ползата от тяхното консумиране.- Седмицата от 26.03.2018 до 30.03.2018 г. е под мотото ,,В света на млякото се потопи и вкусни факти научи\". Децата ще научат от познавателни интерактивни игри с участието и на родители, за ползите от млякото и млечните продукти.- В  седмицата от 02.04.2018 до 05.04.2018 г. - \"Пътят на хляба\". Децата ще се запознаят с целия процес за производство на хляб и хлебни изделия.- От 10.04.2018 до 13.04.2018 г. - \"Азбука на здравословната храна\". Децата ще покажат чрез интерактивни игри, викторини и др. наученото през този месец на здравословно хранене, който е посветен на различни полезни хранителни продукти. ", "date": "2018.03.27", "title": "В бургаските детски градини преподават азбуката на здравословното хранене"}
{"url": "http://www.cross.bg/leva-singul-live-1571161.html", "text": "/КРОСС/ Националните отбори на Германия и Бразилия се изправят един срещу друг в оспорвана битка тази вечер. Двете големи футболни държави се срещат в Берлин за първи път след забележителния полуфинал на Световното първенство по футбол през 2014 г. в Бело Оризонте, на който европейският тим разгроми съперника си със зашеметяващото 7:1.Въпреки че германците са домакини на предстоящия сблъсък, амбицията на бразилските национали да излекуват репутацията си след позорната загуба през 2014 г. им дава леко предимство, което „Еврофутбол\" оценява на 2.43 срещу 2.51 за спечелване на мача. Разгледайте останалите над 105 предложения за срещата .В сайта на „Еврофутбол\" вижте и други възможности за интересни срещи в идните дни:Русия - Франция                                                     Сингъл, Live, ТОП „1\"- 5.55 „Х\"- 3.74 „2\"- 1.47България /19/ - Белгия /19/                                    Сингъл, Live, ТОП „1\"- 5.05 „Х\"- 3.52 „2\"- 1.34България /21/ - Словения /21/                                Сингъл, Live, ТОП „1\"- 2.60 „Х\"- 2.67 „2\"- 2.12Англия - Италия                                                     Сингъл, Live, ТОП „1\"- 2.01 „Х\"- 2.92 „2\"- 3.46Испания - Аржентина                                              Сингъл, Live, ТОП „1\"- 1.93 „Х\"- 3.12 „2\"- 3.42Мексико - Хърватска                                               Сингъл, Live, ТОП „1\"- 1.71 „Х\"- 3.12 „2\"- 4.44Сейнт Джонстън - Хамилтън Ак.                             Сингъл, Live, ТОП „1\"- 1.59 „Х\"- 2.94 „2\"- 3.84Българският букмейкър възнагради щедро почитатели на футбола за впечатляващите им знания, проявени в пунктовете на „Еврофутбол\". Участник от Елхово само с 1 лев и 6 мача в права колонка спечели , а негов колега от Петрич само с 2 лева грабна  от 12 мача в права колонка. В Плевен друг майстор на прогнозите взе  с 200 лева от 6 мача в права колонка, а друг от Световрачане -  срещу 50 лева от 3 мача в права колонка.       Специалисти по продукта СПОРТМАКС реализират поредица от печалби в Шумен от Сбор голове. През изминалите дни там бяха спечелени , ,  и . Играчи от различни пунктове в София конкурират постиженията им с  от Сбор голове,  и   от Точен резултат.        30-те срещи от МАКСГОЛ може да намерите . Суперджакпот 15 към 11.30 часа на 27.03.2018 г. е на стойност  лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете .  ", "date": "2018.03.27", "title": "Бразилия с лек аванс от „ЕВРОФУТБОЛ“ за срещата с Германия довечера "}
{"url": "http://www.cross.bg/godina-frantziya-insee-1571155.html", "text": "/КРОСС/ За първи път от десетилетие насам Франция падна под тавана на Европейския съюз за допустимия бюджетен дефицит от 3 на сто.За цялата предходна година публичният дефицит на страната се сви до 59,3 млрд. евро, като съотношението на бюджетната дупка към икономическото производство възлиза на 2,6%  - значително под очакванията на правителството от 2,9%, става ясно от цитирани от Ройтерс данни на Националната статистическа служба Insee.Държавните разходи през 2017 г. са се понижили до 56,5% от БВП спрямо 56,6% година по-рано, докато приходите са нараснали до 53,9% от брутния вътрешен продукт спрямо 53,2% през 2016 година.Същевременно стана ясно, че растежът на френската икономика очаквано се ускорява през последното тримесечие на миналата година благодарение на по-силен износ и бизнес инвестиции при известно забавяне на потребителските разходи, показва окончателна неревизирана оценка на официалната статистика на страната Insee.Брутният вътрешен продукт на втората по сила икономика в еврозоната е нараснал през периода октомври-декември 2017 г. с 0,6% спрямо третото тримесечие, когато се увеличи с 0,5%, и по този начин потвърди предварителните данни на Insee. На годишна база растежът на БВП на Франция се ускорява през четвъртото тримесечие на 2017 г. до 2,4% от 2,3% през трите месеца до края на септември, като това е най-здравият растеж от 2011 г. насам.В рамките на цялата 2017 г. икономиката на Франция отбеляза най-солидна експанзия от шест години насам. За 2017 г. френската икономика се е разширила с цели 2,0% след анемичен растеж от 1,1% година по-рано.Всичко това са добри новини за президента Еманюел Макрон, който след избирането си през май направи регламентите на ЕС ключов елемент от своята политика. ", "date": "2018.03.27", "title": "За първи път от 10 години дефицитът на Франция e под тавана на ЕС"}
{"url": "http://www.cross.bg/kosovo-dzhyrich-surbiya-1571164.html", "text": "/КРОСС/ Посланикът на Русия в Сърбия Александър Чепурнин изрази възмущение от последната атака срещу сърби в Косово в профила си в \"Туитър\".Снощи косовски спецчасти нахлуха в административна сграда в град Косовска Митровица, където се провеждала кръгла маса по проблемите на Косово, като са арестували директора на отдела за Косово и Метохия в сръбското правителство Марко Джурич.\"Възмутително груба провокация на Прищина. Пълна солидарност с Марко Джурич и Сърбия\", изтъкна руският посланик в първата реакция във връзка с инцидента.По последни данни 32-ма души са пострадали от действията на спецчастите, които са използвали зашеметяващи гранати и сълзотворен газ. Албанските власти в Прищина оправдаха тези действия със забрана на Джурич да влиза в Косово. По-късно сръбският държавен служител беше депортиран от Косово.Президентът на Сърбия Александър Вучич след среща на Съвета за национална сигурност в понеделник в Белград определи случая като груба провокация и тежко престъпление. Вучич обеща, че всички, които са участвали в принудителното задържане на Джурич, ще бъдат отговорни пред сръбското правосъдие. Според президента сред участниците в атаката е имало двама сърби.  ", "date": "2018.03.27", "title": "Русия възмутена от нападението срещу сърбите в Косово"}
{"url": "http://www.cross.bg/rabotnitzi-vuzdyshna-pyshka-1571162.html", "text": "/КРОСС/ Дете стреля с въздушна пушка тази сутрин от тераса на апартамент в Казанлък по строителен фургон с петима работници, предаде bTV.По чудо няма пострадали и жертви.Действието се разиграва на четвъртия етаж на жилищна кооперация, до която има строителен обект.Сутринта на тел. 112 постъпва сигнал за произведени изстрели. Полицията установява, че е стреляно с въздушна пушка. Открива е стрелеца - 13-годишно дете.То се целело в прозореца на един от строителните фургони, като по това време вътре имало петима работници.Все още не е ясно защо детето е избрало именно тази мишена. Случаят се разследва от полицията.С момчето работят от Детска педагогическа стая. Предстои да бъде уточнено и чия е пушката, с която е стреляло. ", "date": "2018.03.27", "title": "Дете стреля с въздушна пушка по фургон с работници в Казанлък "}
{"url": "http://www.cross.bg/bankomati-sdvr-politziya-1571163.html", "text": "/КРОСС/ Криминалисти от Главната дирекция „Национална полиция\" и СДВР установиха и задържаха 35-годишния Ц. А., извършвал кражби от банкомати. Полицейските  действия са предприети на 25 март в столицата след постъпила информация в отдел „Икономическа полиция\" в ГДНП за множество случаи, при които клиенти, ползвали услугата за теглене от банкомати, не получават въведената за получаване сума.След време обаче, при справка за наличието в картите, се оказва, че исканите пари са изтеглени. В рамките на проведеното разследване криминалистите установили, че един и същ непознат мъж извършва манипулации по външното тяло на банкомата, в резултат на което банкнотите остават в устройството, които впоследствие той прибира.По случая е образувано досъдебно производство, работата по изясняване на престъпната дейност на задържания продължава под наблюдението на прокуратурата.*снимка СДВР", "date": "2018.03.27", "title": "Криминалисти от ГДНП и СДВР задържаха извършител на кражби от банкомати"}
{"url": "http://www.cross.bg/bulgariya-tursyat-bolni-1571153.html", "text": "/КРОСС/ Да се откажеш от България, за да оживееш. Болни българи са принудени не само да търсят лечение в чужбина, но и да сменят гражданството си, за да могат да си го осигурят.Чужди клиники отказват да приемат български пациенти, които се нуждаят от трансплантации поради липсата на споразумение между България и организацията „Евротрансплант\" във Виена. Такова е имало, но допреди година. Оттогава насам, болните търсят всякакви начини да получат шанс за живот, включително чрез отказ от гражданство.За един от тях, готов да стане поданик на Австрия разказва Нова Телевизия.29-годишният Адриан Петков има нужда от трансплантация на бял дроб. Проблемите му са открити, още когато е на 5 години. Такива операции обаче не се правят у нас. ", "date": "2018.03.27", "title": "Болни българи сменят гражданството си, за да се лекуват в чужбина"}
{"url": "http://www.cross.bg/iiotova-nona-myzika-1571149.html", "text": "/КРОСС/ \"Ако театърът е храм, то Народното събрание е институция, която безкрайно много уважавам. Там трябва да се коват законите и да се мисли за доброто на хората.\" Това каза по БТВ народният представител от ПГ на „БСП за България\" Нона Йотова.Тя беше категорична, че не приема грубия и нецензурен език от трибуната на парламента. Йотова припомни, че през миналата седмица е заседавала парламентарната комисия за връзка с неправителствените организации и жалби на гражданите. На нея е била разгледана петиция на независими музикални продуценти.Те са искали промяна на Закона за радиото и телевизията за въвеждане на задължителни квоти за българска музика.\"Родният радио ефир е  залят от американска музика, нашата не се чува. От доста години, големите монополни музикални компании завладяха ефира. Когато бъде наложена квота, ще се наложи на музикалните редактори да пускат и българска музика\", категорична бе тя. Йотова обясни още, че благодарение на това, българските автори ще могат да получат и повече средства от авторски права, което би ги стимулирало да създават повече наши песни.Нона Йотова изрази надежда, че в Народното събрание ще бъде гласуван и културният чек, който ще стимулира младите да ходят повече на театър, опера, балет, да посещават изложбени зали. До този момент обаче, управляващите не са проявили разбиране по темата. Нона Йотова честити Международния ден на театъра на всички свои колеги и на българската публика.", "date": "2018.03.27", "title": "Нона Йотова: Парламентът е институцията, която трябва да работи за  хората"}
{"url": "http://www.cross.bg/sreshtata-tyrtziya-pishe-1571154.html", "text": "/КРОСС/ „Българското черноморско крайбрежие предлага всичко, което политическият елит очаква от добра среща на високо равнище: екзотична локация, спиращи дъха гледки и (най-важното) каси добро вино. Само да не се бе появявал президентът на Турция Реджеп Ердоган\" - така започва материалът на „Политико\" по повод срещата на високо равнище между Европейския съюз и Турция вчера в Евксиноград.Те определят турския президент като „муха в супата на вечерята\", на която се събраха председателя на Съвета на Европа Доналд Туск, председателя на ЕС Жан-Клод Юнкер и премиера Бойко Борисов.„На вечерята, проведена в дворец от XIX в., ниските очаквания бяха посрещнати\", пише още „Политико\".Те посочват още, че единственото, по което са съгласни и двете страни в разговора е, че не са съгласни една с друга.„Това, което Ердоган получава от ЕС, може да бъде обобщено в една дума: оцеляване\".Берлинският ежедневник „Дер Тагесшпигел\" пише, че на срещата не са постигнати споразумения по важните въпроси. „И след разговорите, председателят на Европейския съвет Доналд Туск напомни, че Брюксел има сериозни притеснения относно зачитането на върховенството на закона в Турция\", пише вестникът.„Уолстрийт джърнъл\" определи срещата като напрегната, подчертаваща влошаването на отношенията.„Турция остава ангажирана към присъединяването към ЕС\", пише от своя страна „Дейли Сабах\".Информационна агенция Ройтерс обобщават, че срещата не е дала отговор на дългия списък с трудни въпроси, включително намесата в Сирия и задържането на журналисти ", "date": "2018.03.27", "title": "„Ердоган – муха в супата”: Как западните медии видяха срещата ЕС – Турция"}
{"url": "http://www.cross.bg/verdi-bulgariya-rekviem-1571150.html", "text": "/КРОСС/ На 5 април, в навечерието на Великден, Софийската филхармония представя \"Реквием\" на Джузепе Верди. Мецосопрано ?1 в света Веселина Кацарова, сопраното Мария Цветкова, италианския тенор Марио Маланини и френския баритон Сирил Ровери са солистите, които ще интерпретират музиката на Верди на сцената на зала България.Верди пише \"Реквием\" на своя характерен, чувствен, горещ, контрастен и конкретен език, както в най- ярките му оперни опуси. В седемте части на произведението се наслаждаваме на неповторима свежест и разнообразие на темброви и хармонични нюанси, които изразяват океан от чувства - от гневен протест и дълбоко страдание до страстна мечта и надежда за свобода и щастие. Реквиемната меса се изпълнява от четирима солисти, хор и оркестър, които композиторът съчетава по гениален начин.За подготовката на концерта на 5 април диригентът Найден Тодоров споделя: \"Изборът на солисти е основополагащ за представянето на произведение като \"Реквием\" на Верди. Изпитвам дълбоко уважение и почитание към оперната ни прима Веселина Кацарова, благодарен съм на прекрасната Мария Цветкова, която отново прие поканата ми да работим заедно.Щастлив съм, че на сцената на зала България ще излезе талантливия италиански тенор Марио Маланини, както и че ще имам възможността за първи път да работя с едно от новите имена на световната музикална сцена Сирил Ровери - френски баритон с дълбок и емоционален тембър. Не можем да пропуснем и важната роля на Софийската филхармония и Националния филхармоничен хор \"Светослав Обретенов\", с които активно репетираме за вечерта на 5 април.Благодарение на Верди и неговия \"Реквием\" за първи път творби от този жанр излизат извън църквите и се изпълняват в концертни и оперни зали.Неслучайно избрахме последния ден преди Великденските празници, за да изпълним това произведение - дълбоко и драматично, което носи откровението и дълбините на човешката душа, трепета пред пред могъществото на Твореца и в същото време вътрешната сила на човека като творец на своя малък свят.\".  ", "date": "2018.03.27", "title": "Солисти от Италия, Франция и България изпълняват емблематичния “Реквием” на Верди в зала България"}
{"url": "http://www.cross.bg/smolyan-putya-svlachishta-1571152.html", "text": "/КРОСС/ Няколко нови свлачища се активизираха след последните дъждове тези дни. На пътя между Рудозем и Смолян движението е отклонено в една лента заради свличане на земни маси. Засега разчистването там е невъзможно, тъй като има опасност процесът да се засили.Скали паднаха и на пътя между Смолян и село Вехтино. Срутището затруднява движението между селата по главния път към Ардино.И двете свлачища са в района на голямото срутище край село Тикале, заради което 11 села вече няколко седмици са без бърз достъп до Смолян.Междувременно паднали скали наложиха ограничения и по пътя между Малко Търново и Граматиково. От Агенция \"Пътна инфраструктура\" предупреждават, че преминаването оттам трябва да става с повишено внимание.Навсякъде участъците са сигнализирани със знаци.  ", "date": "2018.03.27", "title": "Нови свлачища се активизираха в Южна България"}
{"url": "http://www.cross.bg/gyta-byntovnitzi-iztochna-1571151.html", "text": "/КРОСС/ Най-големият досега конвой, с който бунтовници и мирни жители се евакуират от Източна Гута, напусна тази нощ бунтовническия анклав. Това съобщи сирийска държавна медия, предаде Франс прес.Сто автобуса, превозващи общо 6749 души, четвърт от които - бунтовници, заминаха през нощта от район в анклава, контролиран от групировката Файлак ар Рахман, предаде официалната агенция САНА.Евакуацията се осъществява в рамките на споразумение, сключено миналата седмица от ислямистката група с Русия, подкрепяща режима, след като въздушна и сухопътна операция, предприета през февруари от силите на президента Башар Асад, постави на колене бунтовническата крепост, обсадена още през 2013 година. Властите вече си възвърнаха контрола над 90 и повече процента от тази територия, предава САНА.Смазани от огнената лавина на офанзивата и омаломощени от петгодишната обсада, бунтовническите групировки склониха една по една да напуснат позициите си в Гута и да се изтеглят в северозападната провинция Идлиб, неподконтролна все още на режима. В началото на годината Дамаск обяви за свой приоритет отвоюването на Източна Гута, откъдето бунтовниците изстрелваха снаряди и ракети по столицата, напомня ТАСС.През изтеклите три денонощия за Идлиб са извозени 13 190 бунтовници и членове на семействата им, сочат данни на руското министерство на отбраната, цитирани от ТАСС. ", "date": "2018.03.27", "title": "Близо 6800 бунтовници и мирни жители са евакуирани тази нощ от Източна Гута"}
{"url": "http://www.cross.bg/boris-suvetnik-obshtinskiyat-1571145.html", "text": "/КРОСС/На 27 март, от 15.00 до 17.00 часа, народният представител от „БСП за България\" Георги Свиленски и общинският съветник Борис Цветков  ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2018.03.27", "title": "Народният представител от „БСП за България“ Георги Свиленски и общинският съветник Борис Цветков ще проведат приемна за граждани"}
{"url": "http://www.cross.bg/pytin-glava-durzhavniyat-1571147.html", "text": "/КРОСС/ В рамките на заседание, посветено на трагедията в търговския център в Кемерово, жертви на която станаха 64 души, държавният глава на Руската федерация Владимир Путин посочи сред възможните причини „престъпна небрежност и нехайство\", предава TACC.След като промени плановете си Путин, реши да се срещне с инициативната група, пристигнала в сградата за съдебномедицинска експертиза. Той попита кмета на града: \"Как позволихте пускането в експлоатация на тази сграда?\".Илья Середюк отговори, че решението за въвеждане в експлоатация е издадено през 2014 г., когато той още не е бил в длъжност. В същото време той призна, че последната проверка на сградата е извършена през 2016 г.\"Две години не са извършени проверки, въпреки че сигурността трябваше да бъде осигурена\", възмути се държавният глава .„Това, което се случи, не са бойни действия, не е внезапна експлозия на метан в мина. Хората бяха отишли да  почиват с децата си . Говорим за демография и губим толкова много хора, заради какво? Заради престъпна небрежност и нехайство\", подчерта лидерът на Кремъл, след което поднесе съболезнования на роднините и близките на загиналите. ", "date": "2018.03.27", "title": "Путин допусна „престъпна небрежност“ като причина за пожара в Кемерово"}
{"url": "http://www.cross.bg/dobri-sa-ysloviyata-v-planinite-za-tyrizum-1571146.html", "text": "/КРОСС/ Условията за туризъм в планините са сравнително добри. Това съобщиха от Планинска спасителна служба (ПСС) към БЧК.По билата духа умерен вятър, има преминаваща мъгла и слаби превалявания от сняг над 2000 м. Минималните сутрешните температури са от -4, -5 градуса, а максималните до около 1.Ски центровете и курортите работят съобразно метеорологичните условия. Няма инциденти за изминалото денонощие.", "date": "2018.03.27", "title": "Добри са условията в планините за туризъм"}
{"url": "http://www.cross.bg/vreme-belene-prava-1571148.html", "text": "/КРОСС/ Без прецедент: Двама надзиратели от затвора в Белене осъдиха Главна дирекция \"Изпълнение на наказанията\" при Министерство на правосъдието да им плати съответно 1 000.00 лв. на единия и 2 000.00 лева на другия, затова, че не са ползвали полагащите им се почивки по време на работа.В решенията на Плевенския районен съд, второто от които с дата 20 март 2018 г. е записано, че сумите представляват обезщетение за претърпени неимуществени вреди, изразяващи се в натрупана физическа и психическа умора, поява на главоболие и болки в опорно-двигателния апарат, раздразнителност, ниска работоспособност, отслабена концентрация и нежелание за работа, вследствие неизползвани физиологични и почивки за хранене в периода 01.02.2012 г. - 31.12.2016 г., по време на 8- и 12- часовите смени на надзирателите в Затвора, град Белене.В мотивите на съда е отбелязано, че се касае за неизползвани почивки по време на 52 броя 8-часови смени и 245 12-часови смени, в каквато насока е заключението на назначената съдебно-счетоводна експертиза.Плевенския районен съд посочва в мотивите си също, че от събраните в хода на делото показания е установено, че през процесния период системно не са спазвани императивни норми, уреждащи правото на почивка от длъжностни лица, представляващи администрацията на затвора.ГДИН трябва да плати още законната лихва върху сумите и деловодните разноски по двете съдебни дела.Решенията не са окончателни и подлежат на обжалване пред Плевенския окръжен съд в двуседмичен срок.Припомняме, че в края на миналата седмица 81 надзиратели от затвора в Белене изпратиха подписка до правосъдния министър Цецка Цачева, в която сигнализират за нарушени трудови права.По време на протестната кампания на Синдикат на служителите в затворите в България стана ясно, че в периода 2010 - 2017 г. служители на затворите и арестите са спечелили общо 863 трудови спора за неплатен извънреден труд.Примерите за продължаващото нарушаване на трудовите права на служителите с надзорно - охранителни функции в ГДИН, идват на фона на усилията, които синдикатите и министъра на правосъдието полагат за постигане на съгласие по пътя на диалога за увеличение на заплатите в сектора. ", "date": "2018.03.27", "title": "Надзиратели от Белене спечелиха дела за грубо нарушаване на трудовите им права"}
{"url": "http://www.cross.bg/manolova-falit-krediti-1571138.html", "text": "/КРОСС/ Над 81% от българските граждани очакват и искат да бъде приет закон за частния фалит, заяви в сутрешния блок на БНТ \"Денят започва\" омбудсманът Мая Манолова. Закон, който да уреди несъстоятелността на физическите лица. Това е един огромен процент, който е и адекватен на огромния проблем, който имат българите със затруднението да плащат своите кредити - към банки, към фирми за бързи кредити, лизингови къщи, включително и битовите си сметки, допълни тя.Числата са стряскащи - всеки трети български гражданин има кредит, допълни националният омбудсман. Общо кредитите като брой са 4 милиона и 990 хиляди, от които над 12% са лоши или необслужвани или, ако това се приравни към потребителските кредити, става дума за около 800 милиона лева кредити към банки, които са лоши или с проблеми в обслужването, каза още Мая Манолова. Националният омбудсман коментира и какви ще са основните принципи за обявяването на личен фалит.Тя отбеляза, че днес ще представят концепция, която се изработва с експерти и магистрати. Първото условие, за да влезе лице в процедура на гражданска несъстоятелност е то да бъде свръх задължено, тоест тя да е постоянно състояние. Друг принцип ще е този на добросъвестността, заяви още Мая Манолова.Ще се изследва във всеки конкретен случай за всяко конкретно лице, като опитите за измами и укриване на имущество ще са сериозно препятствие за влизане в тази процедура, добави тя.  Националният омбудсман добави, че предлагат процедурата по обявяване на граждански фалит да се развива пред съда. България е последната европейска страна, неприела такова законодателство, отбеляза Мая Манолова.Достъп до процедурата и възможност е дадена на всички кредитори, заяви още националният омбудсманът и добави, че самият гражданин, искащ започването на производство, трябва да посочи цялото си имущество, задължения и кредитори.", "date": "2018.03.27", "title": "Мая Манолова: Над 81% от българите искат закон за частния фалит"}
{"url": "http://www.cross.bg/tyrtziya-erdogan-evropa-1571139.html", "text": "/КРОСС/ Българското черноморско крайбрежие предлага всичко, което политическият елит очаква от добра среща на високо равнище: екзотична локация, спиращи дъха гледки и (най-важното) каси добро вино. Само да не се бе появявал президентът на Турция Реджеп Тайип Ердоган, коментира Politico.За ръководството на ЕС турският президент бе нещо като муха в супата на вечерята, на която се събраха председателя на Съвета на Европа Доналд Туск, председателя на ЕС Жан-Клод Юнкер и българския министър-председател Бойко Борисов, чиято страна държи ротационното председателство в Съвета на ЕС. На вечерята, проведена в дворец от XIX век, служил някога за лятна резиденция за българските монарси, ниските очаквания бяха посрещнати.„Беше добра среща\", настоя Юнкер. „Ние говорихме открито и искрено. Ще имаме, както преди, много, много срещи, за да разрешим проблемите между Турция и Европа\".В интерес на истината, единственото нещо, за което Анкара и Европа са съгласни, е че рядко са съгласни една с друга. От това, че Ердоган демонтира демократичните институции след опита за преврат срещу него от юли 2016 г., до скорошната му атака срещу кюрдските сили в Сирия, европейските лидери се притесняват, че Турция става повече дългосрочен проблем, отколкото партньор. И все пак двете страни знаят, че са зависими една от друга.Европа се нуждае от Турция, за да запази живата двугодишна договореност за бежанците, която е от решаващо значение за преодоляване на притока на сирийски бежанци към ЕС. Съюзът вече е поел ангажимент за 3 млрд. евро, за да помогне на Турция да управлява пристигналите на нейна територия 3,5 млн. бежанци. В момент, когато популистите от Палермо до Стокхолм засилват позиции заради въпроса за миграцията, европейските лидери, особено германския канцлер Ангела Меркел, искат Брюксел да направи всичко необходимо, за да запази споразумението.Перспективата за вдъхване на нов живот в кандидатура на Турция за присъединяване към ЕС остава толкова отдалечена, както винаги.Това, което Ердоган получава от ЕС, може да бъде обобщено в една дума: оцеляване.Забравете загадъчната реторика на Ердоган за Европа и антитурските \"терористи\" и който обвинява Германия и другите, че ги приютява. Студената реалност е, че Турция е почти напълно зависима от ЕС, за да запази икономиката си на повърхността.На ЕС се пада около половината от турския износ. С обща търговия от повече от 130 милиарда евро между двете страни, търговията на Турция с ЕС е повече от пет пъти по-голяма от тази със следващия ѝ най-голям партньор - Китай.Нещо повече, ЕС носи около две трети от чуждестранните инвестиции в Турция.Междувременно корпоративният сектор на Турция е силно зависим от европейските инвеститори, за да финансира значителния си дълг - риск, наскоро подчертан от Международния валутен фонд.Просто казано, турската икономика ще се влоши без Европа. Такава икономическа криза е единственото нещо, което всъщност би могло да струва на Ердоган властта му в краткосрочен план.\"Най-голямата уязвимост на Ердоган е икономиката\", заяви Фади Хакура, експерт по Турция в изследователския център „Чатъм Хаус\". \"Никой не може да замести Европа и той знае това\", добави тя.Това помага да се обясни защо Ердоган бе толкова нетърпелив да проведе заседанието в понеделник. Двете страни последно се срещнаха преди 10 месеца. Предвид влошаването на отношенията оттогава досега не е имало достатъчно основания за такова събиране на високо равнище.Системното подкопаване на турската съдебна система и репресиите срещу гражданското общество на Ердоган означават, че Европа дори няма желание да обсъжда промени в митническия съюз с Анкара.Преди да пристигне в България, Ердоган настоя, че \"членството в ЕС остава наша стратегическа цел\".Както и при последната среща с турския президент, лидерите на ЕС настояха събирането да се нарече \"среща на лидерите\", а не среща на върха.Тези коментари, макар и съвсем несъвместими с действията на Анкара през последните години, имат за цел да предложат на турските елити и финансовите пазари надеждата, че въпреки неотдавнашните сътресения страната остава посветена на Запада.", "date": "2018.03.27", "title": "Politico: Европа симулира удоволствие от турския локум"}
{"url": "http://www.cross.bg/prokyratyrata-rymyana-komentira-1571136.html", "text": "/КРОСС/ Доброволци отново ще се опитат да стигнат до конете, които бедстват в Осоговската планина. От 60 животни, до момента от студ и глад са загинали половината.Доброволците отново ще се опитат да качат храна при тях и да се погрижат за тези, които са в най-тежко състояние.Междувременно от прокуратурата и Агенцията по безопасност на храните започнаха проверка по случая. Оказа се, че животните са собственост на животновъд от Кюстендил, който получавал евросубсидии по 140 евро на кон. Твърди, че през есента загубил табуна и затова не могъл да ги свали в града на топло и сухо.Във вчерашния ден прокуратурата в Кюстендил също се самосезира и разпореди спешна проверка, в рамките на няколко часа бяха събрани достатъчно данни и в късните следобедни часове вчера районната прокуратура започна досъдебно производство, разпореди извършване на процесуално-следствени действия за престъпления от общ характер, за проявена жестокост към гръбначни животни и противозаконно причиняване на тяхната смърт.Това коментира в сутрешния блок на БНТ \"Денят започва\" Румяна Арнаудова, говорител на главния прокурор по случая с бедстващите коне.Към този момент не можем да съобщим, че ще започнем оглед на местопроизшествие, това е планирано действие и необходимо, но метеорологичните условия в момента не позволяват, обясни още тя.Независимо от това още вчера са започнали разпити на свидетели, включително и на ветеринарният лекар, ангажиран с медицинската грижата за тях, коментира още говорителят на главния прокурор.Една основна линия, поставена от наблюдаващия прокурор, е установявана на това дали е налице и злоупотреба със средства на ЕС, добави Румяна Арнаудова.По отношение на собственика Пищалов, тя отбеляза, че няма снети писмени обяснения от него все още и не знаят неговата позиция - той е призован днес в прокуратурата.Очевидно е, че тези субсидии, според нас, на пръв поглед, че най-вероятно не са били ползвани по предназначение. Изискали сме информация от държавен фонд \"Земеделие\".Тепърва ще установим въз основа на какви документи е била предоставена тази субсидия, извършвани ли са регулярни проверки и съставяни ли са били документи с невярно съдържание, защото това е напълно възможна хипотеза, коментира още Румяна Арнаудова. ", "date": "2018.03.27", "title": "Доброволци отново ще опитат да помогнат на изоставените в планината коне"}
{"url": "http://www.cross.bg/kypur-alis-alkoholizma-1571137.html", "text": "/КРОСС/ Американската рок легенда Алис Купър твърди, че религията му е помогнала да се пребори с алкохолизма си, съобщава сайтът Контактмюзик.Седемдесет годишният рокаджия бил предупреден преди 37 лета, че ако не откаже пиенето, просто ще умре. Тогава той по спешност бил закаран в болницата, защото започнал да повръща кръв. \"Пил съм с Джим Морисън, Джими Хендрикс и Кийт Муун. Всички те умряха на 27!\"Когато Алис Купър бил на крачка от смъртта, това го накарало да се завърне към вярата в Бог. \"Никъде не е казано в християнското вероучение, че не мога да бъда рок звезда. Поверих съдбата си в ръцете на Иисус Христос и той ме спаси\", твърди рок ветеранът.Сега той ходи на църква всяка неделя и чете пасажи от Библията всеки ден. Алис Купър се радва, че никое от трите му деца няма проблеми с дрогата и алкохола. ", "date": "2018.03.27", "title": "Вярата в Бог спасила Алис Купър от алкохолизма"}
{"url": "http://www.cross.bg/kosovo-surbiya-aleksandur-1571141.html", "text": "/КРОСС/ Съветът за национална сигурност на Сърбия се събира на извънредно заседание по настояване на държавния глава Александър Вучич, предава Tanjug, държавната информационна агенция на западната ни съседка.Съгласно разпространената информация, заседанието ще започне в 19.30 часа (местно време). В медиите бе разпространена информация, че темата на обсъжданията ще бъде напрежението в населената предимно със сърби северна част на Косово.По-рано косовските власти наложиха забрана за влизане в страната на двама водещи сръбски политици - Марко Джурич, ръководител на Службата за Косово и Метохия, и Никола Селакович, главен секретар на държавния глава Александър Вучич.Двамата все пак посетиха Косово в понеделник, за да се включат в панел за вътрешния диалог за Косово и Метохия. При пристигането си в страната обаче Джурич бе арестуван, а по-късно и върнат обратно в Сърбия - акт, който доведе до изостряне на напрежението в северната част на Косово. ", "date": "2018.03.27", "title": " Съветът за национална сигурност на Сърбия ще заседава извънредно заради Косово"}
{"url": "http://www.cross.bg/zona-zelena-sinya-1571140.html", "text": "/КРОСС/Новото безплатно мобилно приложение URBO за „синя\" и „зелена\" зона ще улеснява и ориентира столичани и гости на града. Това коментира в сутрешния блок „Добро утро, България\" на Радио „Фокус\" Румяна Милова, директор Дирекция „Паркиране и гаражи\" към Центъра за градска мобилност, по повод новата система за заплащане на таксите за \"синя\" и \"зелена\" зона.\"Услугата дава възможност желаещите да се регистрират и да заплащат паркирането и чрез банкова карта, което ще бъде изключително полезно за чужденци или български граждани, живеещи извън страната и нямащи достъп до българските мобилни оператори\", обясни тя. „По този начин всяко едно плащане в зоната ще бъде извършвано от картата на ползвателя на услугата паркиране.Искам да успокоя гражданите, че цената остава същата, тоест сметката на ползвателя няма да бъде задължена с допълнителни такси - те ще бъдат за сметка на приложението. За самото приложение, то посочва в коя зона се намира в момента ползвателят. Имаме много случаи, в които гражданите се объркват къде се намират, дали са „синя\" или „зелена\" зона и плащат за „зелена\", а са в „синя\", поради което биват санкционирани. Така че това нещо може да бъде избегнато, като се използва приложението\", коментира Румяна Милова.Тя уточни, че приложението вече работи от няколко дни, като близо 100 души са се възползвали от него. Предстои и разширение на зоната за платено паркиране в някои столични квартали приблизително със 6100 места. Точният брой на новите паркоместа ще бъде уточнен едва след като бъдат изготвени схемите за организации на движение и паркиране, което ЦГМ ще възложи на експерти, каза още Милова.", "date": "2018.03.27", "title": "ЦГМ: Новото безплатно мобилно приложение URBO за „синя“ и „зелена“ зона ще улеснява гражданите"}
{"url": "http://www.cross.bg/izrael-f-izraelskata-1571143.html", "text": "/КРОСС/  Съветът за национална отбрана ще препоръча на правителството в Загреб да вземе решение за сключване на договор с Израел за закупуване на 12 употребявани изтребители F-16 „Барак\", пише скопското електронно издание МКД.Заседанието на Съвета ще се проведе в следобедните часове на деня, а според хърватските медии решението за замянта на „МиГ\"-овете с израелските F-16 ще бъде единодушно.И кабинета на президента Колинда Грабар Китарович са уверени, че в този момент израелската оферта е най-изгодна за Хърватия, и във финансов, но и в стратегически аспект.С оглед на това, че и хърватският министър на отбраната подкрепя предложенията, е трудно да се очаква министър-председателят Андрей Пленкович да се противопостави на сделката, още повече, че комисия на ведомството изготви анализ, в който израелската оферта бе определена като най-изгодна. На заседанието на Съвета за национална сигурност ще бъдат представени всички четири оферти - от САЩ, от Гърция, от Израел и от Швеция. Членовете на органа ще отправят препоръка, която няма задължителен характер за правителството.Хърватските медии съобщават, че в продажната цена на пакета, предлаган от Израел (500 мил. евро), Загреб ще получи 12 модернизирани самолети F-16„Барак\", с бойно въоръжение, два симулатора за обучение на пилоти и гаранции на израелската държава, че стои зад цялата сделка.Най-големият конкурент на Израел е предложението на шведската компания SAAB с новия самолет JAS 39 „Грипен\". Цената на тези самолети е около 700 млн. евро, но без оръжия. Вторият минус е, че предложението не е от шведската държава, а от компанията SAAB. Тъй като покупката на изтребителите е и стратегическо свързване, управляващите в Загреб са на мнение, че за Хърватия е добро стратегическото обвързване с Израел, а с това и укрепване на връзките със САЩ, отколкото с Швеция.  ", "date": "2018.03.27", "title": "Хърватия реши: „МиГ“-овете отиват в историята, пристигат израелските F-16"}
{"url": "http://www.cross.bg/rysiya-reshenieto-vasiliii-1571142.html", "text": "/КРОСС/Според постоянния представител на Русия в ООН Василий Небензя решението на Вашингтон да изгони руските дипломати е удар по представителството на Русия в САЩ, предава Regnum.Коментирайки решението на властите на САЩ, руският дипломат отбеляза, че „това е крайно неуместен и неприятелски акт\". „Но смятам, че ще се мобилизираме\", допълни той.САЩ, Канада, Украйна, Норвегия и редица страни от ЕС обявиха, че ще изгонят руски дипломати във връзка със „Случая скрипал\". Правителството на Русия обеща да реагира.", "date": "2018.03.27", "title": "Василий Небензя: САЩ нанесоха удар и ние ще се мобилизираме"}
{"url": "http://www.cross.bg/granitzi-erdogan-varna-1571144.html", "text": "/КРОСС/ Поставена е била темата за изказването на Ердоган по отношение на Кърджали. Премиерът е получил уверение, че това не е намек или претенции към реалните граници.Ситуациите на Балканите е такава, че всяка държава има своите малцинства и това я свързва с емоционални преживявания. Това каза за БНТ шефът на кабинета на Бойко Борисов Румяна Бъчварова ден след срещата ЕС-Турция, която се състоя във Варна.\"Срещата във Варна счупи едни ледове. По този начин могат да се решават проблемите в двустранните отношения и в глобален план. С тази среща се поставя начало на един процес. Това е формата, в която оттук нататък ще се развиват отношенията.Неслучайно ние предложихме до края на българското европредседателство да има още една такава среща\", каза още Бъчварова.\"Тезата на Ердоган беше първо да гарантира собствените си граници и второ да помогне на бежанците да се върнат по родните си места.С това беше обяснена операция \"Маслинена клонка\". Беше направен опит да се убедят европейските партньори, че в Африн могат да се върнат голяма част от бежанците. Той ги покани заедно да работят в тази посока\", добави тя. ", "date": "2018.03.27", "title": "Ердоган уверил Борисов, че няма претенции към реалните граници на Кърджали"}
{"url": "http://www.cross.bg/vlastite-tragediyata-vladimir-1571135.html", "text": "/КРОСС/ Руският президент Владимир Путин пристигна в сибирския град Кемерово, където в неделя в голям . Руският президент ще посети мястото на трагедията и ще изслуша докладите на службите за извънредни ситуации и на властите на района.От днес до 29 март в Кемеровска област е обявен траур. Днешният ден е траурен и в Приморския край.Днес близки на загиналите ще поискат от властите обяснения за причините за трагедията. Те са били принуждавани от следствието да подписват декларации за неразгласяване на информация за инцидента.За семейството на всяка жертва правителството ще отпусне по 1 милион рубли. Руските власти ще предприемат и мащабна кампания за проверка на сигурността на търговските центрове в цялата страна. ", "date": "2018.03.27", "title": "Владимир Путин пристигна в Кемерово, където в пожар загинаха 64 души"}
{"url": "http://www.cross.bg/deloto-falita-vurne-1571134.html", "text": "/КРОСС/Днес продължава разпоредителното заседание по делото за фалита на КТБ. Преди месец основният подсъдим Цветан Василев поиска специализираният съд да върне делото на прокуратурата.В писмо до съдебния състав той обяснява, че нито една стотинка от споменатите в обвинението кредити не е попаднала незаслужено в нечия банкова сметка от „така наречената организирана престъпна група\".Според него има друга престъпна група, която е организирала фалита на банката.Към искането на Василев се присъедини и защитата на всички други подсъдими.Дори съдът да върне делото на държавното обвинение, от прокуратурата имат право да обжалват решението пред апелативния специализиран съд. Така, процесът няма да тръгне по същество поне до средата на април. ", "date": "2018.03.27", "title": "Продължава разпоредителното заседание по делото за фалита на КТБ"}
{"url": "http://www.cross.bg/chasa-provede-zala-1571124.html", "text": "/КРОСС/ София. От 14.00 часа в зала 232 в сградата на Народното събрание на пл. „Княз Александър I\" №1 ще се проведе закрито заседание на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България.***София.От 09.00 часа в зала „Средец\" на София Хотел Балкан Синдикатът на българските учители ще проведе конференция на тема: „Подкрепа за младите учители като инструмент за качествено образование: Привличане, набиране и подготовка на ефективни млади учители в образованието\". В нея участие ще вземат председателят на СБУ Янка Такева, президентът на КНСБ Пламен Димитров, кметът на София Йорданка Фандъкова, министърът на образованието и науката Красимир Вълчев и др.***София.От 09.30 часа в Хотел „Маринела\" министърът на регионалното развитие и благоустройството Николай Нанков ще открие международната конференция „Пътна безопасност: Нови технологии и добри световни и европейски практики\". Форумът е част от календара на Българското председателство на Съвета на ЕС 2018 г. Участие в нея ще вземе и инж. Веселин Давидов, член на Управителния съвет на Агенция „Пътна инфраструктура\".***София.От 10.00 часа в сградата на Френския институт в София (пл. „Славейков\" 3, зала „Славейков\") ще бъде даден стартът на третото поредно издание на конкурс „ЕКООБЩИНА\". Той се организира от Френското посолство в България, в партньорство с Министерството на околната среда и водите и Министерството на регионалното развитие и благоустройството. Инициативата е под патронажа на Президента на Република България.***Шумен.От 11.30 часа в зала 363 на Община Шумен министърът на вътрешните работи Валентин Радев ще даде брифинг след срещата му с ръководния състав на ОДМВР-Шумен, както и с кметове и кметски наместници в областта.***Ловеч.От 12.00 часа министърът на регионалното развитие и благоустройството Николай Нанков ще даде старт на строителството на участък от АМ „Хемус\". Символичната първа копка на дългата 9.3 км нова отсечка от магистралата ще бъде направена в края на съществуващото трасе, където ще започва новият участък Ябланица - Боаза.От 14.00 часа на обходния път на гр. Ловеч, при разклона за село Горан, ще се проведе церемонията, с която ще се постави началото на рехабилитацията на 9 км от второкласния път Плевен - Ловеч и 400-метровия тунел на околовръстното на областния град.***София.От 09.00 часа в Интер Експо Център в София заместник-министърът на регионалното развитие и благоустройството Малина Крумова ще участва в десетата юбилейна конференция на Българска асоциация по водите - Булаква. От 14.30 часа заместник-министър Крумова ще се включи и в дискусионния форум за ВиК, на който ще се бъде обсъден проектът на нов закон за ВиК отрасъла.***София.От 09.30 часа в омбудсманът Мая Манолова и фондация „Български институт за правни инициативи\" организират съвместен форум на тема „Уредба на фалита на физически лица в Република България - възможности и перспективи\" в Представителството на Европейската комисия в България на ул. „Г. С. Раковски\" № 124.***София.От 09.30 часа ще започне седмичното заседание на Съдийската колегия на Висшия съдебен съвет.***София.От 09.45 часа в зала „Мусала\" в Конгресния център на Интер Експо Център ще бъде открит международният екофорум „Виа Експо\".***София.От 10.00 часа в конферентната зала на 4-я етаж в Министерство на образованието и науката заместник-министър Петър Николов ще открие заключителна пресконференция по проект „Студентски стипендии - фаза 1\", изпълняван от МОН по ОП \"Наука и образование за интелигентен растеж\".***София.От 10.00 часа XV Състав на Специализирания наказателен съд ще проведе съдебно заседание по делото срещу Иван Р., Димитър К. и Георги Г., организиране и ръководене на организирана престъпна група.***София.От 10.30 часа във Военна академия „Г. С. Раковски\" ще се проведе брифинг във връзка с учение „Съвместни усилия\" за реакция при бедствия и аварии. В брифинга ще участват кметът на Столична община Йорданка Фандъкова, която е председател на щаба, началникът на Военна академия генерал-майор Груди Ангелов, директорът на Главна дирекция „Пожарна безопасност и защита на населението\" комисар Николай Николов.***София.От 11.00 часа в Конферентната зала на Центъра за изследване на демокрацията (ул. „Александър Жендов\" 5) ще бъде представен доклад „Корупцията в частния сектор в България\". Сред говорителите са д-р Александър Стоянов, Директор по научната дейност, Център за изследване на демокрацията, г-н Делян Добрев, Председател на Комисията по енергетика, Народно събрание, г-н Никола Янков, Управляващ партньор и председател на Съвета на директорите на „Expat Capital\", г-н Димитър Маргаритов, Председател на Комисията за защита на потребителите, доц. Тодор Ялъмов, Факултет по икономика и бизнес администрация, СУ „Св. Климент Охридски\".***София.От 11.00 часа в зала 19 на Квадрат 500 ще се проведе пресконференция за представяне на новия дългосрочен проект на Националната галерия - „БЪЛГАРСКИТЕ ХУДОЖНИЦИ ДНЕС, изследващ художествените явления и процеси в страната от края на 80-те години на ХХ век до настоящия момент.***София.От 11.00 часа в Националния пресклуб на БТА ще се проведе пресконференция Българската музикална асоциация (БМА), на която ще бъдат представени синдикалните мерки, които ще бъдат предприети за решаването на проблема с ниското заплащане на музикантите в професионалните състави на Българското национално радио.***София.От 13.00 часа в Националния пресклуб на БТА ще се проведе пресконференция на Общественият съвет на Технологично училище „Електронни системи\" (ТУЕС) към Техническия университет - София и Асоциацията на завършилите ТУЕС. Темата е как да бъде запазен образователният модел на водещото ИТ училище - Технологичното училище и ще бъде представен казусът с исканата от Министерство на образованието и науката промяна на образователния модел на училището.***София.От 13.30 часа І-6 състав на Софийски градски съд ще проведе съдебно заседание по № 3427/2017 г. (едно от гражданските дела за влаковата катастрофа в Хитрино).***София.От 18.00 часа в Литературен клуб „Перото\" ще бъде представено българското издание на книгата „Червената тетрадка\", чийто автор испанската Аранча Уретабиская.***София.От 18.30 часа в Центъра за култура и дебат „Червената къща\" ще се проведе дискусия на тема „Популизмът на хората срещу демокрацията на елитите?\".***София.От 19.00 часа в Народен театър „Иван Вазов\" ще се проведе официалната церемония за връчване на наградите „Икар 2018\".***София.От 20.00 часа в зала 1 на НДК ще се проведе концерт на Lara Fabian.***Асеновград.От 18.30 часа в Градската библиотека „Паисий Хилендарски\" ще се състои откриването на изложба-базар на приложниците Славена Шумарова-Запрянова, Красимира Маринова, Цвети Балтова и Диана Ласкова, озаглавена „Великденски настроения\".***Благоевград.Кметът на Благоевград д-р Атанас Камбитов ще посрещне в кабинета си министъра на труда и социалната политика Бисер Петков. След срещата, която се очаква да приключи около 11.20 - 11.30 часа, пред кабинета на кмета ще се състои брифинг.***Благоевград.От 17.30 часа в зала 5 на Община Благоевград ще се състои обществено обсъждане, по време на което ще бъде представен проектът на програма „Актуализация на програмата за качеството на атмосферния въздух на територията на Община Благоевград\".***Благоевград.От 17.30 часа в Учебния театър „УСЕТ\" студенти от трети и четвърти курс в специалност „Актьорско майсторство\", с художествени ръководители доц. Огнян Спиров и ас. Биляна Дилкова, ще представят спектакъла „Всичко започва с театъра\".***Бургас. От 10.00 часа „Верният настойник\"регионален координатор на Национална мрежа за децата организира инициатива в подкрепа на кампанията „За по-човечно детско правосъдие\". Съобщението ще се проведе на пл. „Тройката\".*** Велико Търново. От 18.00 часа в зала 30 на Младежки дом ще се проведе Празничен концерт на Камерен оркестър при Музикалната школа с ръководител Веселин Върбанов.*** Велико Търново. От 19.00 часа в голяма зала на МДТ „Константин Кисимов\" ще бъде представен „Застреляйте идиотите\" - театрален спектакъл на ТМПЦ гр. Кърджали.*** Велико Търново. От 19.00 часа в Клуб 7 ще се проведе среща с актрисата Цанка Цанева за Международния ден на театъра.***Видин.От 11.00 часа в залата на 6 ет. в сградата на Община Видин ще се проведе заседание на Общото събрание на Регионално сдружение на общините „Видин\".***Враца.От 18.30 часа в Младежкия дом ще се проведе театрална вечер, посветена на Международния ден на театъра и навършването на 35 от създаването на Театрална група „Темп\".***Габрово.От 10.00 часа в Ритуалната зала на общинската администрация заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Северен централен район.***Кюстендил.От 13.00 часа в конферентната зала на Регионалния исторически музей ще бъде открита научна конференция на тема „Форуми и прояви на българското националноосвободително движение 1908-1928\".***Кюстендил.От 15.00 часа в Държавно горско стопанство „Кюстендил\" ще бъдат представени предстоящите дейности по повод Седмицата на гората.***Пазарджик.От 13.30 часа в Регионалния пресклуб на БТА ще се състои пресконференция, след заседание на Изпълнителното бюро на БСП.***Плевен.От 11.00 часа в Регионалния пресклуб в Плевен ще се състои пресконференция във връзка със започващото от града национално турне на „Тоника Домини\" и Йордан Марков, наречено „Любов и приятелство\".***Плевен.От 12.00 часа в Регионалния пресклуб на БТА ще се проведе пресконференция на Фондация „Родова памет\", на която ще бъде представен проект за номинации на учители, които прилагат иновационни методи в сферата на образованието.***Пловдив.От 09.00 до 10.30 часа в „Империал Пловдив хотел и СПА\" ще се проведе вторият ден на Международна конференция „Културното наследство: За една устойчива Европа\". Събитието е част от календара на Българското председателство на Съвета на ЕС.***Пловдив.От 09.00 часа, в 10 зала Апелативният съд ще гледа делото срещу бившия полицай Венцеслав Караджов, обвинен в убийството на родителите си, като убийството е извършено предумишлено, с особена жестокост и с користна цел.Делото ще се гледа и на 28.03.2017 г. и 29.03.2017 г. от 9.00 часа в същата зала.***Пловдив.От 09.00 часа, в 1 зала Апелативният съд ще гледа делото срещу Гергана Благоева обвинена за умишлено убийство на 2-годишното си момиченце на 16 юли 2017 г. в гр. Стамболийски.***Пловдив.От 09.30 до 17.00 часа в Регионален исторически музей Пловдив и Регионален Археологически музей Пловдив ще се състои Втори обучителен семинар „Музеите като социални и образователни пространства\".***Разград. От 11.00 часа в зала 712 на Областна администрация ще заседава Комисията по заетост.***Русе. От 17.00 часа в Регионална библиотека „Любен Каравелов\" ще се състои премиерата на книгата на проф. д-р Юлиан Куюмджиев, озаглавена „Страници от архива\", посветена на Лазар Николов.***Русе. От 19.00 часа в Доходно здание виртуозните музиканти Светлин Русев и Евгени Божанов ще пренесат Духът на Франция на сцената на МФ Мартенски музикални дни.***Силистра. От 10.00 часа в областна администрация ще заседава Областната комисия „Военни паметници\".***Стара Загора.От 19.00 часа в Драматичен театър - Стара Загора с постановката „За сушата и сватбите\" по Елин Пелин ще бъде отбелязан международния ден на театъра.***Стара Загора.От 17.30 часа в зала „П. Р. Славейков\" на Община Стара Загора ще се проведе обществено обсъждане на проекта „Актуализация на плана за организация на движението (АПОД) в зоната между улици бул. „Патриарх Евтимий\", ул. „Хан Аспарух\", ул. „Иван Вазов\", бул. \"Крайречен булевард\" и бул. „Славянски\".***Хасково.От 11.45 часа в ЕГ „Проф. д-р Асен Златаров\" ще се проведе пресконференция, на която ще присъства Елияна Пилитова - победителката в Националния кръг на годишния конкурс по публична реч на английски език на тема „Най-добрият начин да се предвиди бъдещето е като се съчини\".***Шумен. От 09.30 часа пред паметниците на Васил Друмев и Добри Войников ще бъдат издигнати хоругвите на ДКТ „Васил Друмев\" и поднесени цветя.***Шумен. От 10.00 часа в зала 203 на общината ще се състои брифинг.***Шумен. От 11.00 часа на камерна сцена в театъра ще се състои среща с актрисата Ирина Абаджиева.***Шумен. От 11.30 часа в зала 363 в общината министърът на вътрешните работи Валентин Радев ще даде брифинг.***Шумен. От 16.00 часа в Регионалния пресклуб на БТА ще се проведе пресконференция на Българската национално-радикална партия (БНРП) и Независимото дружество за защита правата на човека на тема „За по-достоен живот. Да намалим икономическите разлики между държавите в ЕС\". На пресконференцията ще бъде коментирана и Истанбулската конвенция.***Шумен. От 17.30 часа в изложбената зала на втория етаж на ХГ „Елена Карамихайлова\" ще се състои церемония по връчване на Националната награда на името на Иван Пейчев.  ", "date": "2018.03.27", "title": "Предстоящи събития в страната за 27 март"}
{"url": "http://www.cross.bg/tema-bulgariya-evropa-1571130.html", "text": "/КРОСС/ БНТ, „Денят започва\"Тема: Как спасиха сърна в квартал Бояна и как да търсим помощ за пострадали животни?Тема: Каква отговорност ще понесе стопанинът на бедстващите коне в Осогово? И какво показа проверката на прокуратурата?Тема: Идва ли краят на \"вечния длъжник\"? Гост - омбудсманът Мая МаноловаТема: Срещата ЕС - Турция: Какво каза Ердоган на Европа във Варна? Коментар на доц. Антоний Гълъбов и Първан СимеоновТема: Илюзионист със самурайски меч - световната японска звезда Раян Хаяши гост на \"Денят започва\"БТВ, \"Тази сутрин\" Тема: На живо от Eвксиноград: Kакво се разбраха лидерите на ЕС и Реджеп Ердоган?Тема: Балансьор или любезен домакин - как България посрещна турския президент? В студиото - вицепремиерът Томислав ДончевТема: Кога ще има справедливо обезщетение за потомците на тракийските бежанци? Коментар на ген. Тодор БояджиевТема: Как ще бъдат спасени бедстващите коне в Осоговската планина и ще бъде ли наказан собственикът на животните?Тема: Завръща ли се терорът в Европа и какви мерки взе Франция след последния атентат - разговор с Алекс АлексиевТема: Село Обручище на протест! Хората искат спешен ремонт на пътя до комплекс „Марица - Изток\"Тема: Нона Йотова за ролите й в театъра и политикатаНова телевизия, „Здравей, България\"Тема: След като руските дипломати са \"персона нон грата\" за 17 държави,  Нова телевизия търси отговор на въпроса - Какво ще предприеме България?Тема: Турция - Европа - рунд пореден. След инфарктната среща- кой спечели от преговорите? Говори посланик Надежда НейнскиТема: И Прокуратурата погва собственика на конете в беда. Ще бъде ли наказан?Тема: Разследвани за лихварство продължават да дават пари. Кои са поредните жертви на Дупнишката каса? Разследване на Марин НиколовТема: Режисьорът Стефан Командарев на война срещу пиратите в интернетТема: Да се откажеш от България, за да оживееш. Защо българи са принудени не само да се лекуват в чужбина, но и да се сменят гражданството си?Тема: И още - ще бъде ли застроен един от най-красивите плажове у нас - Болата? На живо - защо местните хора поискаха ивицата да не бъде резерват?Тема: Живот и музика - Хилда Казасян празнува рожден ден с Никол Станкулова  ", "date": "2018.03.27", "title": "Теми и гости в ефира тази сутрин"}
{"url": "http://www.cross.bg/angliya-istoriyata-kral-1571116.html", "text": "/КРОСС/На днешната дата през 196 г. пр.н.е. Птолемей V се изкачва на трона на Египет.През 1309 г. папа Климент V отлъчва Венеция и цялото и население.През 1625 г. Чарлз I става крал на Англия, Шотландия и Ирландия и претендира за крал на Франция.През 1854 г. Великобритания обявява война на Русия -Кримска войнаПрез 1860 г. в САЩ е патентован тирбушонът.През 1867 г. Карл Маркс завършва първия том на Капиталът, в който са формулирани икономическите закони за развитието на капиталистическото общество.През 1899 г. италианският инженер Гилермо Маркони осъществява първата международна радиовръзка - между Англия и Франция, като използва морзовата азбука.През 1914 г. е направено първото в света кръвопреливане, извършено в болница в Брюксел.През 1918 г. Молдова и Бесарабия се присъединяват към Румъния.През 1933 г. Япония напуска Обществото на народите.През 1962 г. за първи път се чества Международният ден на театъраПрез 1964 г. най-силното земетресение, регистрирано в САЩ с магнитуд 9,2 по скалата на Рихтер разтърсва южна и централна Аляска и убива 125 души.През 1973 г. американският актьор Марлон Брандо се отказва от наградата Оскар, в знак на подкрепа на правата на индианците.През 1976 г. влиза в експлоатация вторият реактор на АЕЦ „Козлодуй\".През 1976 г. е открито метрото на Вашингтон.През 1977 г. при най-голямата в историята самолетна катастрофа два самолета Боинг се сблъскват над Тенерифе (Канарски острови), при което загиват 583 души.През 1990 г. в Лондон е открит музей на Шерлок Холмс.През 1993 г. Дзян Дзъмин е избран за президент на Китайската народна република.", "date": "2018.03.27", "title": "27 март в историята"}
{"url": "http://www.cross.bg/pone-hybava-pesen-1571117.html", "text": "/КРОСС/ \"Всеки ден трябва да изслушаш поне една хубава песен, да погледаш хубава картина и ако е възможно, да прочетеш поне едно мъдро изречение.\"Гьоте ", "date": "2018.03.27", "title": "Всеки ден трябва да изслушаш поне една хубава песен..."}
{"url": "http://www.cross.bg/zalyata-kiselina-zhenata-1571128.html", "text": "/КРОСС/ 36-годишна жена е била залята с киселина на бул. „Ал. Стамболийски\" късно снощи. Това съобщи за „Фокус\" говорителят на Центъра за спешна медицинска помощ (ЦСМП) - София Катя Сунгарска.„В 21.27 часа е получен сигнал за залята с киселина жена. Линейката е тръгнала веднага. На шестата минута сме били на мястото. Действието се е развило на бул. „Ал. Стамболийски\". Жената е със сериозни изгаряния 24% - в областта на лицето, главата и тялото. Тя е откарана в „Пирогов\", обясни Сунгарска. По думите ѝ изгарянията са тежки.Очевидец разказа пред Нова тв, че жената заключвала ресторанта, където работи. Тръгнала към колата си и там била залята. Нападателят избягал бързо.В момента жената не е контактна. Тепърва предстои вторична оценка, за да се изясни кога ще бъде оперирана, каза пред Би Ти Ви Мая Aргирова, началник на Kлиниката по изгаряния. Пострадалата ще влезе в операционната след стабилизиране на показателите ѝ и след допълнителни консултации.Предстои да се изясни и каква точно е течността, с която е залята жената.Случаят се разследва. На мястото е извършен оглед, иззети са веществени доказателства, съобщиха от МВР. Образувано е досъдебно производство, предприети са действия за издирване на извършителя, уточняват от полицията.", "date": "2018.03.27", "title": "Заляха с киселина 36-годишна жена в центъра на София"}
{"url": "http://www.cross.bg/mart-tehnologii-sofiya-1571158.html", "text": "/КРОСС/ В рамките на три дни, от 27 март, български и международни компании ще представят най-актуалното от сферата на модернизациите при добива, пречистването, ползването и обработката на води. Единственото у нас изложение с подобен фокус ще обърне внимание на ключови теми,  важни за развитието на бранша не само в България, но и в Европа. На тазгодишното си издание Вода София привлича международен интерес на компании с директно участие от Германия, Австрия, Италия, Турция, Румъния, Хърватия и Словакия.Ново поколение пречиствателни станции за бита и производството, модерни филтриращи системи, иновативни продукти, откриващи течовете навреме, дълговечни материали, които намаляват експлоатационните разходи са сред акцентите на Вода София. Уникални технологии за филтриране на водата запознават домакинствата и бизнеса с  решения за по-чиста и здравословна вода.Като част от изложението, на 27 и 28 март ще се проведе 10-ата международна конференция Булаква на тема „Инвестиционни предизвикателства пред водния сектор - иновативни решения и финансови стратегии\", организирана от Българската асоциация по водите (БАВ).                           В конференцията ще участват министърът на регионалното развитие и благоустройството Николай Нанков и министърът на околната среда и водите Нено Димов. Сред ключовите теми на форума са нуждата от инвестиции във ВиК сектора, финансово изгодни решения за отпадъчни води, управлението на отпадъчни води в държавите от Дунавския регион, обсъждане на нов закон за ВиК.В допълнение на 27 март се организира семинар „Оценка и подобряване на енергийната ефективност в промишлеността със средствата на информационните технологии и автоматиката.\"Несъмнено, наред с обновяването на държавната и общинска водна инфраструктура, технологиите са в полза и на почти всички индустриални производства. Много от представените на изложението продукти намират приложение не само  във водопречиствателната индустрия, но и във фармацевтичната, и химическа индустрия. Енергетиката, здравеопазването, селското стопанство, хранително-вкусовата промишленост, винопроизводството и производството на безалкохолни и слабоалкохолни напитки са също зависими от системите за пречистване и обработка на вода.Не на последно място минната индустрия, строителството, противопожарната дейност, хотелиерството и спа центровете имат нужда от най-добрите водни технологии. Най-актуалното от сферата очаква всички посетители в дните от 27 до 29 март в Интер Експо Център. Повече за изложението Вода София ще откриете.Паралелно с Вода София, Интер Експо Център организира и единственото в България изложение за машини и технологии в металообработката . ", "date": "2018.03.27", "title": "Единственото изложение за водния сектор предлага иновативни решения от 27 до 29 март в Интер Експо Център"}
{"url": "http://www.cross.bg/deteto-dazd-slychaya-1571159.html", "text": "/КРОСС/ Държавната агенция за закрила на детето (ДАЗД) започва проверка по сигнала на телевизионно предаване за случая със самотна майка, на която социален работник предлага да си даде детето в приемно семейство или ще бъде отнето насила.Експертите на ДАЗД ще проверят изцяло случая и ще предприемат необходимите мерки и последващи действия.Припомняме, че Агенцията организира проверки за спазване правата на детето от всички държавни, общински и частни училища, детски градини и ясли, центрове за подкрепа за личностно развитие, лечебни заведения, дирекции \"Социално подпомагане\" към Агенцията за социално подпомагане (АСП) и на юридически лица с нестопанска цел, работещи в сферата за закрила на детето, както и извършва наблюдение и контрол на специализираните институции за отглеждане на деца.При нарушаване на правата на децата председателят на ДАЗД дава задължителни предписания.", "date": "2018.03.27", "title": "ДАЗД започва проверка по сигнал за майка, принуждавана да изостави детето си"}
{"url": "http://www.cross.bg/srok-dvizhenieto-poradi-1571129.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 3° до + 16°.Времето над страната е облачно.Вятър духа в по-голямата част от страната.  Дъжд вали в областите Благоевград, Бургас, Кърджали, Кюстендил, Монтана, Пазарджик, Перник, Смолян, София и в районите на Тетевен /обл. Ловеч/ и Тополовград /обл. Хасково/.Сняг вали по високите райони на Осоговска планина /обл. Кюстендил/, проход Петрохан /обл. Монтана/ и Картела /обл. Пазарджик/Пътните настилки са предимно мокри, на места заснежени, частично заледени и обработени.Намалена видимост поради мъгла: - до 50 м в районите на Панагюрски колони /обл.Пазарджик/ и Вакарел /обл.София/;- до 100 м в района на Кула /обл.Видин/ и проход Шипка /обл.Ст.Загора/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": Област София: Движението по АМ „Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин\" до първи тунел „Мало Бучино\", където движението на всички МПС се осъществява двупосочно в платното посока София - Перник. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок до 04.04.2018 г.;Движението по АМ „Люлин\" в тунел „Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.03.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Предел\" - отворен за всички МПС;- „Рожен\" - отворен за всички МПС;- „Превала\" - забранен за МПС над 12 т с ремаркета и полуремаркета;- „Троянски\" - забранен за МПС над 12 т;- „Котленски\" - забранен за МПС над 12 т; - „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т; - „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Движението по път София - Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"). От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок 13.09.2018 г. Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма\")  от км 23+000 - нов (км 291+500 - стар) до км 24+000 - нов (км 292+500 - стар)  - дясно, в посока Перник - Кулата скоростта на движение е ограничена на 80 км/ч. Срок до 30.06.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено е движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.;- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходни маршрути:- направление Хасково - Кърджали: път І-5 - път ІІІ-505 (с.Манастир) - път ІІІ-507 -Г.Войводино - Мост - Чифлик - Кърджали.- направление Асеновград - Кърджали: път ІІ-58 - път І-5 посока Хасково - път ІІІ-505 (с. Манастир) - път ІІІ-507 - Г. Войводино - Мост - Чифлик - Кърджали.- направление Минерални бани - Кърджали: път ІІІ-506 - път І-5 посока Хасково - път ІІІ-505 (с. Манастир) - път ІІІ-507 - Г.Войводино - Мост - Чифлик - Кърджали;Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир - Перник от км 72+000 до км 72+500. Движението се осъществява в изпреварващата лента в платното Радомир - Перник и е регулирано с пътни знаци. Краен срок до 30.04.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел - Ихтиман от км 110+700 до км 118+800 - ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.Област Хасково: гр. Свиленград - ГКПП „Капитан Андреево\" от км 370+500 до км 377+900 - затворен за движение на МПС поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево - Варна при км 83+100 - ограничено движение на МПС над 10 т.; Обходен маршрут: Кичево - Оброчище. Срок до 28.02.2019 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор - Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма.Ремонтни дейности: няма.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 31.12.2018 г.Ремонтни дейности: няма.ОПУ-Варна:Временно са въведени следните ограничения за движение на МПС: няма ограничения.Ремонтни дейности:Път III-904: Движението по път III-904 Старо Оряхово - Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.Път III-904: Движението по път III-904 Старо Оряхово - Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.Ремонтни дейности:Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.ОПУ-Видин:Временно са въведени следните ограничения за движение на МПС: Път III-121: Движението по път III-121 Раброво - Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Обходен маршрут : по път II-14 Видин - Кула, път III-121 Кула - Бойница и обратно. Срок до 31.03.2018 г.Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. Ремонтни дейности: няма.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Ремонтни дейности:Път II-15: Движението по път ІІ-15 Мизия - Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 28.03.2018 г.Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.Път ІІІ-1306: Движението по път ІІІ-1306 Горно Пещене - /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Ремонтни дейности:Път III-5004: Движението по път по път III-5004 Чехлевци - Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.Път III-5004: Движението по път III-5004 Чехлевци - Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.ОПУ-Добрич:Временно са въведени следните ограничения за движение на МПС: няма ограничения.Ремонтни дейности:Път II-29: Движението по път II-29 разклон Дебрене - Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.Път II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.ОПУ-Кюстендил:Временно са въведени следните ограничения за движение на МПС: няма ограничения.Ремонтни дейности:Път ІІІ-623: Движението по път III-623 Бобов дол - Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в участъка Слокощица - Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.Ремонтни дейности: няма.ОПУ-Ловеч: Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.Ремонтни дейности: няма.ОПУ-Монтана:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. ;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.Ремонтни дейности: няма.ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Ремонтни дейности: няма.ОПУ-Перник:Временно са въведени следните ограничения за движение на МПС:Път ІІ-63: Движението по път ІІ-63 Брезник - Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.Ремонтни дейности: няма.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Ремонтни дейности:Път ІІ-35: Движението по път ІІ-35 Плевен - Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Ремонтни дейности: Път III-565: Движението по път III-565 Шишманци - Белозем в района на п.в. при АМ „Тракия\" се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.ОПУ-Разград:Временно са въведени следните ограничения за движение на МПС: Ремонтни дейности: няма.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.Ремонтни дейности: няма.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Ремонтни дейности:Път II-49: Движението по път II-49 Тутракан - Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.ОПУ-Сливен:Временно са въведени следните ограничения за движение на МПС: Път II-48: Движението по път ІІ-48 Омуртаг - Котел - Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.Ремонтни дейности: няма.ОПУ-Смолян:Временно са въведени следните ограничения за движение на МПС: Път II-86: Движението по път ІІ-86 гр. Смолян - с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 30.04.2018 г.Път III-866: Движението по път III-866 Широка лъка - Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 31.03.2018 г.;Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.;Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.Ремонтни дейности:Път ІІІ-8652: Движението по път ІІІ-8652 Бял извор - Изгрев - Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.Ремонтни дейности: няма.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Ремонтни дейности: няма.ОПУ-Търговище:Временно са въведени следните ограничения за движение на МПС:Път II-48: Движението по път ІІ-48 Омуртаг - Котел - Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.Ремонтни дейности:Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-597: Движение по път III-597 Ивайловград - Дъбовец - Малко градище - Лозен - Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец - с. Сива река - с. Малко градище - гр. Ивайловград. Срок до 20.12.2018 г.Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.Ремонтни дейности: няма.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 21.05.2018 г.Ремонтни дейности: няма.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Ремонтни дейности:Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.03.27", "title": "Актуална пътна обстановка тази сутрин"}
{"url": "http://www.cross.bg/prof-dimitur-predsedatel-1571131.html", "text": "/КРОСС/ Проф. д-р Димитър Луджев, вицепремиер в правителството на Д. Попов, бивш министър на отбраната и депутатЮксел Кадриев, тв водещЦветан Цветков, председател на Сметната палатаДимитър Зоров, председател на УС на Асоциацията на млекопреработвателитеМадлена Бояджиева, кмет на община ТетевенПроф. д-р Милан Петров, изпълнителен директор на ЗОК \"Надежда\"Хилда Казасян, джаз певица ", "date": "2018.03.27", "title": "Родени на 27 март"}
{"url": "http://www.cross.bg/vestnik-izdanieto-firma-1571132.html", "text": "/КРОСС/ \"Нямаш водомер, седиш на сухо\" - пише в заглавие на първата си страница вестник \"Стандарт\". Изданието обяснява, че жилищата на хората, които не плащат за вода или откажат да им бъде монтиран водомер, ще бъдат изключвани от водопреносната мрежа. Това предвижда нов Закон за водоснабдяването, който трябва да бъде готов до 2 месеца.\"Всеки граничен полицай с камера на ревера\", пише в заглавие на първата си страница вестник \"24 часа\". Изданието обяснява, че граничарите по летищата, сухоземната и морската граница ще бъдат оборудвани с т.нар. бодикамери на униформите като колегите си от Пътна полиция. 2 дни след скандала с граничните полицаи на аерогара София, които пропуснаха пътници без проверка, МВР е обявило обществена поръчка. 300 камери ще купи МВР за служителите на браздата. Те ще си ги предават, когато застъпват на смяна, уточнява всекидневникът.\"Депутат от ГЕРБ продал фирма с 200 000 лв. дълг на \"малоимотен\", информира вестник \"Сега\". Изданието пояснява, че народният представител Димитър Гамишев е получил вчера условна присъда за убийството на човек при пътен инцидент от 2014 г. Междувременно е успял две години по-рано да продаде своя фирма с близо 200 хил. лв. задължения към държавата на малоимотно лице от Ловеч. За прехвърлянето на задлъжнялата фирма на Гамишев е станало известно на фона на обещанието на финансовия министър за \"ежедневна битка със злоупотребите с ДДС\" и предотвратяване прехвърлянето на дългове на малоимотни и безимотни граждани, коментира \"Сега\".Вестник \"Дума\" допълва, че след справка в Търговския регистър става ясно, че лицето, на което е прехвърлена фирмата, се явява управител на 93 фирми и 53 дружества. \"За опасност от морбили\" предупреждава вестник \"Земя\". Изданието цитира думи на държавният здравен инспектор Ангел Кунчев, който информира, че в Сърбия заболелите от началото на годината са 4000, като има 12 смъртни случая. Морбили имало и в Северна Гърция, Македония и Румъния, уточняват специалистите.\"Две уникални операции спасиха 3 живота\", съобщава вестник \"Труд\". Лекари са спасили 62-годишен мъж с рядък тумор в София. При друг случай - родилка с тежко увреждане е била опазена да не загуби 5 литра кръв.", "date": "2018.03.27", "title": "Преглед на печата"}
{"url": "http://www.cross.bg/bulgariya-delo-arbitrazhnoto-1571133.html", "text": "/КРОСС/ Ходът на Арбитражното дело на ЧЕЗ срещу България ще бъде докладван пред депутатите от временната анкетна комисия, сформирана заради продажбата на българските активи на чешката компания. Заседанието ще бъде закрито, а в него, освен представители на Министерството на финансите, ще участват и експерти от ДАНС и Държавна агенция \"Разузнаване\".Арбитражното дело на чешката компания ЧЕЗ е ключово заради възможността българската държава да стане страна по сделката за продажбата на активите. Идеята за включването на България в сделката между \"Инерком\" и ЧЕЗ дойде след среща на премиера Бойко Борисов със собственичката на \"Инерком\" Гинка Върбакова.Представителите на ДАНС и Държавната агенция \"Разузнаване\" вече бяха изслушани на съвместно заседание на няколко парламентарни комисии. Тогава стана ясно, че службите следят внимателно от години намерението на ЧЕЗ да продаде българските си активи. ", "date": "2018.03.27", "title": "Ходът на Арбитражното дело на ЧЕЗ срещу България ще бъде докладван пред временната анкетна комисия"}
{"url": "http://www.cross.bg/matrona-hrista-evreiikata-1571115.html", "text": "/КРОСС/ Св. Матрона, като момиче-сираче, била слугиня в Солун, в къщата на един евреин. Жената на тоя евреин постоянно хулела Матрона заради нейната вяра в Христа и я принуждавала да се отрече от Христа и да отиде в синагогата. Но кротката Матрона вярно служела на своята господарка, без да й възразява на хулите и тайно се молела на Христа Бога.Един ден еврейката узнала, че Матрона скришом от нея отишла в църква и ядосана я запитала защо не е отишла в синагогата. Матрона кротко й отговорила: \"Защото живият Бог е в християнската Църква, а от еврейската синагога Той е отстъпил.\"Побесняла от тоя смел отговор, еврейката жестоко я била и затворила в една мрачна стая, като при това я и вързала. На другия ден тя намерила девойката развързана чрез Божията сила. Матрона на колене се молела Богу. Господарката повторила няколко дни това наказание, докато най-после чрез глад и побой тя уморила девойката. Тогава еврейката взела тялото на светата мъченица и от горния етаж на къщата си го хвърлила на улицата.Християните взели тялото на мъченицата и с чест го погребали. Епископ Александър пък, като узнал за чудесата, които се извършват при гроба на светата мъченица, издигнал там църква в нейна чест. А злата еврейка скоро получила заслуженото: от същото място на къщата, откъдето хвърлила тялото на св. Матрона, тя паднала на камъните на улицата и се убила.  ", "date": "2018.03.27", "title": "Св. мчца Матрона Солунска"}
