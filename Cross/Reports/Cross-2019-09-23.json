{"url": "http://www.cross.bg/paket-letishteto-zaradi-1613849.html", "text": "/КРОСС/ Сапьори пристигнаха на летището в Манчестър заради съмнителен пакет, съобщава БГНЕС. Британската полиция съобщи, че най-малко един човек е задържан заради съмнителния пакет, затворил гарата на летището в Манчестър.Говорител на летището заяви, че районът е евакуиран заради съобщения на граждани, че са видели подозрителния пакет. На мястото е пристигнал екип сапьори. В момента следователи са на мястото, но все още няма информация дали става въпрос за взривно устройство.Всички влакове са спрени заради инцидента.  ", "date": "2019.09.23", "title": "Съмнителен пакет затвори летището в Манчестър"}
{"url": "http://www.cross.bg/obshtinski-kaloyan-suvetnitzi-1613850.html", "text": "/КРОСС/ БСП регистрира кандидатите за районни кметове, кметове на кметства и листата за общински съветници в София в третия от почивните дни по повод честването на 111 години от обявяването на Независимостта на България. Лидерът на столичните социалисти Калоян Паргов, заедно със заместник-председателя на СОС от БСП Милка Христова и кандидати за общински съветници внесоха документите в ОИК малко след 10,00 часа днес. В първата десетка попадат 6 от общо седемте досегашни общински съветници от групата на БСП. Водач е Калоян Паргов, №2 е Милка Христова, №3 - Иван Таков, Владимир Данев е №5, Альоша Даков е №8, Николай Николов - №9. Седмият досегашен общински съветник - Борис Цветков е №19.Под №6 в листата е бившият областен управител на София Диана Тонова, а на първото място, определено за гражданска квота, е представителят на коалиционния партньор Комунистическа партия на България ген. Иван Мечков, който е №11.\"Все по-убеден и по-сигурен съм, че най-после ще можем да поставим начало на друго, различно и далеч по-успешно за софиянци управление на града, коментира Калоян Паргов след регистрацията. - Желая успех в кампанията на всичките ни кандидати. Мотивирани сме и вярваме, че ще спечелим надпреварата. За да променим досегашния модел на управление и да наложим нов, който е основан на професионализъм, прозрачност и с участието на гражданите\".След като регистрираха листата с кандидати за общински съветници на Местна коалиция \"БСП за България\", Калоян Паргов и Милка Христова присъстваха на официалното представяне на платформата на гражданския кандидат за кмет на София Мая Манолова. БСП подкрепи досегашния омбудсман на Република България в надпреварата за столичен градоначалник. На събитието, на което Мая Манолова представи 23 мерки в Програмата за управление на столицата до 2023 година, бяха поканени всички кандидати на БСП за общински съветници и за районни кметове.\"Програмата на Мая Манолова за управление на София е добра основа за бъдещето. В центъра й са проблемите на хората. Тези 23 мерки, които тя представи днес, са резултат от много срещи и разговори през последните месеци, коментира Калоян Паргов. - Както знаете, ние, от БСП, настоявахме основните стълбове в наишата платформа да бъдат припознати и включени и в програмата за управление на кандидата ни. Това стана факт и подписахме споразумение, заедно с другите леви партии АБВ, Д-21 и социалдемократите. Общите ни приоритети са ясни, но по-важното е, че ние имаме по-добри решения на проблемите. Защото основната цел на нашата работа е да осигурим по-качествен живот за гражданите на София\".Листата с кандидатите на Местна коалиция \"БСП за България\" за общински съветници:1. Калоян Драгомиров Паргов2. Милка Христова Христова3. Иван Янчов Таков4. Иван Максимов Пешев5. Валдимир Димитров Данев6. Диана Нинова Тонова7. Михаил Иванов Ставрев8. Альоша Маков Даков9. Николай Милчев Николов10. Васко Любомиров Тодоров11. Иван Николаев Мечков - представител на коалиционния партньор Комунистическа партия на България12. Иван Митьов Виделов13. Николай Вельов Велчев14. Албена Александрова Кръстева15. Петко Емилов Димитров16. Краснодар Иванов Беломорски - представител на коалиционния партньор ПК \"Тракия\"17. Даниел Сергеев Тунчев18. Орлин Георгиев Ваташки19. Борис Цветков Цветков20. Евгений Николаевич Белий21. Христо Цветанов Монов - гражданска квота22. Гергана Сашова Алексова23. Пламен Стоилов Фердов24. Николай Йорданов Белалов25. Любомир Любомиров Черногорски26. Цецка Димитрова Кочкова27. Ленко Николов Петканин28. Мариана Неделчова Божкова29. Александър Спасов Грозданов30. Миглена Китанова Иванова31. Костадин Кирилов Стоичков - представител на коалиционния партньор партия \"Нова зора\"32. Анатолий Христов Станкулов33. Ивайло Илиянов Павлов34. Юлиян Асенов Генов35. Явор Николов Димитров36. Атанас Нанов Минев37. Пламен Веселинов Пувков38. Валентина Василева Узунова39. Борислав Райчев Борисов40. Добромир Мартинов Задгорски - гражданска квота41. Мария Стоилова Димитрова42. Кристина Любомирова Иванова43. Тони Владов Попов44. Димитър Пламенов Петров45. Даниела Тодорова Гълъбова46. Елмира Иванова Котева47. Александър Любомиров Кьосевски48. Тихомира Жорж Костова49. Марина Спасова Богданова50. Станка Йорданова Калева51. Методи Володиев Крумов52. Георги Стоянов Георев53. Калоян Любомиров Малинов54. Десислава Боянова Димитрова55. Георги Александров Томов56. Светослав Георгиев Стойков57. Евелина Петрова Петрова58. Боян Петров Златев59. Михаил Бориславов Михайлов60. Христо Стоянов Чакъров61. Симеон Василев Иванов ", "date": "2019.09.23", "title": "БСП регистрира кандидатите за районни кметове, кметове на кметства и листата за общински съветници в София"}
{"url": "http://www.cross.bg/literatyra-literatyrata-prof-1613853.html", "text": "/КРОСС/ Почина литературният критик, културолог и общественик проф. Никола Георгиев.Фактите от живота му са простички - роден през 1937 г. в Казанлък, преподавал в Софийския университет, носител на Хердерова награда, автор на десетки книги и студии, свързани с литературата, пише сайтът Площад Славейков.Аристократ на духа, повелителят на езика са част от определенията за него.Повече от 40 г. той преподава Теория на литературата в Софийския университет \"Климент Охридски\" и е един от любимците на студентите-филолози.Доктор на филологическите науки с дисертация на тема „Цитиращият човек в художествената литература\", през 90-те години той ръководеше Катедрата по теория на литературата към Факултета по славянски филологии. Изнася лекции лекции по български език и литература в университетите в Прага, Санкт Петербург, Залцбург, Кардиф, Лондон, Киев, Пенсилвания. Чете лекции по обща теория на литературата и културата, поетика, реторика, анализ на литературното произведение, стихознание, фолклор, руска литература, литературознанието на XX век. Въвежда нови тенденции и подходи в интерпретацията на отделните творби. Изследвания на проф. Никола Георгиев са публикувани в множество чуждестранни издания - на немски, полски, словашки, чешки, сърбо-хърватски език.През 2000 г. получава Хердерова награда за литература.Дисидент по време на комунистическия режим, той страни от политиката и след демократичните промени. Отказва да се кандидатира за член на БАН, въпреки че има предложение.Казва, че не ползва мобилен телефон, защото предпочита живото общуване, а телефонът отчуждава. ", "date": "2019.09.23", "title": "Почина проф. Никола Георгиев"}
{"url": "http://www.cross.bg/chasa-dobrinishte-liniyata-1613851.html", "text": "/КРОСС/ Три от влаковете по линията на теснолинейката са отменени. Това съобщи Нова телевизия, позовавайки се на пресцентъра на БДЖ.Днес не е отпътувала композицията Септември - Добринище с час на тръгване 14.15 часа. Не е пътувала и тази в обратната посока.Няма да отпътува и влакът, който тръгва от Добринище в 17.50 часа.В участъка между югозападното градче и Якоруда пътниците ще се извозват с автобуси. ", "date": "2019.09.23", "title": "Отмениха три влакa по линията на теснолинейката"}
{"url": "http://www.cross.bg/pytin-konflikti-arabiya-1613857.html", "text": "/КРОСС/ Руският президент Владимир Путин обяви, че глобалните конфликти са причинявани от чуждестранни опити за влияние върху вътрешните работи на отделни страни. Той го направи в писмено изявление, прочетено от директора на руското външно разузнаване Сергей Наришкин.По време среща на ръководителите на службите за сигурност и разузнавателните служби на Общността на независимите държави (ОНД) Путин заявил, че тези конфликти нарушават \"традициите и историческата памет, формирана през вековете\".Той добавил, че общите цели са да се предотвратят тези опити за чуждестранно вмешателство в политическите и социалните процеси в страните и да се гарантира, че интересите на обществото и правата и свободите на гражданите са защитени.Междувременно Наришкин настоя, че \"безпочвените обвинения за това, че някоя държава е замесена в нападението срещу петролните съоръжения в Саудитска Арабия, са неприемливи\".\"Ние очевидно осъждаме такива действия. Въпреки това се изискват много ясни безпристрастни доказателства за вина. Неясните обвинения за някаква страна, движение или друга сила, която е инициатор на тези действия, са недопустими\", изтъкна шефът на руското разузнаване, имайки предвид обвиненията на САЩ и Саудитска Арабия срещу Иран за нападението с дронове и крилати ракети срещу саудитски петролни съоръжения. ", "date": "2019.09.23", "title": "Путин: Чуждестранното вмешателство причинява глобалните конфликти"}
{"url": "http://www.cross.bg/impero-stena-tanker-1613848.html", "text": "/КРОСС/ Иранските власти са освободили плаващия под британски флаг танкер \"Стена Имперо\", който беше задържан през юли в Ормузкия проток. Това съобщи говорителят на иранското правителство, цитиран от \"Франс прес\".\"Съдебният процес приключи и условията за освобождаването на петролния танкер са изпълнени, така че той вече е свободен\", посочи говорителят.Припомняме, \"Стена Имперо\" беше задържан на 19 юли в Ормузкия пролив, като обявената причина беше нарушаване на международните норми. На борда на кораб имаше 23-членен екипаж, от който трима са руски граждани, а сред останалите са граждани на Индия, Литва и Филипините. ", "date": "2019.09.23", "title": "Иран освободи британския танкер \"Стена Имперо\""}
{"url": "http://www.cross.bg/manolova-sofiya-zayavi-1613839.html", "text": "/КРОСС/ \"Калоян и Мария ме потърсиха преди година - тя е със 100% степен на увреждане, той шофьор. С години са се опитвали да преустроят жилището си, за да може тя да се придвижва с инвалидна количка. Искаха всичко да е законно, а от общината ми заявиха, че си има процедура, а аз не съм отговаряла за това. Заради тази, и още десетки подобни истории, разбрах, че хората очакват от мен да отговарям. Искам да решавам хорските проблеми. За това и взех решението си за кандидатиране\". Това заяви тя във встъпителното си слово.\"След месец столичани ще трябва да вземат решение - от кой и как искат да бъдат управлявани\", категорична бе Манолова.\"София - светла, умна и почтена\", „София - чиста, уютна и зелена\", „София - удобна и подредена\", \"София - с грижа за гражданите\", „София - привлекателна и заможна\", са основните 5 категории на нейната програма.1. Дигитална община - \"услугите с клик, вместо в плик\" - \"До края на мандата ще дигитализираме 90 % от услугите на СО\", заяви Манолова.2. Електронни референдуми и обществени поръчки на блокчейн платформа - \"Мощно антикорупционно средство\", смята още тя.3. Гражданите и медиите на заседания на Столичния общински съвет и районни приемни на кметове4. Местните данъци да не бъдат увеличавани5. Референдум за съдбата на инсталацията за горене на отпадъци. Мая Манолова заяви, че тя ще отговаря за този референдум.Левите формации се обединиха около кандидатурата на Манолова за столичен кмет6. Пълна ревизия на \"Топлофикация\" и всички общински дружества. Според Манолова \"Топлофикация\" има надменно отношение към гражданите, а дружеството ограбва жителите на София.7. Прозрачни обществени поръчки - \"Всеки гражданин ще има достъп до договорите и имената\", заяви кандидат-кметът за София.8. Довършване на Околовръстен път и започване на изграждане на вътрешни рингове за разтоварване на трафика9. Без привилегии за паркиране на висши общински служители и техни приятели10. 4-годишна програма за изграждане и ремонт на тротоарите: \"Ще спрем практиката ремонт на ремонта\", категорична бе Манолова.11. Изграждане 5 буферни паркинга в центъра и кварталите12. Ясла и градина за всяко дете. Манолова заяви, че стотици деца са израснали, докато чакат места за ясли и детски градини.13. \"Да поемем въздух\" - конкретни мерки за чистотата на въздуха - \"39 души умират на ден от болести и замърсяване на въздуха. Днес столицата диша трудно, заради колите, калта и камионите. В дните с голямо замърсяване ще въведем ограничения за най-замърсяващите автомобили. Ще въведем и бял биле - безплатен за пътуване в градския транспорт\", категорична бе Манолова.\"Ще мием улиците най-малко 12 пъти на година. Ще мерим въздуха в най-критичните точки, а не в парковете\", каза още тя.14. Мая Манолова обеща и да възстанови лифтовете за Витоша, \"за да може планината отново да бъде любимо място за столичани\".15. Ще възстановим и къпалнята „Мария Луиза\" в Борисовата градина, допълни кандидат-кметът за София16. Справедливо обезщетяване на собствениците на терени17. Три продължения на метрото - една от тях ще бъде от метростанция \"Люлин\" до Околовръстен път, разкри кандидат-кметът за София.18. Стимули за раждаемост - \"за едно, две и три деца\"19. Ще осветим парковете и ще довършим видеонаблюдението във всеки един от тях, коментира Манолова20. Ще подкрепим реконструкцията на манастирите, разкри тя21. Ще създадем мобилно приложение за историческите забележителности, допълни кандидат-кметът за София22. Подпомагане на предприемачите23. Ремонт на спортни площадки\"За всички тези мерки аз ще отговарям. Няма да се крия зад интересите на партийни централи, ще нося отговорност лично. Така ще променим досегашния модел на управление на столицата. Няма да има кмет в сянка, а гражданите ще участват във всичко. Ще си върнем похитения град\", завърши Мая Манолова. ", "date": "2019.09.23", "title": "Мая Манолова представи програмата си за управление на София в 23 мерки до 2023 г."}
{"url": "http://www.cross.bg/klasna-staya-raneni-1613838.html", "text": "/КРОСС/ 7 деца загинаха след срутване на класна стая в кенийската столица Найроби, предаде Агенция \"Франс прес\".Има и други ранени вследствие на срутването.\"Седем ученици загинали, няколко ранени, след като класна стая се срути в предишната талантска академия в Дагорети\", линейка \"Сейнт Джон\" - чиито спасители са участвали в издирването и спасяването - написа в Twitter. ", "date": "2019.09.23", "title": "7 деца загинаха при срутване на класна стая в Найроби"}
{"url": "http://www.cross.bg/iiork-probiv-boris-1613841.html", "text": "/КРОСС/ Премиерът на Великобритания Борис Джонсън предупреди, че няма възгледи да бъде осъществен пробив в преговорите за Брекзит в кулоарите на Общото събрание на ООН в Ню Йорк, цитиран от Ройтерс.Той каза, че е постигнат „значителен\" прогрес откакто е на власт, което се случи през юли, но все още има „ясни дупки и трудности\" в преговорите за излизане от Европейският съюз, предава Фокус.„Бих ви предупреди да не мислите, че това е бъде момента\", заяви той пред репортери преди да се качи в самолета, който ще го отведе на срещата в Ню Йорк.„Не искам да повдигам вярванията, че ще има пробив в Ню Йорк\", добави той. ", "date": "2019.09.23", "title": "Борис Джонсън: Не очаквайте пробив по Брекзит в Ню Йорк"}
{"url": "http://www.cross.bg/profesionalen-suyuz-boksov-1613842.html", "text": "/КРОСС/ Български боксьор почина от раните си след участие в галавечер в албанския град Шкодра, предаде Gong.bgОт Българския професионален боксов съюз разпространиха отворено писмо по повод трагичната кончина на Исус Величков. За него това е бил шести мач в категория \"перо\".От Българския професионален боксов съюз разпространиха отворено писмо по случая. В него се казва, че на 21 септември по време на мач Исус Величков припада в 4-тия рунд. Лекарският екип на място успява да върне в съзнание българския състезател, но веднага е откаран в местната болница. Там Величков е починал.„Българският професионален боксов съюз е спазил всички международни стандарти по отношение получаването на едногодишен лиценз от страна на състезателя, а именно - преминаването на конкретни медицински прегледи, доказващи доброто му здравословно състояние. В това число Съюзът е издал всички необходими оторизационни документи на състезателя отново в съответствие с международните стандарти за участието на И. Величков в конкретното събитие. Българският професионален боксов съюз очаква да получи видео материал от събитието, договор за участие на състезателя със съответния местен промотър, както и резултат от съдебната аутопсия в Албания, за да може да даде последващо становище относно станалото. Българският професионален боксов съюз изказва сърдечните си съболезнования на роднините и близките на починалия състезател, като е напълно съпричастен към страданията на семейството на И. Величков. Въпреки отрицателната статистика, той показа качества на много добър професионален боксьор\", се казва в съобщението на боксовия съюз.  ", "date": "2019.09.23", "title": "Български боксьор почина след мач в Албания"}
{"url": "http://www.cross.bg/gara-tvurditza-burziyat-1613843.html", "text": "/КРОСС/ Бързият влак от Бургас за София аварира на гара Твърдица. Причината са натрупани камъни на жп линията, които са повредили локомотива, съобщи bTV.След тунела около жп гара Гавраилово на релсите е имало камъни, които са ударили в долната част на машината.Композицията се е придвижила до близката гара Твърдица, където изчаква друг локомотив. Според пътници полицията извършва оглед на място. Пострадали няма. ", "date": "2019.09.23", "title": "Бързият влак от Бургас за София аварира на гара Твърдица"}
{"url": "http://www.cross.bg/byrgas-putya-vhoda-1613845.html", "text": "/КРОСС/ ТИР се обърна на пътя Ветрен - Бургас, малко преди бензиностанцията на входа на града, съобщи БНР.Тежкотоварен автомобил, който се е преобърнал в тревната площ в дясно от пътя.На място има патрул на КАТ, няма данни за пострадали.Днес от 14 ч. до 20 ч. се спира движението на камионите над 12 тона по автомагистралите и по пътят Бургас - Царево.", "date": "2019.09.23", "title": "ТИР се обърна на входа на Бургас"}
{"url": "http://www.cross.bg/borisov-durzhavata-povishavat-1613844.html", "text": "/КРОСС/ Всички световни кредитни агенции повишават кредитния рейтинг на държавата. Уверено вървим към чакалнята на еврозоната. Ръстът на икономиката е 3,5 процента. С тези думи министър-председателят Бойко Борисов откри 75-тото издание на Международния технически панаир в Пловдив. Премиерът поздрави всички участници и пожела успех на форума, който дава възможност да се развиват нови партньорства в бизнеса, съобщиха от правителствената пресслужба.Борисов изтъкна, че държавата прави всичко, което зависи от нея за икономическия просперитет. Премиерът акцентира специално върху необходимостта да се подкрепят иновациите и да се откриват нови работни места във високотехнологичните сектори. На международния панаир Борисов присъства на откриването на руския щанд.  ", "date": "2019.09.23", "title": "Борисов: Уверено вървим към чакалнята на еврозоната"}
{"url": "http://www.cross.bg/ybiti-tzivilni-raneni-1613846.html", "text": "/КРОСС/ Най-малко 35 цивилни лица са убити, а 13 души са ранени по време на атака, извършена в южна провинция Хелманд, предаде \"Ройтерс\".Инцидентът е станал когато афганистанските сили нападнали къща, за която официалните лица заявиха, че се използва от талибаните за обучение на атентатори самоубийци, но по време на нападението мястото за сватба, разположено в съседство с целта, попаднало под обстрел.\"35 цивилни са убити, а 13 са ранени. Тези хора присъстваха на сватбено тържество в близост до мястото на нападение в района на Хаксар в района на Муса Кала\", заяви Атаулах Афганистан, член на провинциалния съвет на Хелманд.Втори член на провинциалния съвет Абдул Маджид Ахундзада заяви, че при нападението са убити 40 души, всички цивилни. ", "date": "2019.09.23", "title": "Най-малко 35 убити и 13 ранени в Афганистан"}
{"url": "http://www.cross.bg/varna-letishte-raiiona-1613828.html", "text": "/КРОСС/ 66-годишен мъж е загинал, след като в блъснат от товарен автомобил в района на летище \"Варна\" при качването на автомагистрала „Хемус\". Това съобщиха от ОДМВР - Варна. Инцидентът е станал тази нощ около 23.30 часа в района на летище \"Варна\" при качването на автомагистралата. 54-годишният водач на товарен автомобил \"Волво\" по време на движение блъска пешеходец, който пресича пътното платно. Вследствие на инцидента мъжът (на 66 г.) е загинал на място. Изясняват се причините и обстоятелствата около инцидента. По случая е образувано досъдебно производство.", "date": "2019.09.23", "title": "ТИР блъсна и уби мъж в района на летище \"Варна\""}
{"url": "http://www.cross.bg/velichkov-isys-stanchov-1613847.html", "text": "/КРОСС/  се оказа друг. Починалият не е Исус Величков, а Борис Станчов. Трагичният инцидент се разигра в Шкодра на галавечер с участието на наш сънародник. Починалият обаче не е Исус Величков, както обявиха от Българския професионален боксов съюз, предаде Gong.bg.Борис Александров Станчов често участвал в мачове в различни турнири под друго име. За галата в Шкодра бил със самоличността на Исус Величков.В профила на Величков във Facebook се разяснява, че не той е починалият, а Борис. Самият Исус тъжи за Станчов, с когото очевидно са били близки. Появи се информация, че са били братовчеди, но тя не е потвърдена.\"Почивай в мир, Шампионе! Винаги ще те носим в сърцето си!\", написа Величков.Запознати твърдят, че подмяната на имената е честа практика. ", "date": "2019.09.23", "title": "Починалият след мач в Албания български боксьор се оказа друг"}
{"url": "http://www.cross.bg/intzident-platno-putnoto-1613829.html", "text": "/КРОСС/ При нелеп пътен инцидент снощи край Тулово загина създателят на сайта на PressTV Виктор Дончев, съобщават от телевизията.Баща на две деца загуби живота си при катастрофа с крава, излязла на пътното платно.Мъжът е пътувал с мотора си. Загинал е на място, както и животнотоВ рамките на година това е третият подобен инцидент. През октомври 2018 г. заради необозначена каруца на пътното платно в същия участък животът си загубиха мъж и жена от Казанлък.Смъртта им предизвика вълна от протести. Изпратени бяха подписки с искания за промени в Закона за движение по пътищата. Към момента отговор няма.През февруари шофьор загина, след като се удари в мантинела с колата си в опит да избегне кон на пътя. ", "date": "2019.09.23", "title": "Създателят на сайта PressTV Виктор Дончев е загинал при инцидент край Тулово"}
{"url": "http://www.cross.bg/rysiya-hodzhes-nato-1613831.html", "text": "/КРОСС/ Американският генерал Бен Ходжес обвини Русия, че блокира ученията на НАТО в Черно море, съобщи РИА \"Новости\". Бен Ходжес твърди, че когато пактът обяви местата за военни маневри, Русия незабавно затваря възможностите за тях. Американският генерал изрази загриженост от тази ситуация и заяви, че това не е случайност. Бен Ходжес също така заяви, че НАТО се нуждае от морски военни учения, за да може да осигури свобода на навигацията. По-рано член на комисията по външни работи към Съвета на федерацията на Русия Сергей Цеков нарече ученията на НАТО в Черно море провокация, която много точно характеризира външнополитическата дейност на САЩ.", "date": "2019.09.23", "title": "САЩ: Русия ни пречи в Черно море"}
{"url": "http://www.cross.bg/bolnichni-drygi-narasnali-1613830.html", "text": "/КРОСС/ \"От 2012 година до 2018 година болничните са нараснали два пъти. Става дума за болнични листа и дни болнични, а изплатените суми са нараснали три пъти, при един и същи брой наети в икономиката\". Това каза в сутрешния блок на БНТ Васил Велев, председател на АИКБ.\"Средно десет дни в годината в нашата икономика има отсъствия заради болнични, докато средно за ЕС дните са под 6. Ако например има национален празник в четвъртък, в петък болничните се увеличават с 30 процента\", допълни той.\"Уверен съм, че нещата, които казва господин Велев, в голямата си част може и да се верни. Но решението, което те предлагат, първите три дни болнични да са за сметка на работника, предполага, че всички болнични са фалшиви и това е слабата страна на това предложение\", коментира от своя страна Димитър Манолов, председател на КТ „Подкрепа\". Той допълни и че сравнението с други страни това решение не е легитимно, защото тогава би трябвало да се сравни какви данъци се плащат в България и в другите страни, какви са доходите и други. ", "date": "2019.09.23", "title": "Заради ръст в изплащането на болнични бизнесът иска работниците да поемат част от дните"}
{"url": "http://www.cross.bg/navodneniya-tapah-zhilishta-1613832.html", "text": "/КРОСС/ Мощният тайфун Тапах засегна южната част на Южна Корея, като рани 26 души и прекъсна електричеството на 27 790 жилища, предаде Асошиейтед прес. Южнокорейското вътрешно министерство съобщи, че от вчера насам тайфунът, който не премина над сушата, е причинил наводнения на улици. Повредени са повече от 70 жилища, повредени са телеграфни стълбове и улични лампи. Тапах засегна и части от южните японски острови. Ветровете и поройните дъждове причиниха наводнения и леки травми.", "date": "2019.09.23", "title": "Мощен тайфун причини щети в Южна Корея"}
{"url": "http://www.cross.bg/polfriiiman-zatvora-vasilev-1613834.html", "text": "/КРОСС/ Мотивите, с които 2-ри състав на Апелативният съд в София освобождава предсрочно Джок Полфрийман са непълни. Това мнение изрази Роман Василев - бивш заместник- градски прокурор на София.„Ако върнете назад, може да видите неговото арогантно поведение. Пример е репликата: „мен ме осъди най-корумпираният съд в една корумпирана държава\". Неговото поведение по време на досъдебното производство - скачането, обиждането на състава на съда. Това би трябвало до влезе като основание в мотивите на съда. Това нещо виждам, че го няма. В мотивите си апелативният съдебен състав с председател Калин Калпакчиев, обаче, се позовава на положителни характеристики от външни организации, както и от пастор и отец, които проповядват в затвора\", коментира пред БНТ Василев, който е работил по разследването на убийството на Андрей Монов.Според него неубедителни са и доказателствата, с които съдът се мотивира, че Полфрийман се е поправил и не представлява обществена опасност. Бившият прокурор обръща внимание, че поведението на австралиеца при първоначалното му задържане на 31 декември 2007 г. е предизвикало съдия Мими Петрова близо час да му обяснява, че няма как едно убийство да се оправдава с морални подбуди. И го сравнява с вчерашната реакция на Полфрийман при излизането от затвора. При излизането си той изкрещява: „Благодаря на Десислав Трайков, заместник-началник на затвора\".„Това е същото поведение, което беше на мярката за неотклонение и през целия му престой в местата за лишаване от свобода и при освобождаването той е същият, какъвто си е бил\", посочи Василев.Бившият заместник- градски прокурор на София смята, че дори и заличени, петте наказания на Джок Полфрийман, наложени докато е излежавал присъдата си, също трябва да бъдат анализирани при преценката на решението за предсрочно освобождаване от затвора. ", "date": "2019.09.23", "title": "Роман Василев: Мотивите за освобождаването на Полфрийман са непълни"}
{"url": "http://www.cross.bg/kaseti-razpredelenie-elektrorazpredelitelni-1613836.html", "text": "/КРОСС/ ЧЕЗ Разпределение България предостави 30 свои електроразпределителни касети в центъра на столицата за изпълнение на проекта \"Art4Diplomacy\", който обединява фолклорни мотиви от България и 30 държави с дипломатически мисии в страната.  Идеята за реализацията на проекта е на художничката Петя Илиева, която е популярна с картините си с български шевици и фолклорни елементи.„Включихме се с удоволствие в инициативата. Опитът ни досега показва, че картините по уличните електроразпределителни касети не само помагат за съхранение на съоръженията ни в естетически вид много по-дълго време, като ги предпазват от  облепване и друга външна намеса, но превръщайки улиците в художествени галерии на открито, ние допринасяме за подобряване на градската среда. Отворени сме да се включим и в други подобни инициативи\", коментира Виктор Станчев, главен оперативен директор на ЧЕЗ Разпределение България.Компанията е с дългогодишни традиции в подобряване на градската среда чрез изрисуване на електроразпределителни касети. Досега, в рамките на различни проекти, са реализирали няколко подобни инициативи в Благоевград, Враца, Перник, както и по централните софийски улици.  ", "date": "2019.09.23", "title": "Фолклорни шевици украсиха улични касети на ЧЕЗ Разпределение в столицата"}
{"url": "http://www.cross.bg/blagoevgrad-zhena-vhoda-1613833.html", "text": "/КРОСС/ Мъж скочи от прозорец на стълбищната клетка в Благоевград и загина на място, предаде БГНЕС.Сигналът е подаден в 6.30 ч. тази сутрин от бл. 37 на жк. \"Запад\". Смъртта на мъжа над средна възраст, е констатирана от медицински екип, очаква се оглед от следствена група от Първо районно управление на полицията.Мъжът не живее в блока, жена го е видяла да влиза във входа. Отворени прозорци има на стълбищната клетка на 5-я и седмия етажи.Мъжът, след като скочил, е прелетял над козирката пред входа и паднал на тротоара. Предстои уточняване самоличността на самоубиеца. ", "date": "2019.09.23", "title": "Ново самоубийство в Благоевград"}
{"url": "http://www.cross.bg/bulgariya-radev-rymen-1613835.html", "text": "/КРОСС/ Все повече са българите зад граница и ние трябва да правим всичко възможно вие да бъдете не само духовно част от родината, но и да сте активни участници в обществено-политическите процеси в България. Това заяви президентът Румен Радев на среща в Ню Йорк с наши сънародници, които живеят и работят в САЩ.В Генералното ни консулство държавният глава Румен Радев отбеляза Деня на Независимостта на България с представители на нашата общност в САЩ и ги поздрави с празника. Президентът припомни и друг съдбовен момент от историята ни - Съединението на страната ни, „подпечатано\" по бойните полета на Драгоман и Сливница с кръвта на масово завърналите се от чужбина българи. „Затова, когато българите зад граница ми зададат въпроса „Кога ще се оправи България, за да се върнем?\", ще им кажа: Заповядайте - борете се за България, тя е ваша родина\", отбеляза Румен Радев. По думите на президента, сънародниците ни зад граница трябва да имат право и възможност да участват в българската политика, което ще е стимул и да се върнат в родината си.Държавният глава призова за подкрепа за предложената от него законова промяна, даваща възможност на българи по рождение, придобили двойно гражданство в държави от ЕС и в развити демокрации като САЩ, Канада, Швейцария - да могат да се кандидатират за народни представители, президент и вицепрезидент - така, както е в болшинството от развитите страни. Изключително полезни за страната ни могат бъдат сънародниците ни зад граница с високо образование, престижни професии и опит, придобити в страни с много добре развити социални, политически и икономически системи, посочи президентът.България има нужда от непримирими хора и от необратимост на демократичните процеси, заяви Румен Радев. Президентът отбеляза, че недоволните българи са много, но те трябва да са и непримирими към лошо качество и към всички явления, които ни отдалечават от демократичните процеси. По думите на държавния глава, за да бъде България достоен член на европейското семейство, трябва да има много по-голяма свобода на медиите, върховенство на закона, прозрачни, отчетни и отговорни институции, и най-вече активно гражданско общество, овластено да осъществява по-голям контрол и участие в управлението на страната, заяви президентът във връзка с интереса на българите зад граница за условията на живот в родината. Най-важното за позитивните промени в България не е само размерът на инвестициите и еврофондовете у нас, а в какво те биват влагани.България се развива, въпросът е каква е скоростта и посоката на промяната й, заяви Румен Радев и допълни, че за разлика от редица други държави от бившия социалистически блок, България не е член на Шенген и Еврозоната, все още е под мониторинг за върховенството на закона, няма стратегически инвеститори.На срещата държавният глава призова сънародниците ни да бъдат по-активни и по-сплотени, за да формират своя организация, призната на федерално ниво. „Това ще консолидира още повече българската общност, което е предпоставка да се решат някои въпроси като откриване на директна въздушна линия между България и САЩ, за отпадане на визите\", посочи президентът.„Отмяната на визите ще бъде знак, че съответства на стратегическите ни отношения със САЩ -  отношения на съюзници, партньори и приятели. Така го разбирам аз и това трябва да стане факт\", заяви президентът и посочи, че България изпълнява всички критерии, залегнали по Програмата на САЩ за безвизови пътувания с изключение на едно условие - големият брой откази на визи на български граждани.За последните десетилетия българската общност в района на Ню Йорк расте непрекъснато - това са активни и образовани хора, с уважавани професии, посочи Румен Радев. Държавният глава даде висока оценка за усилията на нашите сънародници в САЩ за запазване на българската идентичност, българския език, култура, фолклор, традиции, особено сред младежите.Напълно разбирам стремежа за културен център в Ню Йорк, който да се превърне в естествено средище на нашата общност тук, въпрос на средства е, но каузата си струва. Българите в САЩ са вече почти половин милион, а броят на служителите на посолството и на консулствата не е нараснал, заяви президентът и изрази надежда да се осигурят средства тази диспропорция да се промени, за да получават сънародниците ни добри административни услуги.Президентът Румен Радев е в Ню Йорк за участие в 74-ата сесия на Общото събрание на ООН. Днес той ще участва в Срещата на най-високо равнище по въпросите на климата. По-късно през деня по покана на президента на САЩ българският държавен глава ще вземе участие и в събитие на високо равнище за защитата на религиозните свободи, организирано и модерирано от Доналд Тръмп.  ", "date": "2019.09.23", "title": "Президентът към сънародници в САЩ: Върнете се и се борете за България"}
{"url": "http://www.cross.bg/plovdiv-borisov-tehnicheski-1613837.html", "text": "/КРОСС/ Това е голямо богатство, Нанси. Така премиерът Бойко Борисов се обръна към шефката на \"Америка за България\" Нанси Шилър. Премиерът пристигна в Голямата базилика на Филипопол, чиито довършителни работи са почти към финала. Той разгледа над 2 декара антични мозайки - образец на римското изкуство. Министър-председателят буквално онемя, когато му дадоха VR устройство, което създава изкуствена реалност и чрез него се вижда базиликата, както е била през IV век.\"А в Маноле ходи ли на кулата\", попита Борисов Нанси Шилър и я увери, че след една година там ще бъде археологически обект на световно ниво. Премиерът е придружаван от областния управител и кандидат за кмет на Пловдив от ГЕРБ Здравко Димитров. След базиликата Борисов ще инспектира обновения площад на Пловдив, а по-късно ще открие Есенния технически панаир, който ще продължи до неделя.Борисов ще присъства и на откриването на 75-я Международен технически панаир в Пловдив.Панаирът ще продължи до неделя. Ще участват близо 600 фирми от 34 държави, а страна партньор е Русия.Над 500 фирми от 34 държави се представят на Международния технически панаир в Пловдив, а с най-силно участие са компаниите от Германия, Италия, Чехия и Турция.  ", "date": "2019.09.23", "title": "Борисов за Голямата базилика в Пловдив: Това е голямо богатство"}
{"url": "http://www.cross.bg/radev-glava-bulgariya-1613818.html", "text": "/КРОСС/ Президентът Румен Радев на посещение в Съединените щати. Държавният глава ще участва в 74-ата сесия на Общото събрание на ООН. Срещата е на най-високо равнище по въпросите на климата.По-късно през деня президентът ще участва и в събитие, посветено на защитата на религиозните свободи.А във вторник предстои изказването на Радев във форума на ООН, който се организира на всеки четири години. В делегацията, ръководена от българския държавен глава, е и министърът на външните работи Екатерина Захариева.Преди да започне срещата, Радев се срещна с българската общност в Ню Йорк. Държавният глава отправи покана към сънародниците ни за връщане в страна и заяви, че България се развива, но въпросът е с каква скорост, съобщи БГНЕС.Пред около 60 души в залата на Генералното консулство в Ню Йорк Радев поздрави присъстващите с Деня на независимостта и подчерта постиженията на сънародниците ни в една изключително конкурентна среда.„Това, което вие вършите тук популяризира и издига авторитета на България, повишава инвестиционното доверие към вашата страна. Знам, че много от вас работят и за привличане на още инвестиции към България, издигате и популяризирате българската култура, българското изкуство\", каза държавният глава.Радев говори и за нуждата от повече служители в представителствата на България в Америка като обоснова това с увеличаващия се брой българи зад Океана.След речта на президента, заместник министър-председателят по правосъдната реформа и министър на външните работи Екатерина Захариева, която придружава Радев, заяви:„Служителите на Министерството не са се променили от 1980 г., ако се не лъжа, а пък българите зад граница са много повече от тогава. Но това, което се опитваме да направим и правим е, чрез промяна на законодателството и новите технологии да предоставим по-добро обслужване не само след увеличение бройката на хората, защото тези хора се плащат от данъците на хората в България\".В изказването си Радев засегна и темата за даване право на българи по рождение, придобили двойно гражданство да могат да се кандидатират за народни представители, президент и вицепрезидент.По въпроса за визите за Америка бе изтъкнато, че премахването им ще бъде знак, който съответства на стратегическите отношения със САЩ.Днес българският държавен глава се включва в среща на върха, с която ООН поставя на преден и централен план въпросите на климата. На форума ще бъдат обсъдени мерки за насърчаване на изпълнението на целите на Програмата за устойчиво развитие до 2030 г. По същото време ще се проведе и събитие на високо равнище, посветено на защитата на религиозните свободи, домакин на което е президентът на САЩ Доналд Тръмп.Заради това събитие, по информация на американски медии, Тръмп няма да уважи срещата на върха за климата. Президентът Радев ще се включи и в двете събития.По време на посещението си българският държавен глава ще направи изказване в рамките на панела на високо равнище, организиран от ЮНЕСКО и посветен на темата за бъдещето на образованието. Румен Радев ще участва в Глобалния бизнес форум на Майкъл Блумбърг. ", "date": "2019.09.23", "title": "Президентът ще участва в 74-ата сесия на Общото събрание на ОНН"}
{"url": "http://www.cross.bg/strana-tzyalata-trafik-1613819.html", "text": "/КРОСС/ В последния почивен ден - очаквания за засилен трафик в цялата страна. Камиони над 12 тона няма да се движат по основните пътни артерии от 14.00 до 20.00 часа. На територията на цялата страна ще се проведе и полицейска акция за скорост, както и шофиране след  употреба на алкохол или наркотици.Мобилни и стационарни камери ще са извадени по основните направления. От \"Пътна полиция\" напомнят, че заради ремонтите, трафикът по магистрала \"Хемус\" в района на тунел \"Витиня\" е проблемен. В последния почивен ден ще бъдат осигурени две платна в посока София, в опит да се избегнат километричните задръствания. ", "date": "2019.09.23", "title": "Интензивен трафик след трите почивни дни"}
{"url": "http://www.cross.bg/kontrera-fandukova-zayavi-1613821.html", "text": "/КРОСС/ „Това, че Джамбазки стана евродепутат, не му отнема правото да се бори за кметския стол. Не е задължително балотажът в София да е между Манолова и Фандъкова. Кандидатурата на Джамбазки е много силна. Нашата партия иска сериозна промяна в общинската политика през следващите 4 години. Чух много малко и от двете дами. Няма конкретика в предложенията им\". Това заяви в ефира на „Здравей, България\" общинският съветник в СОС, ВМРО Карлос Контрера.Той допълни, че ВМРО ще представи програмата си на 28 септември.На въпроса има ли напрежение между тяхната партия и останалите кандидати Контрера заяви: „Няма да има черна кампания. За 4 години в Общинския съвет съм работил абсолютно коректно и с групата на ГЕРБ, и с г-жа Фандъкова\".В студиото на предаването той коментира и случаят с Полфрийман, който излезе предсрочно от затвора.„Това, което направи съда, а именно предсрочно освобождаване на затворник, е цинично. Не може на базата на едно писмо от неправителствена организация и на становища от свещеник и пастор, да пуснеш човек, който не се е поправил. Полфрийман очевидно не изпитва особена вина. Мястото му не е навън. Няма справедливост\", категоричен е Контрера. ", "date": "2019.09.23", "title": "Контрера: Не е задължително балотажът в София да е между Манолова и Фандъкова"}
{"url": "http://www.cross.bg/sveta-deiinostta-hilyadi-1613820.html", "text": "/КРОСС/ Най-старата туристическа фирма в света „Томас Кук\" фалира. Британската компания е създадена през 1841 г. и една от най-известните в целия свят. С прекратяването на дейността си, фирмата оставя стотици хиляди клиенти някъде по света. Засега не е ясно те как ще се приберат по домовете си.По последни данни 600 000 туристи са на почивка в чужбина, което принуждава правителствата и застрахователните компании да координират огромна спасителна операция.Само британските туристи са над 150 хиляди. Всички полети на компанията се анулират, а на клиентите е казано да не пътуват до летищата, докато не им бъде съобщено по какъв начин да се приберат.До прекратяването на дейността се стигна, след като преговорите през уикенда се провалиха и „Томас Кук\" не успя да осигури спасителен пакет от кредиторите си. ", "date": "2019.09.23", "title": "Най-старият туроператор в света фалира"}
{"url": "http://www.cross.bg/momicheta-sliven-ekipi-1613824.html", "text": "/КРОСС/ През изминалото денонощие има регистрирани три инцидента. Екипи на ПСС са издирвали две момичета в планината край Сливен. В хода на спасителната акция, момичетата са намерени.Това съобщиха за „Фокус\" от Планинска спасителна служба (ПСС) към Българския червен кръст.Освен издирваните момичета, другите два инцидента са травми на крак. Единият случай е от Рилските езера, където е работил отрядът на Дупница.Другият е станал в района на Калофер между местността Паниците и хижа „Рай\". ", "date": "2019.09.23", "title": "Екипи на ПСС са издирвали две момичета в планината край Сливен"}
{"url": "http://www.cross.bg/nyama-vnos-lekarstvo-1613823.html", "text": "/КРОСС/ От два месеца на аптечния пазар в България липсва медикамента Имуран, който се използва за поддържаща терапия при автоимунни и онкологични заболявания, съобщи БНР като се позова на общопрактикуващия лекар д-р Зорица Папазян.Лекарството имуран се използва ежедневно от пациенти с автоимунни и ракови заболявания, обясни д-р Папазян.„Много хора го ползват и никога не е имало нужда да се запасяваме или презапасяваме с него, както е в случая. Оказа се, че това лекарство го няма вече от два месеца и няма никакъв внос. Не се знае дали ще има или няма да има\", каза тя.От Министерство на здравеопазването уточняват, че медикаментът ще е наличен през октомври. Липсващото лекарство има безсрочно разрешение за употреба, но за него е постъпило уведомление през юли месец за временно преустановяване на продажбите до месец октомври по производствени причини.От Българската асоциация за развитие на паралелната търговия с лекарства заявиха, че медикаментът е наличен в съседните на България страни. Изпълнителният директор Боряна Маринкова заяви, че е крайно време да има възможност за бърз внос на липсващи медикаменти.„Да може всеки търговец на едро, който има разрешение за паралелен внос да ги внесе максимално бързо и да покрие потребностите на пациентите. Предложихме заради тази извънредна ситуация да ни се разреши да бъде внесено лекарството\", каза тя.По данни на Националния съвет по цени и реимбурсиране на лекарствените продукти за миналата година 158 лекарства са дерегистрирани, през 2017 г. те са били 327, а за периода от 2014-2017 г. - 1300.  ", "date": "2019.09.23", "title": "Лекарство за онкоболни изчезна от аптеките"}
{"url": "http://www.cross.bg/izgaryaniya-anglichanin-kostandenetz-1613825.html", "text": "/КРОСС/ Англичанин, живущ в село Костанденец, получи тежки изгаряния при инцидент в двора на къщата си. Това съобщиха от ОДМВР - Разград.Сигналът за случилото се е подаден около 20 часа на 21 септември на тел.112. При неправилно боравене със запалителна течност /бензин/, 56-годишният чужденец получил 95 % изгаряния по тялото.Откаран е по спешност в МБАЛ-Разград, откъдето е транспортиран във Варна с опасност за живота.Образувано е досъдебно производство по чл.129, ал.2 от НК. ", "date": "2019.09.23", "title": "Англичанин получи тежки изгаряния при инцидент в село Костанденец"}
{"url": "http://www.cross.bg/sofiya-kandidat-godini-1613822.html", "text": "/КРОСС/ След 30 години БСП може да направи исторически пробив в София, но трябва да бъдем умни. Това каза лидерът на БСП в столицата Калоян Паргов по време на разговора си с Явор Дачков в предаването \"Гласове\" по БСТВ. Водачът на листата на социалистите в София обясни, че формулата граждански кандидат за кмет на града, подкрепен от БСП, дава възможност за разтваряне на ветрилото.\"От 30 години в София господства дясната политика, неолибералният модел на управление, коментира Калоян Паргов. - Всички виждаме той до къде доведе града ни. Ако ние се държим егоистично към нашия кандидат, няма да можем да дадем възможност на онази част от обществото, която иска промяна, да го припознае. Казвам това предвид нагласата към БСП в София. Това е наш голям проблем\".Лидерът на БСП в столицата добави, че за разлика от десните, социалистите са по-широко скроени. \"В предишни местни избори на балотажите за районни кметове сме подкрепяли не един и двама десни кандидати, които са печелили - в \"Лозенец\", във \"Витоша\", в \"Красно село\", в \"Средец\", в \"Оборище\", припомни той. - За съжаление, от другата страна е чугунена работа. Десните трудно преглъщат егото си. Трудно им е да подкрепят някого, за да може да се промени нещо. Надявам се, да се разчупят с кандидат като Манолова на балотажа\".Калоян Паргов за пореден път отбеляза, че лавото е консолидирано, а това е един от основните фактори за успех. \"Три са важните условия, за да може БСП да се представи добре на избори, продължи той. - И всичките се събират в думата консолидация. Консолидация на партията - да няма дрязги между нас. В София това е факт. Консолидация на лявото - видяхте, че АБВ, Д-21 и по-малки социалдемократически партии подкрепиха Мая Манолова още за първи тур. И консолидация на онази част от обществото, която иска промяна. Вижте какво става с дясното. Те се разделиха на 4. ГЕРБ и СДС стоят зад Фандъкова, Демократична България си има кандидат, Спаси София - също, а една група десни, която разтваря ветрилото към центъра, подкрепи Мая Манолова. Всички, искащи промяна на модела на управление на ГЕРБ, който господства вече 10 години, трябва да припознаят един такъв кандидат. Този кандидат излиза от рамките на чисто партийна кандидатура\".Калоян Паргов обясни, че е нормално партийните членове да се вълнуват. \"Но нека да е ясно, че БСП сама в София към този момент не може да спечели избори, заяви той. - БСП има нужда от съюзници. Този въпрос от 30 години тормози партията и тежи като воденичен камък. За да осъществим историческия пробив след вече 30 години, трябва да работим умно. Мая Манолова е известна в нашите среди, все пак тя произлиза от БСП. Целта ни за предстоящите избори е да дадем възможност на всички софиянци, без да имат предубеждения, да гласуват за различен модел на управление на града като подкрепят Мая Манолова. За първи път ще го кажа - имаше два варианта за нашия кандидат. Първият беше да повторим модела с президента Румен Радев - чисто граждански кандидат да бъде издигнат от БСП. Избрахме втория - да използваме естествената притегателна сила на националния омбудсман, като я издигне инициативен комитет, а БСП я припознае и я подкрепи\".Лидерът на столичните социалисти призова опонентите на предстоящите местни избори за позитивна, честна и прозрачна капания. \"Оценяваме усилията на кмета Фандъкова през последните 10 години. Тя, каквото можа - направи. Може да бъде и по-добре. Ние имаме решение за това\", завърши Калоян Паргов.  ", "date": "2019.09.23", "title": "Паргов: БСП може да направи исторически пробив в София, но трябва да бъдем умни"}
{"url": "http://www.cross.bg/zemetreseniya-trysa-vtorichni-1613826.html", "text": "/КРОСС/ Албания беше разтърсена от повече от 340 вторични труса след двете силни земетресения в събота с магнитуд 5.6 и 5.3 по Рихтер.Сеизмологичният институт на Сърбия е регистрирал повече от 40 земетресения само в неделя, най-силното от което е било 4.0 по Рихтер. Епицентърът му е бил по-близо до Тирана в сравнение с двата първи труса.Според албанското министерство на отбраната, това са били най-силните земетресения в страната през последните 3 десетилетия.До момента албанските власти в Дурас и Тирана не позволяват на много хора да се върнат по домовете си заради множеството вторични трусове. Около 500 души са прекарали и изминалата нощ във временни убежища. Армията е издигнала палатки на футболни стадиони и е изпратила медицински екипи.Броят на пострадалите е 105 души. Щети са нанесени на повече от 600 сгради, повечето от които построени преди 1990 година.Премиерът на Албания Еди Рама обяви, че е получил предложения за помощ от Италия, Германия и няколко други европейски правителства. ", "date": "2019.09.23", "title": "Повече от 340 вторични труса разлюляха Албания"}
{"url": "http://www.cross.bg/pompeo-lavrov-ryskiya-1613827.html", "text": "/КРОСС/ Държавният секретар на САЩ Майк Помпео ще се срещне с руския си колега Сергей Лавров в петък в Организацията на обединените нации, потвърдиха от Държавния департамент за руската агенция ТАСС.Дневният ред на срещата не беше разкрит. Двамата дипломати ще участват в 74-ата сесия на Общото събрание. Общият дебат ще започне в понеделник.Последният път, когато Лавров и Помпео се срещнаха, беше през месец май в руския черноморски курорт Сочи. ", "date": "2019.09.23", "title": "Помпео ще се срещне с Лавров в ООН в петък"}
{"url": "http://www.cross.bg/bulgariya-voiina-nikola-1613772.html", "text": "/КРОСС/ 867 г. - Василий I Македонец извършва преврат, като убива император Михаил III и заема византийския императорски трон.1122 г. - Папа Каликст II и император Хайнрих V сключват Вормски конкордат, с което се прекратява Борбата за инвеститурата.1821 г. - Град Триполица в Гърция е превзет и около 30 000 мюсюлмани са избити по време на Гръцката война за независимост.1846 г. - Германският астроном Йохан Готфрийд Гал открива планетата Нептун, използвайки математическите предположения на френския математик Юрбен Льоверие.1868 г. - Пуерто Рико обявява независимост.1875 г. - 15-годишният Уилям Бони (Били Хлапето) - легендарен американски престъпник, е арестуван за първи път.1902 г. - Избухва Горноджумайското въстание.1912 г. - Балканската война: С указ на цар Фердинанд I е формирано Македоно-одринско опълчение начело с генерал Никола Генев и с началник-щаб майор Петър Дървингов.1923 г. - В България започва Септемврийското въстание.1932 г. - Създадено е Кралство Саудитска Арабия.1932 г. - Излиза първият брой на списание Пламък.1943 г. - Втора световна война: Създадена е т.нар. Република Сало.1944 г. - Към РМС е създадена детско-юношеска организация, наречена по-късно Димитровска пионерска организация \"Септемврийче\".1947 г. - В Софийския централен затвор е изпълнена смъртната присъда на земеделския лидер Никола Петков.1948 г. - България отправя молба до ООН за членство в организацията.1955 г. - В Лондон е подписана спогодба за уреждане финансовите задължения на Народна република България към Великобритания.1963 г. - Куба се присъединява към ЦАОП (Централноамерикански общ пазар).1973 г. - Хуан Перон е избран за втори път за президент на Аржентина, след като през 1955 г. е свален чрез държавен преврат.1975 г. - В курортният комплекс \"Албена\" започва XX конгрес на Международната асоциация на кинопрегледите и кинохрониките.1982 г. - Завършва посещението на генералния секретар на ЦК на ЧКП и президент на Чехословакия Густав Хусак в Народна република България. Подписани са основни насоки за задълбочаване на икономическото и научно-техническото сътрудничество между двете страни.1983 г. - Държавата Сент Китс и Невис става член на ООН.1996 г. - С решение на Управителния съвет на БНБ девет банки с ликвидни проблеми са поставени под особен надзор. Това са ТС Банк, Балканбанк, Стопанска банка, Бизнес банка, Елит Банка, ТБ \"Славяни\", ТБ \"Моллов\", Ямболска и Добруджанска банка.1999 г. - По време на 6-часовото си посещение в България германският канцлер Герхард Шрьодер заявява, че България може да бъде поканена за присъединяване към ЕС.2002 г. - Излиза първата публична версия на уеб-браузъра Mozilla Firefox (\"Phoenix 0.1\").2003 г. - В резултат на енергиен срив няколко милиона граждани на Дания и Швеция остават за 2 часа без електрически ток.2006 г. - Ежегодният Парад на любовта се провежда в Сан Франциско", "date": "2019.09.23", "title": "23 септември в историята"}
{"url": "http://www.cross.bg/elisaveta-boga-zahariii-1613771.html", "text": "/КРОСС/ В дните на цар Ирод, който управлявал Юдея от 30 г. преди Рождество Христово до 3 г. след Рождество Христово, живял в град Хеврон един свещеник на име Захарий, с жена си Елисавета, която била братовчедка на света Ана, майката на св. Богородица.Захарий и Елисавета били праведни пред Бога: живеели според всички заповеди и наредби Господни. Те били в напреднала възраст. Нямали деца. На тая възраст не можели да се надяват, че ще им се роди чедо. Но въпреки това се молели усилено на Бога да стори с тях чудо: да им даде син, както в древността дарил с рожба престарялата Сарра.Свещениците при Йерусалимския храм били разделени на 24 смени. Всяка смяна служела по осем дни, от събота до събота. Захарий бил от осмата смяна. Когато дошъл неговия ред, той се отправил за Йерусалим. Различните длъжности в храма /каденето, принасянето на жертви, грижата за седмосвещеника, сменяването на хлябовете на предложението и др./ се разпределяли между свещеници от всяка смяна по жребие. Този път се паднало на Захарий да влезе в храма Господен, за да покади. Народът се молел отвън през време на каденето.Когато Захарий принасял кадилната жертва, ангел Господен му се явил отдясно на кадилния жертвеник. Като го видял, свещеникът се уплашил. Но ангелът му казал:- Не бой се, Захарие! Твоята молитва бе чута: жена ти Елисавета ще ти роди син, и ще го наречеш с името Йоан; и ще имаш радост и веселие, и мнозина ще се зарадват на раждането му; защото той ще бъде велик пред Господа; няма да пие вино и сикер, и ще се изпълни с Дух Свети още от утробата на майка си; и мнозина синове Израилеви ще обърне към техния господ Бог; и ще върви пред Него в духа и силата на Илия, за да обърне сърцата на бащите към чедата, и непокорните към разума на праведните, та да приготви на Господа народ съвършен!Ангелът възвестил на Захарий не само това, че ще му се роди син, но и това, че тоя негов син ще бъде велик светец и предтеча на Изкупителя на човечеството. Свещеникът, смутен и развълнуван, не могъл да разбере веднага тая вест. Затова казал на ангела:- По какво ще узная това? Аз съм стар, па и жена ми е в напреднала възраст.Ангелът му заявил:- Аз съм Гавриил, който предстоя пред Бога, и съм пратен да говоря с тебе и да ти благовестя това; и ето, ти ще мълчиш и не ще можеш да говориш до деня, когато ще се сбъдне това, понеже не повярва на думите ми, които ще се сбъднат на времето си!Онемяването било едновременно и знамение и наказание за свещеника. Народът чакал вън и се чудел, задето Захарий се бавел в храма. Когато свещеникът излязъл, не можел да продума и да благослови народа. За богомолците станало ясно, че той е имал видение.След като изминали дните на службата, Захарий се върнал у дома си.Скоро Елисавета заченала. Благочестивите съпрузи топло благодарили на Бога, че проявил към тях тази велика милост.Като прославяла Бога, Елисавета си казала:- Тъй ми стори Господ в дните, в които ме погледна милостиво, за да снеме от мене укора между човеците.На шестия месец след това събитие същият архистратиг Гавриил бил изпратен от Бога в галилейския град Назарет за възвести на пречистата Дева Мария, че ще бъде майка на Спасителя Господа Иисуса Христа.Светата Дева запитала:- Как ще бъде това, когато аз мъж не познавам?Небесният пратеник й отговорил:- Дух Свети ще слезе върху тебе, и силата на Всевишния ще те осени, затова и Светото, Което ще се роди от тебе, ще се нарече Син Божи. Ето и Елисавета, твоя сродница, наричана неплодна, зачена син в старините си, и е вече в шестия месец. У Бога няма да остане безсилна ни една дума!Смирено и благоговейно светата Дева казала:- Ето рабинята Господня; нека ми бъде по думата ти.Тогава ангелът си отишъл от нея.Пресвета Дева Мария се отправила веднага за град Хеврон, за да сподели радостта си със своята сродница Елисавета. Тя влязла в дома на свещеник Захарий и поздравила Елисавета. Когато Елисавета чула поздрава й, младенецът проиграл в утробата й. Тя се изпълнила с Дух Свети и извикала възторжено с висок глас:- Благословена си ти между жените, и благословен е плодът на твоята утроба. И откъде ми е това - да дойде при мене майката на моя Господ? Защото, щом гласът на твоя поздрав достигна ушите ми, проигра младенецът радостно в утробата ми. И блажена е, която е повярвала, понеже ще се сбъдне казаното от Господа.Света Дева Мария разбрала от думите на Елисавета, че Бог й е открил истината; тя, смирената Девица, е избрана да стане майка на Спасителя на човечеството; и Той, Спасителя ще дойде скоро на земята! Тя не могла повече да скрива високото звание, което архистратиг Гавриил й възвестил. Затова изрекла величествената песен:- Душата ми величае Господа, и духът ми се зарадва в Бога, Спасителя мой, задето Той милостиво погледна унизеността на рабинята Си; защото, ето, отсега ще ме облажават всички родове; задето силният ми стори велико нещо, и свято е името Му; и Неговата милост е от род в род за ония, които се боят от Него!Света Дева Мария останала при Елисавета около три месеца. И след това се върнала у дома си.Когато настъпило времето, Елисавета родила обещания син. Съседите и роднините й се зарадвали с нея. На осмия ден трябвало да дадат име на мледенеца. Всички смятали, че той трябва да носи името на баща си. Но Елисавета казала:- Не, а да се нарече Йоан.Отгде е знаела Елисавета, че детето трябва да се казва Йоан? - Навярно и тя е получила указание за името на детето от Светия Дух, благодатта на Когото изпълнила цялото й същество, когато света Богородица я посетила. Тогава съществувал обичай детето да вземе името на някой роднина. А никой в рода на Захарий не се наричал Йоан. Затова близките се колебаели да изпълнят така ясно изразената воля на Елисавета. Трябвало най-после да запитат бащата. Със знаци му дали да разбере, че искат да знаят какво име желае той да се даде на детето. Той написал на дъсчица: \"Йоан му е името\".В същия миг се развързали устата и езикът му. И той проговорил, като благославял и прославял Бога. Изпълнен с Духа Свети, той пророкувал:- Благословен е Господ, Бог Израилев, задего посети и извърши избавление на своя народ... И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища, и да дадеш на народа му да познае спасението чрез прощаване на греховете им, поради великото милосърдие на нашия Бог, с което ни посети изток свише, за да просвети ония, които са в тъмнина и сянка смъртна, и да насочи нозете ни в пътя на мира.Веста за всичко, което се случило при обрязването на Йоан, се разнесла по цялата планинска страна. Всички, които чули това, говорели помежду си:- Какво ли ще бъде този младенец?А младенецът растял и крепнел духом...В определеното време се родил Иисус Христос. Това събитие хвърлило в голяма тревога жестокия и подозрителен юдейски цар Ирод. Понеже знаел, че Иисус е потомък на цар Давид, той се страхувал, да не би тоя Младенец, като порасне, да му отнеме престола. Затова издал заповед да бъдат избити всички деца от две години надолу във Витлеем и околностите му, та по тоя начин да бъде погубен и Младенецът Иисус.Детето на Елисавета Йоан било също застрашено с убийство. Затова разтревожената майка се криела, с него в някаква пустинна планинска пещера. Скоро престарелите родители починали. Закрилян от Бога, Йоан, техният син, израсъл в пустинята и останал там до деня, когато се явил на Израиля.© Жития на светиите.", "date": "2019.09.23", "title": "Зачатие на св. Йоан Предтеча и Кръстител"}
{"url": "http://www.cross.bg/rodeni-na-septemvri-1613770.html", "text": "/КРОСС/ Сашка Братанова, актрисаМилко Калайджиев, певецХристо Гърбов, актьорВалентин Делиминков, футболистДиджей БалтазарВенелина Хаджиева, актрисаМагда, поп-фолк певицаМатей Казийски, волейболист", "date": "2019.09.23", "title": "Родени на 23 септември"}
{"url": "http://www.cross.bg/govoryat-luzhi-polititzite-1613774.html", "text": "/КРОСС/ Политиците умеят да говорят дълго без да кажат нищо, служейки си с много лъжи, които представят за истина. Дипломатите пък говорят само лъжи, без да си послужат с нито една истина.Афоризъм  ", "date": "2019.09.23", "title": "Политиците умеят да говорят дълго без да кажат нищо..."}
{"url": "http://www.cross.bg/chasa-sobstvenika-takova-1613813.html", "text": "/КРОСС/ Цяла нощ продължи разпитът на 57-годишния мъж, който в събота се барикадира в дома си в столичния квартал  „Овча купел\". Той беше обезоръжен малко след 19 часа в неделя, когато отряд „Кобра\" нахлу в апартамента му.Преди това преговорите с психолози продължиха повече от 20 часа. Мъжът беше прегледан от екип на Спешна помощ. При прегледа той е бил спокоен и уравновесен и не се е наложило да бъде хоспитализиран, съобщават властите. Очаква се с прокурорска мярка да бъде отведен в психиатрично заведение.В момента ситуацията е спокойна. Въпреки това има полицейски служители, районът продължава да е отцепен. Барикадираният мъж е живеел на последния етаж на блок 6 на столичния квартал „Овча Купел\". Хората са чули няколко няколко изстрела в събота вечерта.„Вчера около 13 часа на телефон 112 е получен сигнал от мъж, собственик на охранителна фирма. Той твърди, че неизвестно лице, въоръжено с оръжие и с униформа, го е потърсило на адреса на офиса на фирмата. Установява се, че преди два месеца това лице е било на събеседване със собственика, за да търси работа като сътрудник „Охрана\". След като не е одобрен се започват редица от SMS-и, включително и със заплаха за убийство и саморазправа със собственика. Патрул от 6 РУП се явява на място, след като установява самоличността и адреса на лицето, при опит да се влезе в контакт с него, в апартамента се чува презареждане на пистолета и започва да се стреля. Което е заострило вниманието полицаите веднага да напуснат стълбищната площадка. Във вчерашния ден има изстреляни над 2 пълнителя. Говорим за газово оръжие, което по закон е с уведомителен характер. След проверка в нашите масиви ние сме категорични, че не е подавано такова уведомление до 6 РУП\", обясни гл. комисар Георги Хаджиев, директор на СДВР.Той допълни, че глобата за такова нарушение е до 500 лева. ", "date": "2019.09.23", "title": "Край на драмата в \"Овча купел\", разпитът продължи цяла нощ"}
{"url": "http://www.cross.bg/chasa-sustoi-sofiya-1613815.html", "text": "/КРОСС/ София.От 9.00 часа в храм „Св. Йоан Предтеча\" в квартал „Обеля\" ще се състои Архиерейска света Литургия. Тя ще бъде оглавена от Негово преосвещенство Белоградчишкия епископ Поликарп.***София.От 11 часа в залата на ул. „Оборище\" №5 гражданският кандидат за кмет на София Мая Манолова ще представи програмата си за управление на столицата. Документът съдържа 23 мерки до 2023 г., развити в пет стълба - „София - светла, умна и почтена\", „София - чиста, уютна и зелена\", „София - удобна и подредена\", София - с грижа за гражданите\", „София - привлекателна и заможна\".***София.От 12.00 часа в зала „Арена Армеец\" ще се състои церемония по официалното откриване наинициативата „Европейска седмица на спорта #BеАctive\".***София.От 12.00 часа в Общинската избирателна комисия ГЕРБ-София ще подаде документи за регистрация на кандидата си за кмет на Столична община, както и на кандидатите за общински съветници, кметове на райони и кметове на кметства.***Благоевград.От 11.00 часа на площад „Македония\" в Благоевград ще се проведе инициативата „Спортна панорама\".***Бургас.От 11.00 часа в зала „Ахело\" в хотел „Приморец\" ще се състои пресконференция за представяне на кандидатите за кмет и за общински съветници на ПП Национален фронт за спасение на България (НФСБ) за община Бургас.***Велико Търново.От 9.00 часа на Самоводската чаршия ще започне Фестивалът на занаятите - целодневни концерти, пърформанси, хепънинг.***Велико Търново.От 10.30 часа пред крепостта „Царевец\" ще се състои двучасов спектакъл на военни оркестри, участващи в ХІІI Международен фестивал на военните оркестри.***Велико Търново.От 10.30 часа на Самоводската чаршия ще започнат демонстрации в работилници на АЕК „Самоводска чаршия\". Ще се проведат и детска работилничка за сапуни, кулинарна работилничка „Юфката на баба Калинка\" и демонстрации с шеф Радичев.***Гоце Делчев.От 19.30 часа в района на бившата казарма ще бъдат представени изпълнения на оркестрите „Боги Бенд\"  и „Галакси\" в рамките на Традиционния есенен панаир в града.***Кюстендил/с. Шишковци.От 18.00 часа в Шишковци ще бъде закрит тридневният Международен фестивал „Балканска черга\".***Пловдив.От 10.30 часа пловдивските социалисти ще отбележат 96 години от първото в света Антифашистко въстание с поклонения пред паметниците в местността Кемера и парк „Акациева горичка\". Поклонението пред мемориала в „Акациева горичка\" е с начален час 13.00 часа.***Пловдив.От 11.30 часа в Международен панаир - Пловдив ще бъде открит Международният технически панаир.***Пловдив.От 14.00 часа в ОИК ще бъдат депозирани документите за регистрация на кандидатите на „БСП за България\" за кмет на Община Пловдив, районни кметове и общински съветници.***Радомир/ с. Радибош.От 16.00 часа в село Радибош Негово преосвещенство Белоградчишкият епископ Поликарп ще освети манастира „Св. Троица\"  ", "date": "2019.09.23", "title": "Къде какво в страната на 23 септември"}
{"url": "http://www.cross.bg/tema-stydioto-zhivo-1613814.html", "text": "/КРОСС/ Тема: Как да се плащат болничните? Тезите на работодатели и синдикатиТема: Психология на престъпника. Възможна ли е промяна?Тема: Какъв е трафикът по основните пътища на България в последния почивен ден? Подробностите на живоТема: Зона 51 или какво се крие зад вратата на конспирациятаТема: Бомба в колата на частен съдебен изпълнител - откриха ли кой е извършителят? Директно от Стара Загора;Тема: За „Балкански поток\", АЕЦ „Белене\" и отношенията с Русия - в студиото министърътна енергетиката Теменужка Петкова;Тема: Очаква ли се шоково поскъпва на горивата и какво е качеството на бензина и дизелау нас?Тема: На живо: какви са мерките за сигурност на пътя през предстоящите празнични дни?Тема: Кой трови защитени птици в Искърското дефиле?Тема: Случаят \"Джок Полфрийман\" - едно освобождаване, много въпроси. В студиото - бившият главен секретар на МВР Калин Георгиев.Тема: На косъм от смъртта. След разследването на Васил Иванов проговаря един от пациентите със стент, поставен без занието му.Тема: И ВМРО в битката за София. Ще промени ли кандидатурата на Джамбазки очакванията за балотаж между Фандъкова и Манолова?Тема: Педофили зад фалшиви профили в мрежата. Как изнудват жертвите си и как да пазим децата си? Отговорите в \"На твоя страна\".Тема: В \"Пълен абсурд\": Жена се прави на мечка, за да гони крави, които плашат ученици.Тема: И маската на Коконата падна. Очаквайте първото интервю на Джулиана Гани след като напусна хитовия формат.Тема: \"Шосето не е писта\". Каузата, която обедини актьора Христо Мутафчиев и шампионът по плуване Петър Стойчев?  ", "date": "2019.09.23", "title": "По телевизиите днес"}
{"url": "http://www.cross.bg/vychkov-yulian-beshe-1613812.html", "text": "/КРОСС/ На 83-годишна възраст почина професор Юлиан Вучков, потвърдиха от ВМА за NOVA.Проф. Вучков беше публицист, театрален, литературен и телевизионен критик, доктор на науките. Освен това беше създател, коментатор и водещ на редица телевизионни предавания.Юлиан Вучков е роден на 31 януари 1936 г. в град Варна. Завършва гимназия в Хасково и театрознание във ВИТИЗ през 1958 г. Защитава докторска дисертация в Института за литература при Българската академия на науките.Дълги години работи в телевизии.Поклон пред паметта му! ", "date": "2019.09.23", "title": "Отиде си емблематично лице от родния екран - проф. Вучков"}
{"url": "http://www.cross.bg/chasa-vodeshti-telegraf-1613816.html", "text": "/КРОСС/  в. 24 часа - И Кърджали в серия трусове на Балканитев. 24 часа - 150 висши чиновници бият по официален доход Борисов. Води шефът на БНБ с 16 849 лв. заплатав. Телеграф - Тресат ни три дни магнитни бурив. Телеграф - Западно- и Средноевропейският митрополит Антоний: Наш професор по математика стана свещеник в Барселона  в. 24 часа - Специални екипи ще проверяват за палене на стърнищав. 24 часа - Кметът инж. Добромир Добрев: 86 млн. лева инвестирахме в облика на Горна Оряховица - най-много от 25 г. насамв. 24 часа - 500 компании от 34 държави показват иновации на панаира в 1  в. 24 часа - Петър Андронов главен изпълнителен директор на ОББ, кънтри мениджър на „КВС Груп\" в България: Лихвите при ипотечните заеми са под разумната линия на рискав. Телеграф - Западно- и Средноевропейският митрополит Антоний: Наш професор по математика стана свещеник в Барселона  в. 24 часа - Как Хайтов предсказа битката за Софияв. Телеграф -- Предизвестени трагедиив. 24 часа - Затворът е наказание, а не пътен лист за живота", "date": "2019.09.23", "title": "Водещи теми в пресата"}
{"url": "http://www.cross.bg/esenta-severnoto-temperatyri-1613817.html", "text": "/КРОСС/ В 10 ч. и 50 мин. настъпва есенното равноденствие и започва астрономическата есен.Есента идва с приятни температури и слънце. В първия официално есенен ден над цялата страна ще е слънчево и без валежи, с максимални температури между 20 и 27 градуса.Есента е един от четирите сезона в умерения пояс, заедно с пролетта, лятото и зимата. Астрономически тя започва с есенното равноденствие (около 23 септември в Северното полукълбо и 21 март в Южното). В метеорологията се използва различна конвенция - есенни са месеците септември, октомври и ноември в Северното полукълбо и март, април и май в Южното.Есента е преходен сезон с понякога доста високи температури в началото (циганско лято) и умерени до по-ниски към края, когато зимното слънцестоене (около 21 декември в Северното полукълбо и 21 юни в Южното полукълбо) бележи астрономическото начало на следващия сезон.Есента, както и останалите сезони се дължат на наклона на земната ос, който е 23.5° спрямо орбиталната равнина, в която се движи Земята. Поради този наклон различни части на планетата са подложени на различно осветяване от страна на Слънцето. ", "date": "2019.09.23", "title": "Настъпва астрономическата есен"}
{"url": "http://www.cross.bg/dvoiika-avstriiiska-evro-1613855.html", "text": "/КРОСС/ Австрийска двойка от град Линц, поръчала си дрехи онлайн, получила необичайно допълнение към поръчката - 24 800 таблетки екстази на пазарна стойност около 500 000 евро, предаде ДПА.Семейството поръчало две рокли по интернет и получило два пакета. Единият още при получаването се сторил на клиентите по-тежък и вътре се оказали хапчетата. Съпрузите веднага се обърнали към полицията и тя проследила пратката.Оказало се, че трябвало да бъде получена от клиент в Шотландия и била доставена в Линц погрешка. Полицията идентифицирала получателя и сега издирва и изпращача. ", "date": "2019.09.23", "title": "Австрийска двойка си поръча дрехи онлайн, получи екстази за 500 000 евро"}
{"url": "http://www.cross.bg/nikolaii-mitropolit-izpolzvat-1613852.html", "text": "/КРОСС/ Извършва се проверка и когато приключи, ще ви уведомим за резултатите. Така отговори новият директор на Областната дирекция на Министерство на вътрешните работи, относно законността на съоръжението на предното стъкло на автомобила на пловдивския митрополит Николай.Припомняме, че в средата на август в София засякоха автомобила, използват от митрополит Николай, в който бяха монтирани светлини, подобни на тези, които се използват от автомобилите на Националната служба за охрана ", "date": "2019.09.23", "title": "МВР проверява дали митрополит Николай ползва подобни на НСО светлини"}
{"url": "http://www.cross.bg/devetima-postradaha-pri-vzriv-v-sypermarket-v-avstriya-1613854.html", "text": "/КРОСС/ Взрив избухна в хранителен магазин в Тирол. Ранени са 9 души, а възрастна жена все още е под развалините, съобщават „Курир\" и БГНЕС. Експлозията е предизвикала пожар, вследствие на което обитателите на съседните домове е трябвало да бъдат евакуирани.Причината за инцидента засега остава неясна, но се предполага, че става въпрос за изтичане на газ. Строителни работници са сигнализирали за проблема, след което подаването на газ е било преустановено. Малко по-късно е проехтяла експлозията. Ранени са намиращите се в и пред магазина хора.Вследствие на детонацията са счупени стъклата на намиращата се наблизо банка. Разрушена е и една къща.Няма опасност за живота на пострадалите, съобщават от спасителната служба. ", "date": "2019.09.23", "title": "Деветима пострадаха при взрив в супермаркет в Австрия"}
{"url": "http://www.cross.bg/isys-bratovched-boris-1613856.html", "text": "/КРОСС/ Починалият на ринга в Албания български боксьор Борис Станчов се е боксирал под чужда самоличност от 2018 г. По този начин той е участвал в осем мача. Това разкри пред bTV Исус Величков, неговият братовчед, чийто боксьорски лиценз е използвал Борис. Първоначално Исус беше обявен за мъртъв, тъй като така е бил записан сред участниците. Той се оказа обаче жив и здрав и даде интервю след фаталния за братовчед му мач в Албания.\"Той играе от 2018-а с моята карта. Каза няма проблем, треньорът знае\", заяви Исус Величков, който разказа, че братовчед му е дошъл у тях преди една година с тази молба.\"Казах му - \"Няма проблем, само да не ме вдигнат\", обясни Исус пред камерата.Интересното е, че двамата боксьори нямат съществена визуална прилика и лесно може да се различени.В момента тече заседание на УС на Българския професионален боксов съюз, на което трябва да се изясни цялата ситуация. Все още не е ясно как се е стигнало до смяната на имената и размяната на документите. ", "date": "2019.09.23", "title": "Исус Величков: Борис се състезава под моето име от 2018 година"}
{"url": "http://www.cross.bg/evro-standart-avtomobili-1613840.html", "text": "/КРОСС/ Новите правила за чистотата на въздуха в големите градове в Белгия предвиждат скоро в страната да се движат само дизелови автомобили, произведени в последното десетилетие. Това сочат данни, представени в местни медии.В Брюксел от миналата година е в сила забрана за движение на най-старите дизелови превозни средства (автомобили, автобуси и камиони), за които няма стандарт, или които са произведени по стандарт Евро 1. От тази година в столицата бе забранено движението на дизелови автомобили от стандарта Евро 2, както и на бензинови без стандарт или с Евро 1.От началото на следващата година в града ще се движат само дизелови превозни средства по стандарт Евро 4 или по-нов. От 2022 г. за дизелите ще се изисква стандарт поне Евро 5, а от 2025 г. - поне Евро 6. След 6 години се предвижда ограничаване на движението на бензинови автомобили от стандарт Евро 2.Във Фландрия бе ограничено движението на превозни средства по двата най-стари стандарта, а във Валония мерки ще бъдат въведени от 2023 г. Общините имат свободата сами да предлагат и въвеждат зони с ограничения за движението на по-замърсяващи превозни средства. Спазването на забраните се следи с камери, способни да разпознават регистрационните табели и свързани със съответните бази данни.Собствениците на \"забранени\" автомобили имат правото да влизат в зоните с ограничения в Брюксел до осем дни в годината и срещу билет от 35 евро на ден. На нарушителите се налага глоба от 350 евро, но за един автомобил не може да бъдат издавани повече от четири глоби годишно.За да се избегнат повече неприятности, белгийските власти изпращат предварително писмени предупреждения на собствениците на автомобили, обхванати от новите мерки. Налагането на глоби започва 3 месеца след влизането в сила на поредните ограничения. Според властите въздействието на мерките е видимо, а по-засегнати са дизеловите двигатели, защото те замърсяват 10 пъти повече. ", "date": "2019.09.23", "title": "Старите дизели изчезват постепенно от Белгия"}
