{"url": "http://www.cross.bg/sofibor-lihvite-nyama-1573976.html", "text": "/КРОСС/ Лихвите по много от банковите заеми в лева може да се изчисляват по нов начин от 1 юли. Причината е, че БНБ спира да поддържа индекса СОФИБОР. Голяма част от лихвите по левовите кредити у нас се изчисляват именно на база индекса СОФИБОР, съобщава bTV.По груби изчисления около 40% от всички заеми у нас се пресмятат именно на базата на СОФИБОР. След два месеца обаче БНБ спира да изчислява с този индекс, защото няма лиценз за това според нов европейски регламент.Така, ако няма друг лицензиран представител, СОФИБОР ще трябва да бъде заменен от друг индекс.От Асоциацията на банките обясниха, че има възможност индексът да продължи да съществува. Международен администратор на индекси проявявал интерес да изчислява СОФИБОР. Ако все пак индексът отпадне, може лихвите да почнат да се изчисляват с друг, но това няма да ощети хората с кредити.     „От самата промяна технически не би трябвало да има промяна в лихвите”, подчерта Петър Андронов от Асоциацията на банките. Ако има промени, хората с кредити няма да бъдат ангажирани да преподписват договорите си. Промените ще са автоматични. А в парламента готвят промени, които да защитават потребителите. „Ако има замяна на един индекс с друг, към момента на замяната лихвените нива да не бъдат по-високи, от тези, които са били преди това”, поясни председателят на бюджетната комисия Менда Стоянова.И все пак експертите допускат, че лихвите рано или късно ще тръгнат нагоре, макар и не заради отпадане на индекси. „Заради това, че в Щатите тръгнаха лихвите нагоре преди година, там между 4 и 5% са лихвите по ипотеките им. Очаква се, че това скоро ще се пренесе и в Европа”, каза Тихомир Тошев от Асоциацията на кредитните консултанти. ", "date": "2018.05.03", "title": "Преизчисляват лихви по заеми: От 1 юли БНБ спира смятането на индекса СОФИБОР"}
{"url": "http://www.cross.bg/oblachnost-gradysa-obyad-1573966.html", "text": "/КРОСС/ През нощта над по-голямата част от страната ще бъде предимно ясно, с незначителна висока облачност. До сутринта в източните райони и Горнотракийската низина отново ще се образува мъгла или ниска облачност. Минималните температури ще са между 10 и 15 градуса, сочи прогнозата на НИМХ-БАН.Утре (в петък) ще бъде предимно слънчево. До обяд ниската облачност в източните райони ще се разкъса, видимостта ще се подобри. След пладне в планинските райони от западната половина на страната ще се развива купеста облачност, само на отделни места - купесто-дъждовна, с краткотрайни превалявания. Ще духа слаб и умерен вятър от изток. След обяд ще е горещо с максимални температури между 27 и 32 градуса, по-ниски по крайбрежието на морето.По Черноморието до обяд ще е с ниска облачност или мъгла, след което ще се установи предимно слънчево време. Ще духа слаб до умерен източен вятър. Максималните температури ще са 17-22 градуса. Температурата на морската вода е 16-19 градуса. Вълнението на морето ще е 1-2 бала.Над планините ще преобладава слънчево време. След обяд облачността над масивите в Западна България ще се увеличи и на места ще превали и прегърми. Ще духа умерен югоизточен вятър. Максималната температура на височина 1200 метра ще е около 21 градуса, на 2000 метра - около 13 градуса.В събота и в неделя въздушната маса над страната ще бъде по-неустойчива.В събота, все още, над по-голямата част от страната ще се задържи слънчево, сутринта по Черноморието с ниска облачност и мъгла. Около и след обяд, както и до полунощ, главно над Югозападна България, ще се развива купеста и купесто-дъждовна облачност и на места там ще превали и прегърми.В неделя, на Гергьовден, във все повече райони, главно в западната половина от страната, ще има краткотрайни, в отделни райони - интензивни, валежи и гръмотевични бури. Възможни са локални значителни валежи и градушки. Вятърът ще се ориентира от североизток, в неделя ще се усили.Температурите ще са все още високи. Преобладаващите максимални в неделя ще бъдат между 24 и 29 градуса.", "date": "2018.05.03", "title": "Топло време с краткотрайни превалявания за почивните дни "}
{"url": "http://www.cross.bg/radzhastan-ytar-pradesh-1573958.html", "text": "/КРОСС/ Най-малко 97 души загинаха и стотици бяха ранени при силни пясъчни бури в Северна Индия, съобщи ''Times of India''.Силните ветрове със скорост над 130 км/ч в нощта срещу четвъртък прекъснаха електричеството, изкорениха дървета и разрушиха къщи в щатите Раджастан и Утар Прадеш. Много от жертвите са спели в домовете си, които се срутили.В Утар Прадеш са потвърдени 65 смъртни случая, а в намиращият западно от него пустинен щат Раджастан – 33.Окръг Агра в Утар Прадеш е сред най-силно засегнатите, като там има най-малко 35 загинали. Прочутият мавзолей Тадж Махал в град Агра обаче не е пострадал.Бурите убиха в този щат най-малко 157 животни.Град Бхаратпур в щата Раджастан остана без ток, след като стихията повали над 1000 електрически стълба, като властите обявиха, че ще им трябват два дни, за да възстановят електроснабдяването.", "date": "2018.05.03", "title": "Най-малко 97 души станаха жертвите на силни пясъчни бури в Индия"}
{"url": "http://www.cross.bg/shvetziya-vsushtnost-karl-1573952.html", "text": "/КРОСС/ Най-популярното шведско ястие – кюфтенцата със сос „Кьотбулар“, които се продават и във всеки ресторант на „Икеа“ в Европа, всъщност не били шведски, а османски. Това съобщи официалният сайт Sweden.se в туит. „Шведските кюфтенца се правят по рецепта, която крал КарлXII е донесъл от Турция в началото на 18-ти век. Нека се придържаме към фактите!“, пише в туита.Карл XII управлява шведите от 1697 до 1718 година и прекарва няколко години в изгнаничество в Османската империя. От там той донася в Швеция няколко турски продукта, сред които и кафето на зърна. Защо Швеция е решила да признае, че най-популярното й ястие всъщност е турско, не е ясно.Турците, живеещи в Швеция, поздравиха страната за смелостта и призоваха сега кьотбулар да бъде прекръстено на кюфте. Не малко шведи пък са шокирани от новината. „Целият ми живот бе една лъжа“, пише шведски гражданин в отговор на туита.", "date": "2018.05.03", "title": "Шведските кюфтенца били османски"}
{"url": "http://www.cross.bg/bulgariya-sobstvenost-shtati-1573975.html", "text": "За първи път от пет години България не е сред държавите „пирати”, ограбващи интелектуална собственост. Според посланика на Съединените щати у нас Ерик Рубин България защитава по-добре правоносителите, съобщава bTV.В края на 80-те години на миналия век Съединените щати слагат началото на така наречения  „Доклад 301”, който задължава търговските представители на САЩ да наблюдават държавите, където са изпратени, дали подпомагат развитието на пиратски материали.„През 2005 г., забележете, България е на второ място след Китай в този списък”, коментира Любомир Тулев, специалист по киберсигурност.Но 2018 г. се оказва добра за страната ни. „Днес интелектуалната собственост в България е защитена значително по-добре от преди. И това е така, защото българската страна работи заедно със Съединените щати, за да постигне успех. Но това е победа и за чуждестранните инвеститори, и за българските инвеститори. Фактът, че интелектуалната собственост в България е защитена, ще окуражи инвеститорите да дойдат на българския пазар, да открият работни места”, каза американският посланик Ерик Рубин. Киберекспертите напомнят, че безплатният софтуер е вход за много престъпници да влязат в компютъра ни.„Какво ми пречи на мен като един хакер да създам една антивирусна програма и ако ти си фирма и от твоя компютър извършваш платежни нареждания, банкови трансакции и други операции, свързани с твоя бизнес, и инсталираш такъв софтуер на твоя компютър, ти на практика даваш достъп до цялата си компютърна конфигурация и всички файлове”, каза Любомир Тулев. Прегледът за борбата с пиратството се прави всяка година.", "date": "2018.05.03", "title": "За пръв път от 5 години : България не е сред държавите „пирати”"}
{"url": "http://www.cross.bg/esen-obvinena-obidila-1573949.html", "text": "Турски съд оправда бивша Мис Турция, която бе обвинена, че е обидила жертвите на опита за преврат в страната през 2016 г. в свой коментар в \"Туитър\", предаде Ройтерс.Ътър Есен бе лишена от короната, присъдена ѝ за 2017 г., след като туитът излезе наяве и предизвика гневни реакции в социалните медии. Тя бе обвинена в \"публично оскърбяване на част от обществото\" със забележката, публикувана по време на честванията на годишнината от преврата.В туита, който по-късно бе изтрит, пишеше: \"Тази сутрин на Деня на мъчениците, 15 юли, ми дойде цикълът. Отбелязвам деня, като кървя, символизирайки кръвта на мъчениците\". Есен отрича да е имала намерение да нанесе обида.Съдът я оправда днес, позовавайки се на липса на достатъчно елементи за престъпление. Короната в крайна сметка бе дадена на подгласничката на Есен.", "date": "2018.05.03", "title": "Oправдаха бивша Мис Турция, обвинена, че е обидила жертвите на опита за преврат"}
{"url": "http://www.cross.bg/prahovi-chastitzi-fini-1573961.html", "text": "/КРОСС/ Качеството на въздуха във Финландия е най-доброто в света, съобщава Метеорологическият институт на страната, като се позовава на данни на Световната здравна организация.Концентрацията на фини прахови частици във Финландия средно е 6 микрограма на кубически метър и това е най-ниският показател в света. По качество на въздуха близо до Финландия се нареждат Естония, Швеция, Канада, Норвегия и Исландия.Според изследването на СЗО 80 % от жителите на градовете на планетата дишат въздух, който съдържа фини прахови частици над нормата от 10 микрограма на кубичен метър.Най-остър е проблемът в градските райони на страни с ниски и средни доходи – предимно в Азия и в Африка. В Индия концетрацията на фини прахови частици е 100 микрограма на кубичен метър.Мръсният въздух способства развитието на сърдечно-съдови заболявания, рак и остри респираторни заболявания, включително астма.Изследването на СЗО е обхванало 4000 града в 108 страни в периода 2008-2016 година.", "date": "2018.05.03", "title": "Финландците дишат най-чистия въздух в света"}
{"url": "http://www.cross.bg/hoking-vseleni-tryd-1573938.html", "text": "/КРОСС/ Последният труд на покойния астрофизик Стивън Хокинг беше публикуван тази седмица в Journal of High Energy Physics. В него Хокинг изследва възможността да живеем в т.нар. „мулти вселена”.Според научния труд е възможно Големият взрив да е създал безкраен брой вселени, които съществуват едновременно. Хокинг изследва дали между тези вселени има взаимодействие и дали въобще има физични закони, които да ги управляват.Научният труд е на Стивън Хокинг и Томас Хертог от Института по теоретична физика в университета в Лювен, Белгия.Идеята за безкраен брой вселени, произлезли от Големия взрив, хрумва първо на Хокинг и Хертог. Според тях най-големият проблем с тази теория е, че нито един от съществуващите физични закони не може да бъде приложен за всички вселени.В публикувания труд двамата разработват и преразглеждат теоретичните характеристики на Големия взрив, като прилагат нови математически методи.Според разработените от тях модели всички вселени трябва да „споделят” поне част от законите на физиката.Ако теорията им се окаже вярна, изследването им може да послужи на бъдещи физици по-лесно да идентифицират други вселени в бъдеще.Финалният вариант на новото проучване е изпратено в списанието едва 10 дни преди да почине Хокинг.", "date": "2018.05.03", "title": "Последният научен труд на Стивън Хокинг: Живеем ли в мулти вселена?"}
{"url": "http://www.cross.bg/miliona-spotifaii-evro-1573963.html", "text": "/КРОСС/ Компанията за музикални стрийминг услуги Спотифай (Spotify) съобщи, че броят на платените й абонати е продължил да расте през първото тримесечие на годината, като увеличението е с 4 милиона до 75 милиона потребители общо, предаде Франс прес.Същевременно ползвателите на безплатната услуга, подкрепена от реклами, са се увеличили с 9 милиона за периода до 99 милиона души.Шведската група публикува първите си финансови резултати след листването си в Ню Йорк на 3 април.Компанията отчете свиване на загубите през първото тримесечие, но разочарова инвеститорите, тъй като остави без промяна прогнозите си за годишните си резултати.Загубата е спаднала до 41 милиона евро (49 милиона долара) през първите три месеца на годината спрямо 139 милиона евро за същия период преди година и 87 милиона евро през четвъртото тримесечие на миналата година.Компанията очакваше загубата за разглеждания период да бъде 50-80 милиона евро.Приходите са достигнали 1,13 милиарда евро за тримесечието или с 26 процента повече на годишна основа, но са спаднали с 1 процент спрямо предходното тримесечие.Спотифай посочи, че все още очаква загуба от 230 до 330 милиона евро за годината.След стабилен дебют на пазара миналия месец акциите на Спотифай се сринаха след приключването на официалната търговия снощи.Главният изпълнителен директор и съосновател на компанията Даниъл Ек каза по телефона пред репортери и анализатори, че Спотифай очаква продължаващ растеж на стрийминг услугите и че не се притеснява от конкуренцията на Епъл (Apple).Спотифай отчита особено силен растеж на безплатната си услуга в страните с нововъзникваща пазарна икономика като Виетнам и Тайланд - два пазара, на които компанията влезе наскоро.Спотифай добави, че отчита набиране на инерция в Япония - втория по големина музикален пазар в света, където компакт дисковете все още доминират.На фона на най-новите данни Спотифай остава доста напред пред Епъл мюзик (Apple Music). Технологичният гигант съобщи през март, че има 38 милиона абонати на тази услуга, която пусна през 2015 година и няма безплатен вариант.", "date": "2018.05.03", "title": "Спотифай свива загубата си, привлича повече платени абонати"}
{"url": "http://www.cross.bg/leshti-kontaktni-taka-1573960.html", "text": "/КРОСС/ Учени от Бирмингамския университет са разработили контактни лещи, с чиято помощ се коригира зрението на хора с далтонизъм, съобащава www.birmingham.ac.uk.Далтонизмът е болест на очите, вследствие на която човекът не различава някои цветове. Към този момент болестта е нелечима.Досега са правени експерименти за механично преодоляване на този проблем, но съществуващите устройства са много големи и скъпи.Новата разработка използва обикновени контактни лещи, върху които се нанася производно на родамина вещество, което подобрява значително цветовите възприятия. Веществото усилва контраста между зеления и червения цвят и така окото ги възприема по добре.Според учените методът може да бъде използван както при котнактни лещи, така и при очила, а цените са ниски.Предстоят още изследвания, за да може новите лещи да влязат в масово производство.", "date": "2018.05.03", "title": "Нови контактни лещи помагат на далтонистите"}
{"url": "http://www.cross.bg/sekretar-generalniya-nato-1573962.html", "text": "/КРОСС/ На  вицепрезидентът Илияна Йотова ще проведе среща със заместник генералния секретар на НАТО Роуз Готемюлер, съобщават от президенството. ", "date": "2018.05.03", "title": "Вицепрезидентът Илияна Йотова ще се срещне със заместник генералния секретар на НАТО Роуз Готемюлер"}
{"url": "http://www.cross.bg/koryptziyata-beshe-greko-1573955.html", "text": "/КРОСС/ Групата на държавите, борещи се с корупцията, известна със съкращението ГРЕКО към ​Съветът на Европа предупреждава, че ​има връщане назад на процеса в борбата с корупцията​ в много страни членки,съобщава БНР.​„2017 година беше мрачна за борбата с корупцията, защото имаме 3 елемента, които не ни удовлетворяват. Един от тях е в прилагането на изключителните препоръки, дадени към държави членки на групата за борба с корупцията, и затова искаме тези страни да ускорят борбата“.България е изпълнила 12 от 19 препоръки, обясни Мчела: „България беше получила 19 препоръки и е изпълнила 12 от тях, което е добре, но седем от тях все още не са изпълнени. Има няколко препоръки по отношение на борбата с корупцията сред депутатите, защото Законът за превенция на корупцията е все още само проект и ние искаме да видим дали той ще бъде приет от парламента\".Законът беше приет и засяга депутати и министри, но докладът на ГРЕКО е приключен преди да бъде приет той:Същото се отнася и до съдебната система - там има 2 теми, по които все още имаме безпокойства. Конституционните промени изпълняват в голяма степен препоръките. ВСС беше модифициран, но все още очакваме броят на представителите, избрани от Народното събрание, за членове и на двете колегии на съдийската и на прокурорската, да бъде намален, така че повече от половината гласове за избор на прокурор да идват от съдиите. Това ще намали риска от политическо влияние върху съдебната система\".Според председателя на ГРЕКО Мартин Мчела втората тема по отношение на България е свързана с изискването за петгодишен стаж за съдиите, за кандидатиране за членство във ВСС:„Личното ми мнение е, че това трябва изобщо да бъде отменено, защото от него няма смисъл“.Според Мартин Мчела не е случайно, че този годишен доклад включва и статия на синовете на убитата разследваща журналистка в Малта Дафне Галиция: „Свободните медии са изключително важни, разследващата журналистика помага за разкриване на корупцията. Затова публикувахме текста на синовете на Дафне Галиция. Имаме сериозни основания да смятаме, че убийството й е свързано с разследванията й върху корупцията“.", "date": "2018.05.03", "title": "ГРЕКО: Има връщане назад на процеса в борбата с корупцията в много страни членки на ЕС"}
{"url": "http://www.cross.bg/angel-popov-sofiya-1573973.html", "text": "/КРОСС/ За нас е важно Кохезионният фонд и Европейският фонд за регионално развитие да продължат да предоставят нужната подкрепа за реализацията на Трансевропейската транспортна мрежа в периода до 2030 г. Това заяви заместник-министърът на транспорта, информационните технологии и съобщенията Ангел Попов по време на австрийския форум „Транспортната инфраструктура“, който се проведе в София. По думите му, финансовата подкрепа от европейските фондове е от голямо значение за по-слабо развитите региони, където все още са нужни огромни усилия, за да се създадат липсващите връзки и да се отстранят тесните места в транспортните мрежи.Заместник-министър Ангел Попов изтъкна, че и след 2020 г., българската страна ще продължи да работи по изграждането на железопътната инфраструктура по направлението „север-юг“ от Видин до Кулата, както и връзките към западните ни съседки Сърбия и Македония. Необходимите средства за проектите по тези направления са малко над 4 млрд. евро, каза още той. Ангел Попов подчерта, че от голямо значение е и подобряването на железопътните връзки в Северна България, като в зависимост от средствата, които ще бъдат осигурени през следващия програмен период, ще се търсят възможности за подготовка и модернизация на жп линиите Русе – Варна, София – Варна и Русе – Димитровград.„Приоритетните пътни проекти, предвидени за реализация след 2020 г., са свързани с подобряване на транспортната осигуреност в Северна България чрез изграждане на участъци от АМ „Хемус“, АМ „Русе – Велико Търново“, скоростен път „Видин – София“, както и със завършването на пътната връзка със Сърбия“, допълни заместник-министърът, като уточни, че общият размер на необходимите средства е около 1,5 млрд. евро.Ангел Попов заяви, че към момента с европейско финансиране развиваме приоритетно коридорите от основната Трансевропейска транспортна мрежа, които преминават през територията на България – „Ориент/Източно-Средиземноморски“ и „Рейнско-Дунавски“. „Очакванията ни са в края на настоящия програмен период да имаме напълно завършена железопътна връзка, осигуряваща съвременни условия за превози от София през Пловдив до Бургас и до Свиленград – турска/гръцка граница“, отбеляза Ангел Попов.", "date": "2018.05.03", "title": "Зам.-министър Ангел Попов: Подкрепата от европейските фондове е важна за развитието на транспортната мрежа"}
{"url": "http://www.cross.bg/bulgariya-biznes-radev-1573967.html", "text": "/КРОСС/ България не измерва присъствието на австрийския бизнес в България само със сухите цифри във финансово изражение. Това присъствие има много по-голям ефект, тъй като е дългосрочно и спомага за развитие на нова бизнес среда у нас. Това заяви държавният глава Румен Радев пред участниците в Българо-австрийски бизнес форум, който се състои днес в София. В проявата участва и президентът на Австрия Александър Ван дер Белен, който е у нас по покана на българския си колега.Милиард и двеста милиона евро е стокообменът между двете държави за изминалата година. По думите на президента по-ценно от статистиката обаче е фактът, че голяма част от австрийските предприемачи у нас инвестират в „създаването реални работни места, както и във въвеждането на дуалното обучение“. Присъствието им спомага за развитие на нова бизнес среда в България, за налагане на един прогресивен бизнес модел, нов модел на обществени отношения, на много по-голяма административна ефективност, с което помага и на българското правителство, заяви Румен Радев.Държавният глава подчерта, че България и Австрия поддържат интензивен диалог и двустранните отношения стават все по-координирани и по-успешни, особено в рамките на ротационното председателство на Съвета на Европейския съюз. “Отношенията между Австрия и България винаги са почивали на приятелска основа и на взаимното доверие“, заяви Радев, като допълни, че присъствието на австрийския бизнес в България е доказателство за това.България е и ще бъде все по-атрактивна бизнес дестинация, посочи пред участниците във форума Румен Радев. Сред предимствата на страната ни президентът посочи геостратегическото положение, достъп до различни пазари, коректността като партньори. Фискалната и макроикономическата стабилност, високият кредитен рейтинг и квалифицираната работна ръка са също фактори, от които австрийският бизнес може да се възползва, посочи държавният глава.България се превръща в една от водещите държави в Европа в областта на информационните и комуникационните технологии и продължава да се развива изключително добре в това отношение, заяви Румен Радев. Президентът открои и възможностите, които страната ни предлага в сферата на строителството, селското стопанство, транспорта. „Не можем да говорим за „Европа на бъдещето“, ако нямаме адекватна свързаност – транспортна, енергийна, дигитална. В това отношение България полага огромни усилия и заедно с вас можем да направим още повече, заедно да бъдем много по-ефективни“, обърна се президентът към австрийските инвеститори.Австрийският президент също отчете положителното развитие у нас на сектора на информационните технологии. Австрия и България имат много интензивни дипломатически отношения и това не е необичайно предвид факта, че двете ни страни последователно поемат ротационното председателство на Съвета на ЕС, заяви Александър Ван дер Белен. ", "date": "2018.05.03", "title": "Президентът Радев: Ефектът на австрийските инвестиции не се мери само във финансово изражение, а и в налагането на прогресивен бизнес модел в България"}
{"url": "http://www.cross.bg/nikolova-ychebni-zavedeniya-1573972.html", "text": "/КРОСС/ „За първи път с европейско финансиране и с европейската солидарност имаме възможност да подкрепим един знаков обект, свързан с това да развиваме  спортния потенциал на страната ни“. Проектът за  модернизиранe сградата на НСА „Васил Левски“ е първият, фокусиран за подкрепа на висше училище със спортна насоченост. С изпълнението му ще създадем предпоставки за развитие на спортен дух и постигане на по-високи спортни цели. Това коментира заместник-министърът на регионалното развитие и благоустройството Деница Николова пред журналисти  при откриването на ремонтните дейности на сградата на спортната академия, намираща се на ул. „Гургулят“ 1.С над 42 млн. лв. инвестиции във висши учебни заведения Оперативна програма „Региони в растеж“ допринася за по-качествено образование. В допълнение, ще се създаде и възможност с над 93 млн. лв. да бъдат подкрепяни проекти, свързани с изграждането на спортна инфраструктура,  които ще трябва да генерират приходи и да изплащат нисколихвено кредитиране,  предоставено с възможността на оперативната програма и на държавата, стана ясна още от думите на заместник регионалния министър.В настоящия програмен период над 619 млн. лв. са фокусирани в обновяване на училища, детски градини, ясли и висши учебни заведения, припомни заместник-министър Николова, допълвайки, че до 2020 година 13 ВУЗ-а получават европейско финансиране. „Надявам се с подкрепата на европейската солидарност да постигнем по-глобалната цел – да привличаме младите хора да остават в България и те да получават качествено образование“.Проект „Модернизиранe на учебната база на НСА „Васил Левски” София-сградата на ул. „Гургулят” 1” е на стойност близо 3,8 млн.лв. и предвижда обновяване на материално-техническата база чрез основен ремонт и доставка на ново оборудване и обзавеждане на сградата  и дворното пространство, както и изграждане на спортна зала.   Включени са помещения за медицински център и помещения, ползвани от други направления, финансирани със средства на бенефициента.Изпълнението му ще допринесе за създаване на условия за по-качествен образователен процес за над 3000 студента, обучаващи се в приоритетните направления \"Педагогика на обучението\" и \"Спорт\".", "date": "2018.05.03", "title": "Заместник-министър Николова: 42 млн. лв. по ОП „Региони в растеж“ са инвестирани в подкрепа на висши учебни заведения"}
{"url": "http://www.cross.bg/pozitziya-parlament-evropeiiskiya-1573974.html", "text": "/КРОСС/ Категорично не приемам Вашето твърдение, че \" единодушно всички български представители в Европейския парламент приеха обща позиция относно законодателния пакет за мобилност в ЕС. Инициирахме и обща среща, заедно с румънските ни колеги, които също се присъединиха към тази позиция през Отделно от това, многократно - както в пленарна зала, така и в рамките на заседанията на Комисията по транспорт и туризъм и в работни групи в Европейския парламент, съм отстоявал българския национален интерес и интереса на българските превозвачи - . Не на последно място, като член на Комисията по транспорт и туризъм в ЕП внесох необходимите изменения по докладите, които са част от т.нар. \"Пакет за мобилност\", които бяха приподписани и от част от моите колеги, български представители в Европейския парламент.                                                          ", "date": "2018.05.03", "title": "Отговор на Петър Курумбашев до Българската стопанска камара"}
{"url": "http://www.cross.bg/kralitza-elizabet-vtora-1573948.html", "text": "/КРОСС/ Британският принц Хари и американската му годеница Меган Маркъл призоваха за благотворителни дарения, вместо подаръци за предстоящата им сватба на 19 май. Въпреки това се очаква младоженците да получат внушителен сватбен дар от кралица Елизабет Втора, пише в. \"Дейли експрес\".Предвид практиката й да раздава имоти, се очаква Нейно Величество да подари на принц Хари и Меган Маркъл вила \"Йорк котидж\", която се намира в провинциалното й имение Сандрингам в Норфолк.Кралица Елизабет Втора подари на по-големия си внук принц Уилям за сватбата му с Кейт Мидълтън през 2011 г. 10-стайната къща Анмър Хол в Сандрингам.Коментирайки очаквания внушителен подарък, кралският биограф Дънкан Ларкъм казва: \"Кралицата има навика да раздава имоти, така че шансът принц Хари и Меган Маркъл да се окажат горди собственици на резиденция извън Лондон е голям. Макар да не е потвърдено, вероятно това ще бъде \"Йорк котидж\" в Сандрингам\".Вилата се намира в разрастващото се имение на Нейно Величество в Норфолк на около 180 километра от двореца Кенсингтън в Лондон, където понастоящем живее двойката.Преди Йорк котидж са обитавали бабата и дядото на кралица Елизабет Втора – крал Джордж Пети и кралица Мери. Нейно Величество наследява имението от баща си Джордж Шести след смъртта му през 1952 г., припомня изданието.*Снимка: Уикипедия", "date": "2018.05.03", "title": "Принц Хари и Меган Маркъл ще получат внушителен сватбен подарък от кралица Елизабет Втора"}
{"url": "http://www.cross.bg/kinzhal-rysiya-nyama-1573964.html", "text": "/КРОСС/ В парада на победата на 9 май в Москва ще участват изтребители МиГ-31К, въоръжени с най-новия ракетен комплекс \"Кинжал\". Това съобщи министърът на отбраната на Русия Сергей Шойгу, предава РИА \"Новости\".В празника, освен съвременните самолети Су-57, Су-З0СМ и МиГ-29СМТ, ще вземат участие и модернизирани МиГ-31К, оборудвани с най-новите хиперзвукови ракетни комплекси \"Кинжал\", каза Шойгу.Той добави, че на военния парад ще бъдат представени и други перспективни образци на оръжие и военна техника.Преди време, когато Путин се похвали с въпросните ракети,  ген. Джон Хайтън, шеф на стратегическото командване на САЩ, каза, че няма доказателства Русия да има на въоръжение \"непобедимо\" хиперзвуково оръжие.На сайта на руското министерство на отбраната в публикация от днес се твърди, че \"Кинжал\" няма аналог в света. Благодарение на високите летателно технически характеристики на самолета МиГ-31 и хиперзвуковата аеробалистична ракета, трудно забележима от радарите и високоманеврена, комплексът \"Кинжал\" няма аналози в света, твърди сайтът.", "date": "2018.05.03", "title": "Русия показва супер ракетата \"Кинжал\" на парада за 9-ти май "}
{"url": "http://www.cross.bg/sili-militarycom-bomba-1573956.html", "text": "/КРОСС/ Военновъздушните сили на САЩ са провели тестове на гравитационна атомна бомба B61-12, съобщава Military.com.Според генерал Джек Уайнстейн, заместник-началник на щаба по стратегическото сдържане и интеграцията на ядрените въоръжени сили, са проведени 26 теста.Модернизираните бомби са пет пъти по-точни от предшествениците си - B61-3, B61-4, B61-7 и B61-10.Не се уточнява какви самолети са използвани за изпитанията. Според Military.com новото оръжие трябва да бъде съвместимо с платформата на многофункционалния изтребител от пето поколение F-35 Lightning II и ще постъпи на въоръжение през 2020 година.Планира се новите бомби да бъдат доставени във военните бази на САЩ в Европа – Германия, Италия, Турция, Белгия и Холандия. Програмата за модернизация на ядрените сили на САЩ, разчетена за периода 2017-2046 година, ще струва 25 милиарда долара, допълва Military.com.", "date": "2018.05.03", "title": "ВВС на САЩ провеждат тестове на гравитационна атомна бомба"}
{"url": "http://www.cross.bg/lavrov-rysiya-safadi-1573953.html", "text": "/КРОСС/ Русия и Йордания са съгласни, че усилията за започване на политически процес за кризата в Сирия трябва да се съпровождат от борба с останките от терористичните групировки. Това заяви днес руският министър на външните работи Сергей Лавров след среща със своя йордански колега Айман ас Сафади, предаде ТАСС.На съвместна пресконференция след срещата в южния руски град Сочи Лавров каза, че Москва ще продължи да сътрудничи с Аман и Вашингтон за намаляването на напрежението в Сирия. Той добави, че е обсъдил със Сафади перспективите за двустранно сътрудничество в ядрената енергетика.Относно твърденията на Израел, че Иран само е замразил програмите си за създаване на ядрено оръжие, но може да ги поднови Лавров отбеляза, че израелските данни вероятно се отнасят за стар период. По думите на руския пръв дипломат, ако САЩ излязат от ядрената сделка с Иран, международната общност ще загуби \"един от най-важните инструменти\", гарантиращ неразпространението на оръжия за масово поразяване.Йордания се надява да разшири сътрудничеството си с Русия не само по сирийската криза, но за решаването на палестинския проблем, каза на пресконференцията йорданският външен министър. Той поздрави Владимир Путин за победата му на президентските избори и отправи приветствия към народа на Русия по повод наближаващия празник Ден на победата.На пресконференцията Сергей Лавров каза още, че Русия се обявява за попълване на състава на Съвета за сигурност към ООН с представители на развиващите се страни от Азия, Африка и Латинска Америка. По думите на Лавров настоящият състав на съвета не отговаря на \"реалното съотношение на силите\" в света.", "date": "2018.05.03", "title": "Лавров: Не трябва да спираме борбата с терористите"}
{"url": "http://www.cross.bg/dvyboii-formatziya-tazi-1573959.html", "text": "/КРОСС/ Театралната формация \"ЗАД ОКЕАНА\" е с добре изграден театрален екип, с професионални методи на работа, който успешно привлича самородни таланти, в сферата на театралното изкуство.През 2016 год. театралната формация представи пред българската общност в Торонто своето първо представление \"Женско царство\" по Ст.Л.Костов с огромен успех. Представлението бе играно цели две години при нестихващ интерес освен в Торонто и в Отава и в Монт Реал и Китченер.През април 2018 год., съставът реализира своята втора пиеса \"Двубой\" от Иван Вазов. \"ЗАД ОКЕАНА\" целенасочено избират български класици, тъй като театралната формация е трайно ангажирана да разпространява българската култура зад граница.Трупата тази година е поканена да вземе участие във фестивала на самодейните състави \"Велко Кънев\" в Тополовград на 19 май. Наравно с това участие, театралната формация предприема турне из България и пиесата \"Двубой\" ще бъда представенаизвън рамките на фестивала в следните градове:СЛИВЕН-16 Май; БУРГАС-17 Май; СОФИЯ-22 Май; КЮСТЕНДИЛ-23 Май 2018В комедията си \"Двубой\" Вазов е безпощаден към една \"тъмна\" страна на българския характер. Лицемерието, фалша и мнимата интелигентност, той не приема равнодушно и ги разобличава със силното въздействие на иронята, сарказъма и подигавката. И всичко това ни е поднесено с много тънък хумор, закачки и абсурдни ситуации, които разсмиватзрителя до сълзи.В реализацията на тази неостаряваща комедия на Вазов,участва един изключително талантлив творчески колектив. Наравно с професионалните актьори Владимир Диков и Георги Ряпов, успешно се нареждат имената на Веселин Монев и Петър Недялков. Новото попълнение от тази година Мария Зашева, Лина Василкова, Иван Попов и Гергана-Егова Динева, с таланта сизащитиха доброто име на формацията. Прекрасната режисура е дело наВладимир Диков, а сценографията е на художника Васил Попвасилев. Станците се ангажира популярният хореограф Розмари Де Мео, а озвучаването на пиесата е на Милчо Милчев и Анжело Лазаров.Свежи, талантливи и изпълнени с огромен заряд, целият актьорски състав на \"Двубой\" ще ви \"зарази\"  и зареди с прекрасно настоение  Очакваме с нетърпение срещите с нашата публика в България!", "date": "2018.05.03", "title": "Българският театър ''Зад Океана'' от Канада гостува в България"}
{"url": "http://www.cross.bg/dobrich-vodoprovod-voda-1573954.html", "text": "/КРОСС/ Жителите на Добрич отново са без вода заради голяма авария по магистралния водопровод. От дружеството съобщиха, че се е наложило водоподаването да бъде спряно тази сутрин преди 7 часа,съобщава БНР.По думите на главния инженер на ВиК Добрич Павел Павлов проблемите с водопреносната система и днес са много. Основният е аварията на улица „Димитър Ковачев“, където вчера при ремонтите от водния цикъл на града е свързан нов водопровод, което повишава налягането и това предизвиква големи пробиви в старата мрежа.\"Когато се премине към новия водопровод, в неговия участък няма загуби, вдига се налягането и рефлектира върху стария, където, ако има слаби места, те избиват. По време на водния цикъл такива работи ще се случват. Няма начин\".Многопрофилната болница в Добрич от вчера е без вода. Захранва се единствено Хирургичният корпус, но налягането достига само до четвъртия етаж, съобщи директорът д-р Трифон Йорданов. От ВиК очакват днес следобед водоподаването в града да бъде нормализирано.", "date": "2018.05.03", "title": "Голяма авария на магистралния водопровод остави Добрич без вода"}
{"url": "http://www.cross.bg/ychastie-initziativa-suvetskata-1573965.html", "text": "/КРОСС/ Каним всеки, на когото е скъп споменът за  участниците в антифашистката съпротива и фронтоваците–победители, да вземе участие в международната инициатива, посветена на паметта на героите–победили във Втората световна война.„Безсмъртен полк България” е неполитическа гражданска инициатива, продължение на „Бессмертный полк” – Русия.Да стане част от полка може всеки, независимо от вероизповедание, националност, политически и други пристрастия. За участие в шествието е желателно да се носи снимка или плакат– снимка на своя герой-ветеран, труженик на тила, партизанин, ятак, концлагерист, интербригадист, фронтовак.ПОСТРОЯВАНЕ НА ПОЛКА Паметник на незнайния воин(до базиликата „Света София“, ул. „Париж“ 2)Полагане на цветя и венциТръгване на колонатав  към Паметника на съветската армияВ . полагане на цветя пред  Паметника на съветската армия", "date": "2018.05.03", "title": "Присъедини се към „Безсмъртен полк България“ в София на 9 май"}
{"url": "http://www.cross.bg/kavarna-tyrizma-plazha-1573951.html", "text": "/КРОСС/ Наемателят на плажа в Каварна ще бъде глобен заради използването на тежка техника при изграждането на поставяемо съоръжение на пясъка, каза във Варна министърът на туризма Николина Ангелкова, съобщава bTV.„Ще наложим неустойка на наемателя. Това е недопустимо. Вече бяхме на плажа в Каварна. Изпратихме екипи тази сутрин. Става дума за поставяне на преместваем обект с пластмасова конструкция 72 кв. м, колкото са одобрени в схемата за този обект”, поясни тя.При проверката се установи, че конструкцията не е бетонна, допълни Ангелкова.„Ще сезираме община Каварна и тя да се произнесе, тъй като предписанията как да се изпълняват монтажните дейности се извършват от главния архитект на общината. Той се произнася за начина на изпълнение и конструкцията. Министерството на туризма одобрява мястото и квадратурата”, обобщи министърът на туризма. ", "date": "2018.05.03", "title": "Глобяват наемателя на плажа в Каварна заради използването на тежка техника"}
{"url": "http://www.cross.bg/vlaka-bili-dyshi-1573957.html", "text": "/КРОСС/ При сблъсък на два пътнически влака днес в Южна Чехия са били ранени 14 души, съобщава чешкото издание iDnes.Сред ранените има три деца, а четирима от пострадалите са с тежки наранявания, съобщи ТАСС, позовавайки се на представителката на спасителната служба на Южночешка област Петра Кафкова.В двата влака е имало общо 50 души, повечето от тях са били туристи, обикалящи южната част на страната.Засега причината за катастрофата не е известна. Свикана е специална комисия за разследване на случая, а движението в участъка на инцидента е временно преустановено. ", "date": "2018.05.03", "title": "14 ранени при сблъсък на два влака в Чехия"}
{"url": "http://www.cross.bg/bulgariya-aleksandur-radev-1573944.html", "text": "/КРОСС/ България и Австрия споделят общи приоритети в дневния ред на Европейския съюз, които ще бъдат отстоявани в последователните председателства на двете държави на Съвета на ЕС. Това беше общата позиция на президентите Румен Радев и Александър Ван дер Белен, които проведоха среща днес в София. По покана на българския държавен глава, президентът Александър Ван дер Белен е на официално посещение в страната ни. Това е третата среща между държавните глави на България и Австрия за последните седем месеца.Двамата откроиха европейската перспектива на Западните Балкани, миграционната политика и сътрудничеството в Дунавския регион, като теми от ключово значение за укрепване на стабилността и насърчаване на икономическия ръст в Централна и Източна Европа. Австрия цени високо постигнатото от България за охраната на външните европейски граници и подкрепя присъединяването на страната ни към Шенген, потвърди Александър Ван дер Белен. Двамата президенти бяха единодушни, че е необходима промяна в европейската миграционна политика, която да създаде повече възможности за икономическо развитие и социална интеграция в страните на произход на мигрантите и да ограничи миграционния натиск към Европа.Общата политика за сигурност и отбрана, Постоянното структурирано сътрудничество /ПЕСКО/ и Европейският фонд за отбрана бяха откроени като нови ефективни механизми за повишаване на сигурността на гражданите и европейската интеграция на България. Президентът Радев  призова и за пълноценното използване на потенциала на по-малките държави-членки в ЕС при изграждането на общата отбранителна индустрия.„Но без кохезия, без реална конвергенция ние рискуваме да се задълбочи разделението вътре в Европа. Това е недопустимо, защото в такава ситуация отбраната и сигурността губят своя смисъл. Затова България е на позиции, че последното нещо, което може да се намали, това са средствата за кохезия“, подчерта още Румен Радев. Президентът добави, че европейските средства имат своето дълбоко значение, ако наистина се изразходват по правилния начин. И ако бъдат въведени условия за обвързването на европейските фондове със спазването на принципите на правовата държава, трябва да има и критерии за обективността на оценката. Австрия подкрепя присъединяването на България към Организацията за икономическо сътрудничество и развитие, посочи на срещата  президентът Александър Ван дер Белен.Сътрудничеството на страните от Дунавския регион да бъде подкрепено с реално финансиране и създаването на необходимите механизми за реализация на общите проекти, призоваха двамата държавни глави. По думите на Румен Радев ЕС трябва да засили подкрепата си към по-слабо-развитите европейски региони, които са на територията на България, именно в региона на река Дунав. „Наш национален приоритет е да търсим механизми за тяхното развитие“, добави българският президент. Обща беше и позицията, че реализацията на Дунавската стратегия на ЕС е общ приоритет за всички държави-членки на ЕС от региона на река Дунав.Укрепването на стабилността в Европа е немислимо без затвърждаването на европейската перспектива за всички държави от Западните Балкани, беше подчертано на срещата. ЕС трябва да продължи да подкрепя техните усилия за реформи, като отчита индивидуалните постижения на критериите за членство. Австрийският президент оцени високо конструктивната позиция на България в региона на Югоизточна Европа и особено постигнатия напредък в двустранните отношения на страната ни и Република Македония. Подписването на двустранния Договор за приятелство, добросъседство и сътрудничество между България и Република Македония е позитивен пример за целия регион. „България е в авангарда на общата европейска политика по отношение на Русия. С моето посещение в Русия през втората половина на май, с посещението на президента Макрон почти по същото време и посещението на руския президент във Виена в началото на юни, ние наистина провеждаме тази единна европейска политика по отношение на Русия – да се търсят всички възможности за поддържане на отворен диалог и за развиване на проекти от взаимноизгодно значение“, заяви на съвместната пресконференция държавният глава. „Необходимо е не само да продължим дипломацията на посещенията, но да продължим и диалога с Русия. Нашата позиция е много близка до тази на България. Президентът Радев ще посети Москва през тази година, а президентът Путин най-вероятно в началото на юни ще бъде във Виена“, посочи Александър Ван дер Белен.По-късно днес двамата държавни глави ще приветстват участниците в Българо-австрийския бизнес форум. Румен Радев и Александър Ван дер Белен откроиха позитивната тенденция на разширяване на двустранното партньорство в инвестициите и търговския обмен. Президентът Радев изрази готовността на страната ни да продължи да насърчава икономическия обмен с Австрия  и отбеляза приноса на страната за въвеждането на модела на дуално образование у нас.Церемонията по официалното посрещане на австрийския президент се проведе на площад „Св. Александър Невски“, след което двамата държавни глави проведоха среща на „четири очи“ на „Дондуков“ 2 и ръководиха пленарните разговори на официалните делегации на България и Австрия. Утре Румен Радев и Александър Ван дер Белен ще участват в неформалната среща на президентите на България, Румъния и Австрия в град Русе. ", "date": "2018.05.03", "title": "Държавният глава Румен Радев: Без реална икономическа и социална конвергенция рискуваме да се задълбочи разделението в Европа   "}
{"url": "http://www.cross.bg/tzentur-politziyata-bezzakonie-1573945.html", "text": "/КРОСС/ Германската полиция проведе мащабна акция, за да възстанови реда в бежански център. Напрежението възникна, когато мигранти отказаха да предадат бежанец, за да бъде депортиран, съобщава телевизия NTV Гeрмания.В неделя вечерта няколко полицаи с два автомобила се опитали да изведат нелегалния мигрант от Того. Около 200 чернокожи обитатели на центъра обаче се разбунтували и осуетили ареста.Според полицията тяхното поведение било агресивно и заплашително. Днес мигрантът беше арестуван повторно, както и още 16 други бежанци. „Получихме ясни послания от организираните структури в бежанския център за осуетяване на действията на правозащитните органи. Това създава предпоставки за беззаконие. Ние не искаме и няма да допуснем беззаконие и ще действаме решително”, каза Бернард Вебер, заместник-началник на полицията в гр. Аален.", "date": "2018.05.03", "title": "Полицията потуши бунт в център за бежанци в Германия"}
{"url": "http://www.cross.bg/podvodnitza-iztrebitelya-more-1573947.html", "text": "/КРОСС/ Междувременно в Черно море започва най-голямото за тази година военноморско учение.В „Морски щит 2018” участват 21 кораба и над 2300 военнослужещи от 7 държави.Учението е организирано от румънските Военноморски сили. В него ще се включат и 10 изтребителя и една подводница. България участва с корвета.Началото на маневрите ще бъде дадено официално утре в пристанището на Констанца. Поканени са наблюдатели от трети страни, включително и от Русия.", "date": "2018.05.03", "title": "Учение в Черно море: 21 кораба, 10 изтребителя и подводница в „Морски щит” 2018"}
{"url": "http://www.cross.bg/iliev-okonchatelno-aresta-1573946.html", "text": "/КРОСС/ Шефът на полицията в Раковски остава в ареста окончателно, реши Апелативният съд в Пловдив.Според магистратите има достатъчно доказателства, че Георги Илиев, в съучастие с трима колеги, е поискал и получил 20 хиляди лева подкуп от контрабандист на цигари,съобщава bTV.Илиев и трима негови подчинени бяха задържани на 19 април при спецакция в районното управление.", "date": "2018.05.03", "title": "Шефът на полицията в Раковски остава в ареста окончателно"}
{"url": "http://www.cross.bg/otbranitelnite-ykrepvane-deiistviya-1573950.html", "text": "/КРОСС/ „НАТО е нашата колективна система за сигурност и ние сме длъжни да бъдем лоялни членове, но аз винаги ще продължа да повтарям:  не само на думи, а с реални действия по укрепване на отбранителните способности на Българската армия. Това заяви днес президентът Румен Радев пред журналисти, помолен да коментира предложението на партия \"Воля\" за свикване на референдум за излизане на страната ни от НАТО.„Мисля, че това са шеги. Няма как да коментираме сериозно тази тема. България е част от НАТО“, подчерта държавният глава.", "date": "2018.05.03", "title": "Президентът: Трябва да бъдем лоялен член на НАТО не само на думи, а с реални действия по укрепване на отбранителните способности на Българската армия"}
{"url": "http://www.cross.bg/life-world-wings-1573933.html", "text": "/КРОСС/ Петото в света и второ поредно в България издание на Wings for Life World Run предстои на 6 МАЙ. Тази година, бягането в подкрепа на медицински изследвания и клинични проучвания срещу гръбначните травми ще завладее стотици градове по света, сред които и София, Пловдив, Варна, Бургас и Велико Търново.У нас отбелязваме своеобразен личен рекорд с цели . Всички те започват по едно и също време - 14:00 ч. и имат една цел: да окажат подкрепа на хората с гръбначни травми.  очакват всеки, който иска да премери сили срещу виртуалния финал в приложението Wings for Life World Run App и да запише името и резултата си в световната ранглиста на всички бягали за Wings for Life World Run.Вложените в бягането усилия ще бъдат възнаградени подобаващо. След обработване на резултатите на всички бягали по целия свят ще бъдат обявени -един мъж и една жена. Те са участниците, изминали най-дълго разстояние преди виртуалната кола в приложението да ги застигне. Наградата е специално пътуване до Австрия, в което те ще срещнат инициаторите на Wings for Life World Run и ще се насладят на цял уикенд, изпълнен с вълнуващи активности.Вече е сигурно, че на 6 МАЙ 2018 броят на бягалите за Wings for Life World Run ще нарасне до , като името на 500-хилядния участник ще бъде обявено в деня на събитието и има всички шансове той да бъде от България. Още интересни факти съпътстват петото издание на глобалното събитие:През първите четири издания на глобалното събитие общо са изминати 4 276 640 км - . Повече хора, отколкото населенията на Исландия, Гренландия и Лихтенщайн взети заедно са били регистрирани за бягането през четирите издания. 441 021 са бягали за тези, които не могат между 2014 и 2017 г.Най-възрастният участник, записал се за Wings for Life World Run 2018 е 87-годишната Джозефин Бергер, която ще бяга във Виена, Австрия.В България каузата подкрепят актьорите Деян Донков, Владимир Карамазов, Юлиян Вергов, Антоний Аргиров, Невена Бозукова, Снежана Макавеева, , Стефан А. Щерев; певицата Белослава, спортистите Весо Овчаров, Краси Георгиев, Шабан Мустафа, Илиян Лазаров, Йордан Анчев, Павел Лефтеров, параолимпиецът Георги Киряков, Владимир Гюров и Евгения Кусева.", "date": "2018.05.03", "title": "По-малко от 72 часа остават до петия Wings for Life World Run "}
{"url": "http://www.cross.bg/sestra-meditzinska-slychaya-1573941.html", "text": "/КРОСС/ 22-годишен мъж е задържан за нанесен побой над медицинска сестра в многопрофилната болница в Своге, съобщиха от Областната дирекция на МВР-София.Сигналът е подаден вчера около 16.20 часа в полицията в града. Изпратените на място полицейски служители установили, че на пострадалата е нанесен побой с ръце и крака от 22-годишен местен жител. Извършителят е задържан за срок до 24 часа.По случая е образувано досъдебно производство за причиняване на телесна повреда на медицински специалист. Според Наказателния кодекс за това престъпление и в зависимост от степента на нараняванията е предвидено наказание между 1 и 15 години \"лишаване от свобода\".От полицията обаче не уточняват какво е състоянието на пребитата медицинска сестра, нито причините за побоя.Разследването по случая продължава. ", "date": "2018.05.03", "title": "22-годишен преби медицинска сестра в МБАЛ-Своге"}
{"url": "http://www.cross.bg/nadyasno-ychastuka-hristo-1573935.html", "text": "/КРОСС/ От 07.05.2018 г. до 09.06.2018 г.  се въвеждат следните промени в организацията на движение:Забранява се влизането на пътни превозни средства /ППС/, както следва:- по ул. „Граф Игнатиев” в участъка от ул. „Алабин” до пл. „Джузепе Гарибалди“ и от ул. „Солунска” до ул. „Георги Раковски”;-по ул. „Иван Денкоглу” в участъка от ул. „Ангел Кънчев” до ул. „Граф Игнатиев“;- по ул. „Княз Александър I” в участъка от ул. „Стефан Караджа” до ул. „Граф Игнатиев“;- по ул. „Солунска” в участъка от бул. „Витоша” до ул. „Христо Белчев“ и от ул. „Христо Белчев“ до ул. „Ангел Кънчев”.При изпълнение на строителните дейности ще се осигури пешеходна проходимост в зоната на строителните площадки, с широчина от 1.50м. Променя се посоката на движение на пътни превозни средства по следните улици:по ул. „Иван Денкоглу” в участъка от ул. „Христо Белчев“ до ул. „Цар Асен I“, като посоката на движение е към “;по ул. „Д-р Георги Вълкович” с посока на движение към ул. „Ангел Кънчев”; Закриват се местата за почасово платено паркиране и местата в режим на платено паркиране „служебен абонамент”, както следва:по ул. „Княз Александър I” от ул. „Граф Игнатиев“ до ул. „Стефан Караджа“;по ул. „Солунска“ от бул. „Витоша“ до ул. „Ангел Кънчев“;по ул. „Иван Денкоглу“ от ул. „Ангел Кънчев“ до ул. „Граф Игнатиев“;по бул. „Александър Стамболийски“ между бул. „Христо Ботев“ и ул. „Братя Миладинови“ - 2бр. паркоместа отдясно в посока бул. „Витоша“, в зоната на новата временна автобусна спирка. От 04.30 часа на 07.05.2018 г. до 24.00 часа на 01.10.2018 г. се закрива движението на трамвайни линии №№ 10,12 и 18 в участъка по ул. „Граф Игнатиев“ в участъка от бул. „Витоша“ до пл. „Журналист“ за №№ 12 и 18 и до Метростанция „Витоша“ /кв. Хладилника/ за № 10.Временно се закриват двупосочни трамвайни спирки -„пл. Гарибалди“, „пл. Славейков“, „бул. Васил Левски“, „УАСГ“, „пл. Журналист“ и „ул. Вишнева“. Маршрутите на трамвайна линия №10 и трамвайна линия № 12 се обединяват като временна трамвайна линия№ 10 – От ж.к. Западен парк по маршрута си до бул. „Витоша“, наляво по булеварда, по бул. „Княгиня Мария Луиза“, през подлез „Надежда“, бул. „Рожен“, надясно по ул. „Илиянско шосе“, по маршрута на трамвайна линия № 12 до кв. Илиянци- двупосочно.Трамвайна линия № 18 се закрива.Разкрива се временна автобусна линия № А-ТМ 10 с маршрут - Зоопарка, ул. „Сребърна“, надясно по бул. „Черни връх“, надясно по бул. „Джеймс Баучър“, наляво по ул. „Свети Наум“, надясно по бул. „Черни връх“, надясно по бул. „Евлоги и Христо Георгиеви“, наляво по ул. „Ген. Гурко“, по ул. „Алабин“, надясно по бул. „Христо Ботев“, надясно по бул. „Ал. Стамболийски“, наляво през площад „Св. Неделя“, надясно през пл. „Независимост“, по бул. „Цар Освободител“, надясно по бул. „Евлоги и Христо Георгиеви“ и по маршрута си до Зоопарка.Автобусите от линия № А-ТМ10 ще спират на всички съществуващи трамвайни и автобусни спирки по маршрута.Разкриват се и четири временни спирки:Спирка с код: 6466 – „Сатиричен театър“ се организира на ул. „Ген. Гурко“ на  25 м след ул. „Г. С. Раковски“ в посока Съдебна палата;Спирка с код: 6467 – „Съдебна палата“ се организира на ул. „Алабин“  на  50 м след бул. „Витоша“ в посока пл. „Македония“;Спирка с код: 6401 – „пл. Възраждане“ се организира на бул. „Ал. Стамболийски“  на  55 м след бул. „Христо Ботев“ в посока пл. „Св. Неделя“;Спирка с код: 6402 – „пл. Св. Неделя“ се организира на бул. „Ал. Стамболийски“ на 5 м преди бул. „Витоша“ в посока площад „Св. Неделя“;Сспирка с код: 2601 – „ул. Ген. Гурко“ за автобусни линии №№ 84 и 184 и от маршрута на № А-ТМ10, да се организира като двойна спирка с втори спирков знак.", "date": "2018.05.03", "title": "Организация на движението във връзка с ремонта на ул. ''Граф Игнатиев''"}
{"url": "http://www.cross.bg/politika-bulgariya-prezidentut-1573940.html", "text": "/КРОСС/ Смятам, че европейската сигурност и отбрана са абсолютен приоритет, но без кохезия, без реална конвергенция рискуваме да се задълбочи разделението вътре в Европа.А това е недопустимо, защото в такава ситуация отбраната и сигурността губят своя смисъл. Това коментира президентът Румен Радев в отговор на въпрос на пресконференция с австрийския си колега Александър ван дер Белен, който е на официално посещение в България.Затова България е на позиции, че последното нещо, което може да се намали, това са средствата за кохезия, заяви президентът Радев на въпрос за идеята на ЕК за следващия финансов период да се увеличат средствата за сигурността и да се намалят за кохезия и земеделие.България е в авангарда на общата европейска политика по отношение на Русия. С посещението ми в Русия през втората половина на май и с посещението на френския президент Макрон, почти по същото време, ние провеждаме единна европейска политика по отношение на Русия. Целта е да се търсят всички възможности за открит диалог и за проекти от взаимна изгода\", каза още Радев.Държавният глава коментира и темата за сигурността на Европа.\"Имаме в момента много нисък емиграционен натиск на нашите граници, работим много добре с Турция, но мисля, че Европа трябва да бъде много по-ефективна и решителна що се отнася до кризата с мигрантите. Трябва да участваме много повече и да подпомагаме родните страни на тези мигранти, за да могат тези страни да се развиват - трябва да подкрепим здравните им системи, системите на образование и т.н.Ще има сериозно увеличение на бюджета за охрана на границите и се радвам, че има такова решение на европейско ниво. Освен това общата европейска политика за убежище трябва да бъде придвижена напред\", каза президентът и отново подчерта, че Европейският съюз трябва да се ангажира много по-сериозно в комуникацията със страните, от където идват търсещите убежище емигранти.Австрия е водещ инвеститор у нас, подчерта държавният глава след срещата с колегата си Александър Ван дер Белен.Стокообменът ни с Австрия възлиза на 1,2 млрд. евро, което превръща Виена във водещ чуждестранен инвеститор в България, каза още президентът.\"Обсъдихме общата политика за сигурност и отбрана, сътрудничество, европейският фонд за отбрана, както и нови механизми за повишена сигурност. Говорихме и за предизвикателствата на мигрантската криза, необходимостта от реформа на Общата европейска система за убежища, перспективата на кохезионната политика след 2020 г.\", поясни още президентът Румен Радев.", "date": "2018.05.03", "title": "Румен Радев: България е в авангарда на европейската политика с Русия"}
{"url": "http://www.cross.bg/protest-bolnitzata-bolnitza-1573939.html", "text": "/КРОСС/ Работещите в болницата в Ловеч излязоха на протест и блокираха една от основните улици в града. Болницата има просрочени задължения от над 6 млн. лева. В края на миналата седмица беше постигната договорка с част от кредиторите за вдигане на запорите, като само една болница не е вдигнала запора си. Това означава, че парите, които е заработила държавната болница за месец март, ще бъдат преведени на кредиторите за покриване на запорите, заради които работещите в държавната болница не могат да получат заплатите си.От началото на миналата седмица служителите излизат всеки ден на протест по обед заради това, че не са получили заплатите си за месец януари. Основният проблем, който те посочват, е, че все още не е ясно бъдещето на болницата – дали ще бъде закрита, или просто ще се самозакрие заради липсата на персонал. От началото на тази година болницата са напуснали над 50 лекари и медицински сестри, а останалите работят на претоварени графици.Протестиращите настояват и за среща със здравния министър Кирил Ананиев и с премиера Бойко Борисов. Протестиращите посочиха, че ще продължат да излизат всеки ден на протест, докато не бъдат чути. Заканиха се утре да блокират и автомагистрала \"Хемус\".В момента голяма част от хората, които работят в Ловешката болница, са се наредили на пешеходната пътека на една от основните улици в града. Днешният им протест е подкрепен и от много граждани на Ловеч, сред които и таксиметрови шофьори, които също са блокирали улицата с автмобилите си. Към днешна дата все още не е ясно кога работещите в болницата ще получат заплатите си поне за месец януари въпреки ангажиментите на Министерството на здравеопазването.  ", "date": "2018.05.03", "title": "Работещите в болницата в Ловеч излязоха на протест и блокираха една от основните улици в града"}
{"url": "http://www.cross.bg/thinq-google-poveche-1573934.html", "text": "/КРОСС/ LG Electronics (LG) днес представи най-новия си смартфон от най-висок ранг, LG G7, който има за цел да допринесе към цялостното смартфон изживяване на потребителя с удобни и перфекто пригодени AI features (характеристики на изкуствен интелект).Захранван от най-новата Qualcomm Snapdragon™ 845 мобилна платформа, LG G7 идва на пазара с 4 или 6 GB RAM памет и 64 или 128 GB вградена такава. Благодарение на това, без усилие изпълнява и най-тежките задачи и работи с всякакви приложения. Неговия зашеметяващ 6.1-инчов ярък дисплей е с близо половин инч по-висок от неговия предшественик, но нито милиметър по-широк. LG G7 е с перфектен размер, за да може да бъде използван и с една ръка.Издокаран със съвсем нов дизайн, създаден специално за G серията, хромираната му ивица му придава по-изгладен и полиран вид, допълващ се със стъкло Gorilla Glass 5 от двете му страни, за още повече издръжливост. Отново оценен с IP68 за издръжливост против прах и вода, LG G7 е проектиран, така че да издържи тестовете на Американската войска - MIL-STD 810G, които проверяват дали различни екипировки изпълняват функциите си в екстремни условия.LG G7 ще навлезе на пазара с 8-мегапикселова предна камера и 16-мегапикселови лещи на задната в стандартен, както и в Super Wide Angle конфигурация за снимки с по-висока резолюция и повече детайли. камерата, която е запазена марка на LG, сега обхваща още повече красиви пейзажи с по-малко изкривяване на ръбовете и много по-ясни селфита, които изглеждат още по-естествени, сравнени с предишни модели телефони на LG.LG се стреми да подобрява постоянно изкуствения интелект на камерите си, още от първата си поява на пазара. LG V30S . AI CAM сега предлага 19 снимачни режима, като преди бяха едва 8, с цел по-високо интелигентни и оптимизирани кадри. А и това не е всичко, потребителите могат още повече да подобряват снимките си като избират сред допълнителни 3 варианта ефекти, ако препоръчаните AI CAM не отговарят на търсеното от тях.Слабо-светлинната фотография на LG G7 е развита до съвсем нови висини със супер ярката камера с изображения, които са до 4 пъти по-светли от другите снимки заснети на слаба светлина. Чрез комбинацията от pixel binning и software processing, алгоритъмът на AI регулира настройките на камерата автоматично при снимане на слаба светлина.LG са добавили и още функции, които да превърнат фотографията с LG G7  в още по-голямо удоволствие от всякога до сега. Режимът за Снимки на живо записва по 1 секунда преди и след пускане на камерта, с цел да хване неочаквани моменти или гримаси, които бихме изпуснали иначе. Стикерите използват техниката за разпознаване на лица, за да генерират забавни 2D и 3D филтри, като например слънчеви очила и ленти за глава, които могат да се видят директно на дисплея.Нов за G серията, портретният режим, прави професионално изглеждаи кадри със замъглен фон. Този „боке“ ефект може да се използва както със стандартния, така и с режима за супер широк ъгъл на лещите, което дава не фото-ентусиастите още повече креативни възможности.LG G7 ThinQ ще бъде едно от първите устройства част от бъдещата добавка на Google - Google Lens. Google Lens е нов начин на търсене, използващ най-новото в изкуствения интелект и компютърните науки. Свободен за използване в асистента на Google и проложението за снимки, той може да даде много повече информация за неща като пейзажи, растения, животни, книги, както и да разпознава текст. Посети уебсайт, добави визитна картичка, събитие или ресторант, които да разгледаш по-късно – всичко на един клик разстояние с Google Lens. Повече детайли за тази технология, ще бъдат открити на конференцията Google I/O.Намиращ се точно под бутоните за звука, се намира и бутонът, който активира AI функцията. Едно единствено натискане ще активира Google асистентът, а две натискания – Google Lens, за първи път такава функция само в този телефон. Потребителят може също да натисне този бутон продължително, за да говори на Google асистента.Със Super Far Field Voice Recognition (SFFVR) – технология за разпознаване на глас от много далечно разстояние и чувствителния микрофон на телефона, Google асистента разпознава звукови команди на далечина до 5 метра. SFFVR има способността да различава команди дори във фоновия шум, което прави LG G7 чудесна алтернатива за домашната AI колонка, дори когато телевизорът е пуснат. В Google асистент на LG G7  са добавени много команди, които да позволят на потребителите да извършват още повече дейности само и единствено с гласа си.Първото нещо, което потребителите ще забележат в LG G7 , най-вероятно ще бъде новия 6.1-инчов QHD+ (3120 x 1440) дисплей, който идва с максимално съотношение на екрана - 19.5:9 FullVision и долна част на рамката около него, спочти 50 % по-тънка от тази на LG G6. Задвижван от най-новата LCD технология на LG, Супер яркия дисплей, LG G7 може да бъде използван дори под директна слънчева светлина в яркост, която стига водешите в индустрията – 1000 нита (кандела на квадратен метър – мярка за измерване на яркост), показващ 100 % DCI-P3 цветова палитра.И в зависимост от съдържанието, дисплея може да бъде нагласен на 6 различни режима на гледане : Auto, Eco, Cinema, Sports, Game и Expert. В Auto-режим, телефонът автоматично анализира съдържанието на игри и снимки и оптимизира консумацията на дисплея и батерията. Потребителят може да нагласи още повече изображението на екрана като регулира температурата му и нивото на цветовете самостоятелно.Новият втори екран на смартфона дава на потребителите много и различни опции да регулират сами дисплея, за да отговаря на техния стил и вкусови различия. Той може да бъде разширен до край, за да придаде визия без рамка или може да бъде в по-традиционния стил, където лентата с известията е напълно затъмнена. Потребителите могат дори да сменят цвета на лентата за още по-персонално излъчване.Продължавайки с отдадеността на LG да даде аудио изживяване, ненадминато от конкуренцията на смартфоните си, LG G7  прелдага иновации в аудиото от най-висок клас, ненадминати в индустрията. Достъпна за първи път в LG G7 , колонката Boombox използва вътрешната памет на телефнона като обемен резонатор, за да произведе два пъти по-силен бас от този на стандартните смартфон. С това се произвежда силен “boombox” ефект без нужда от външни колонки. Когато се постави на равна повърхност или кутия, смартфонът използва техните обемни резонатори като субуфер, за да увеличи още повече баса.LG G7  е също така и първият смартфон, който използва DTS:X, за да осигури виртуален 3D звук за цялото съдържание, до 7.1 канално аудио със слушалки. Продължавайки традицията на LG да се фокусира на забележително смартфон озвучаване, LG G7  има и Hi-Fi Quad DAC за невероятно богат звук, особено когато е свързан с високо-омови слушалки.“LG G7  е фокусиран върху основополагането и неговото лансиране е началото на нова глава за компанията ни,” каза Хуанг Джонг-Хуан, президент на LG Electronics Mobile Communications Company. “Чрез комбинацията от персонализирани и полезни AI функции със смислени смартфон характеристики, това е най-практичният LG сматфон, до този момент.”LG G7  ще бъде пуснат в близките дни в Южна Корея, последвано от Северна Америка, Европа, Латинска Америка и Азия. Информация за цените и разпространението ще бъде дадена в отделните райони, непосредствено преди датите на достъпност.Chipset: Qualcomm® Snapdragon™ 845 Mobile PlatformЕкран: 6.1-inch QHD+ 19.5:9 FullVision Super Bright Display (3120 x 1440 / 564ppi)Памет:  - LG G7 : 4GB LPDDR4x RAM / 64GB UFS 2.1 ROM / MicroSD (до 2TB)- LG G7+ : 6GB LPDDR4x RAM / 128GB UFS 2.1 ROM / MicroSD (до 2TB)Камера: - Rear Dual: 16MP Super Wide Angle (F1.9 / 107°) / 16MP Standard Angle (F1.6 / 71°)- Предна: 8MP Wide Angle (F1.9 / 80°)Батерия: 3000mAhОперационна система: Android 8.0 OreoРазмери: 153.2 x 71.9 x 7.9mmТегло: 162gСвързване: Wi-Fi 802.11 a, b, g, n, ac / Bluetooth 5.0 BLE / NFC / USB Type-C 2.0 (съвместим с 3.1)Цветове: New Platinum Gray / New Aurora Black / New Moroccan Blue / Raspberry RoseДруги: Super Bright Display / New Second Screen / AI CAM / Super Bright Camera / Super Far Field Voice Recognition / Boombox Speaker / Google Lens / AI Haptic / Hi-Fi Quad DAC / DTS:X 3D Surround Sound / IP68 Water and Dust Resistance / HDR10 / Google Assistant Key / Face Recognition / Fingerprint Sensor / Qualcomm Quick Charge™ 3.0 Technology / Wireless Charging / MIL-STD 810G Compliant / FM Radio", "date": "2018.05.03", "title": "LG G7 ThinQ предлага абсолютно интегриран изкуствен интелект за максимално удобство на потребителя"}
{"url": "http://www.cross.bg/pregledi-pynktovete-prihodi-1573937.html", "text": "/КРОСС/ НАП започва масови данъчни проверки в пунктовете за годишни технически прегледи (ГТП). Освен за издаването на касови бележки и отчитането на оборота, инспекторите ще следят и за спазването на осигурителното законодателство.Обобщените данни за извършените прегледи, които всички пунктове за ГТП подават към Министерство на транспорта, информационните технологии и съобщенията, са анализирани в приходната администрация, като са съпоставени с данните от фискалните им устройства. При 326 пункта са установени значителни разлики между подадената информация за прегледаните автомобили и отчетените приходи на касовите апарати. Първоначалните оценки сочат, че общата сума на укритите приходи е в размер на 19,4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП.От приходната администрация напомнят на клиентите на пунктове за ГТП, че за всяка заплатена от тях такса за преглед задължително трябва да получат и касова бележка. За нарушения на данъчните изисквания могат да се подават сигнали на телефона на НАП 0700 18 700.", "date": "2018.05.03", "title": "Данъчни проверки в пунктовете за технически прегледи"}
{"url": "http://www.cross.bg/broya-ostrovite-egeiisko-1573942.html", "text": "/КРОСС/  Гръцкото правителство обяви, че ще предприеме мерки за намаляване на броя на лицата, настанени в пренаселените бежански лагери на островите в Егейско море, предава скопският телевизионен канал Сител,цитиран от Фокус.В рамките на посещение на Лесбос, министър на миграцията Димитрис Вицас съобщи, че правителството в Атина планира до края на септември да намали броя на мигрантите, настанени в лагерите на пет гръцки острови, от сегашните 15 500 на 6 500, какъвто всъщност е и капацитетът на тези приемни центрове.Съответното решение на Атина бе обявено след серия протести и инциденти на жителите на островите, които разкритикуваха остро управляващите заради невъзможността да се справят с мигрантската криза, която – наред с всичко останало, нанася сериозни щети на туризма, водещ икономически сектор в Гърция.В четвъртък на Лесбос пристига и министър-председателят на южната ни съседка Алексис Ципрас, който ще изнесе реч в рамките на конференция за проблемите на островите в северната част на Егейско море.  ", "date": "2018.05.03", "title": "Гърция ще намали броя на бежанците в лагерите"}
{"url": "http://www.cross.bg/lavrov-dyma-siriya-1573943.html", "text": "/КРОСС/ Русия очаква експерти от Организацията за забрана на химическите оръжия ( ОЗХО) да започнат независимо разследване на инцидента в град Дума задено с  покани експерти от Съединените щати и Франция да които да се присъединят към тях, съобщава ТАСС. Това заяви руският външен министър Сергей Лавров в интервю за италианското списание Панорама.Той отново подчерта, че на 7 април в Думата няма химическа атака, но има \"друга безскрупулна провокация, създадена от онези, които не се интересуват от установяване на мир в Сирия\".\"Очакваме,  резултатите от посещенията на експертите в рамките на [ОЗХО] , те трябва да бъдат водят обективно и независимо разследване, включващо посещение на всички обекти, свързани с твърденията за химическа атака и действията на екстремистите за производството на химични агенти\", добавя Лавров. По-рано Съединените щати обвиниха Русия и Сирия, че възпрепятстват достъпа на инспекторите на ОЗХО до Дума.Лавров припомни, че когато експертна група от ОЗХО вече е била готова да напусне Дамаск и по-нататък \"Дума\", \"Агресията бе извършена срещу Сирия, суверенна държава, член на ООН\". \"Не можем да приемем логиката на онези, които издават произволно наказание за най-доброто доказателство за вина: това е глупост\", каза още министърът.\"Абсурдните са последвалите обвинения, че руската армия е забавила напускането на експерти от Организацията за забрана на химическите оръжия, а междувременно\".Всеки експерт ще потвърди: да се унищожат следите от химически атаки в унищожени сградата е невъзможна - веществата проникват дълбоко в почвата, в стените на сградите \".", "date": "2018.05.03", "title": "Лавров: Eксперти от САЩ и Франция ще участват в разследването на ОЗХО в Дума"}
{"url": "http://www.cross.bg/obshtinite-obshtini-vsichki-1573936.html", "text": "/КРОСС/ Помнители израза „Големият брат те наблюдава?” Той, макар и зловещ, е знаков в култовия роман „1984” на Джордж Оруел. Големият брат е тайственият диктатор в страховитата тоталитарна държава Океания, където Партията налага безпощадна преса върху всички хора с цел своите интереси. И сега в Уикипедия може да се прочете пояснението как в „1984”„ всеки в обществотое под пълно наблюдение от властта, на хората непрекъснато им се напомня това с фразата \"Големия брат те наблюдава\", това е в основата на държавната пропагандна машина. Думата на Големия брат е безпрекословен закон за всички. Уважението и възхищението от него са задължителни за всекиго.” Желаещи да изпълнят и днес, и тук, ролята на Големия брат никак не са дефицит. Последният мераклия изненадващо се появи откъм Министерството на външните работи на страната ни. С подписа на вицепремиер Екатерина Захариева до Националното сдружение на общините в Република България е изпратено писмо с дата 05.04.2018 година. Впрочем, няма как да е търсена конфиденциалност на съдържанието му, след като чисто процедурнотова писмо следвало да стигне до всички областни управители и през тях до всички кметове на български общини. А като се има предвид, че най-често кметовете уведомяват Общинските съвети за подобна кореспонденция, ясно е, че и стотици общински съветници също ще бъдат посветени в проблема на министерското разпореждане. Е, всички вече са посветени. В качеството си на министър на външните работи г-жа Захариева моли областните управители да уведомят кметовете как оттук-насетне всички инициативи на местното самоуправление с международно участие, както и подписването на двустранни документи, поставянето на паметни плочи и паметници, побратимяване с чуждестранни градове и други подобни прояви трябва да бъдат съгласувани писмено с политическия кабинет на министерството на външните работи на Р България. До момента областните управители чинно са изпълнили ангажимента си и да препратили депешата до всички кметове. Нормално или не, но е факт, че във въпросното министерско писмо-разпореждане няма и грам мотив защо се прави това, срещу какво се обезопасяваме и на какво основание се налага така императивно мярката. Ако в зреещия абсурд на тази ситуация има нещо светло, то това е адекватната и доста навременна реакция на Националното сдружение на общините в Р България. В прилично експедитивен срок от Сдружението отговарят на г-жа Захариева. За реакциите си Сдружението напълно коректно писмено уведомява и председателите на Общинските съвети и кметовете на общините. Едва ли е било нужно да се търсят дълго аргументи, за да се заяви ясно на министър Захариева как въпросното й разпореждане-инициатива е лишено от законово основание. Извън съмнение е, че липсва законов мотив едно министерство „в движение” да налага императивно нов съгласувателен режим на българските общини, още повече с политическия кабинет на външния министър. Недоумението става още по-окръглено, като се има предвид периодичното повтаряне от страна на правителството на ПП ГЕРБ как се работи по програматаза намаляване административната тежест и дори отпадане на съгласувателни и регистрационни режими за общините. Тепърва ли външното ни министерство има нужда от припомнянена „а,б-то” за българските общини като конституционни правомощия иинициативи замеждународно сътрудничество?Тепърва ли експерти и министри трябва да си опресняват факта как българският парламент е ратифицирал още през 1995 година Европейската харта за местно самоуправление на Съвета на Европа, чийто клаузи изрично дават право на местните общности да си сътрудничат с общности от други държави?Тепърва ли ще се преговаря подготвеността на експерти и управленци по Закона за местно самоуправление и местна администрация? Защото именно в него са заложени и никак не са отпаднали правата и възможностите на гражданитеи избраните от тях органи да решават самостоятелно всички въпроси от местно значение. Именно в този закон ясно и категорично се урежда законовия ред за сътрудничество на общините, в т.ч. и международно. И че това се решава единствено от общинските съвети.Българските общини заслужават да имат полагащото им се самочувствие в този смисъл, разбира се, в същия размер си носят и отговорността за решенията и политиките си. Но няма никаква причина един външен министър да се опитва едва ли не да ревизира или  предварително да контролира международните контакти на една община. Не само, че това е незаконно, но е и откровено лишено поне от смислено обяснение какво се опитва държавата да обезопаси с такава мярка.Апропо, сътворилите и подписали такова разпореждане, още повече, когато са от Министерството на външните работи, задължително би трябвало да имат предвид, че подобна претенция ще има и международен резонанс. Защото това недоразумение все ще се разбере по някакъв начин от чуждестранни партньори или просто побратими от една или няколко общини в една или няколко държави.Какво ли се е криело зад страховете на нашето Външно можем само да гадаем. Докато не го разберем, сме свободни да разсъждаваме. Някъде вероятно може да бъде обобщена информация с колко побратими се е обзавела през годините всяка една българска община. И не от последните 10-20 , а от поне половин век насам. Защото това е традиция, регистрират се културен , спортен, бизнес обмени, пътуват деца и младежи, творци, почитат се взаимни празници. Вероятно част от държавите, от които са някои от побратимите, през годините са променяли политическа ориентация и дори санаранявали част от общите ценности. Ако някъде се появят индикации за напрежение или рискове за националната или гражданска сигурност, за това си има служби и е ясно, че те работят. Но това по никакъв начин до момента не е наранявало международни контакти или общински побратимявания, културен или друг обмен, още по-малко на местните общности. Спомняте ли си преди години как като истинска канонада Република Турция едностранно замрази или прекрати побратимени отношения с български общини? Направиха го писмено и с обяснения, които се разминаваха доста с реалността. Като например, че в местните управи на нарочените български общини имало участие на партия, а Южната ни съседка не желаела да работи с нейните представители. Създаде се напрежение, но повече бе недоразумението. Тогава и двете държави повишиха нивото на мерките си за сигурност и намериха дискретни начини службите да проверяват кой какъв е като част от побратимените делегации, когато си гостувахапо поводи и празници. Но то това не пострадаха отношенията на общините. Впрочем как ли си представя външно министерство непрекъснатите съгласувания, ако, макар и незаконни, общините кандисат да се съобразяват с тях? И на какво ли основание външно министерство ще реши да оспори или одобри, примерно, решение на общинските съветницида издигнат паметник на достоен и с принос чуждестранен гражданин, с чието родно място са установени партньорски връзки и обмен? Ще ревизира аргументите на решението на Общинския съвет ли? Ще прослушва на запис ? И накрая ще отсича с финален печат: това „да”, това- „не”. Нека не се забравя, че българските общини, Съветите и общинските администрации прекрасно знаят, че носят законови отговорности, ако с действията и решенията си застрашат националната сигурност или пък рискуват дипломатически и международен конфуз. И до момента има не малко регламенти, през които това може и трябва да се проследява. Иначе не ми се мисли далиполитическият кабинет на Министерството на външните работи е готов как ще реагира на новата си мярка спрямо утвърдени международни форуми и институции между общини. Включително и такива, базирани в София. Защото едно такова е Бюрото за международни връзки на община Виена, Ойроком –ПР София.Вече повече от двадесет години въпросното дружество в рамките на Виенския холдинг поддържа международните връзки на община Виена с поредица европейски градове. В официалния сайт на Бюрото пише„В нашето време на глобализация и съвременни комуникационни технологии регионите си сътрудничат все по-активно, а международните връзки придобиват още по-голямо значение. Поради това общинската администрация на Виена се стреми към тясно сътрудничество с градовете-партньори в областите градоустройство, строителство на социални жилища, енергоснабдяване и ефективно използване на енергията, водоснабдяване, градски транспорт, образование и култура, както и при изработването на стратегии за развитието на „интелигентния град“. Сътрудничеството трябва също така да предостави възможност на градовете, да се обединяват и заедно да защитават интересите си.”Силно се надявам подобни сдружения и точки за координиране на поредица от побратимени градове да има и на други места из страната, и на други нива- на средни и малки общини. Още повече, че български общини работят и по трансгранични проекти, по линия на културен обмен с балкански държави.  И вероятно оттук-насетне ще падне едно писане, съгласуване, обяснения и разрешения от Външно дали и  с коя побратимена общината ще може да се сближават общините и с какви точно инициативи? Или Големият брат в лицето на българския външен министър ще следи всичко директно?Извън абсурдността на тази приумица, обиждането на общините е директно. Но пък си струва да се замислим и върху въпроса : Ами само общините ли ще държи изкъсоВъншно на тема международни контакти?. Ами държавните администрации, ами българския парламент? Ами неправителствения сектор? Или някой по презумпция е решил, че общините имат по-малко конституционни права или капацитет за носене на отговорност.Усещате ли, че работата върви към пълен абсурд? Усещате,нали? Само Големият брат не го е усетил още. Дано да го направи скоро. И да признае гафа си. Иначе ще се изложим, този път наистина пред чужденците. Или пък за пореден път.  ", "date": "2018.05.03", "title": "Манол Генов: Външно министерство  ще следи общините като ''Големия брат''"}
{"url": "http://www.cross.bg/sgradi-zhilishtni-drygi-1573923.html", "text": "/КРОСС/ През първото тримесечие на 2018 г. местните администрации са издали  на 1 162 жилищни сгради с 6 247 жилища в тях и 815 987 кв. м разгъната застроена площ (РЗП), на 26 административни сгради/офиси с 33 101 кв. м РЗП и на 1 026 други сгради с  638 272 кв. м РЗП. Спрямо предходното тримесечие издадените разрешителни за строеж на жилищни сгради намаляват с 10.3%, жилищата в тях - с 14.7%, а общата им застроена площ - с 9.8%. При броя на издадените разрешителни за строеж на административни сгради и на други сгради също се наблюдава спад съответно с 13.3 и 9.2%, като общата застроена площ на административните сгради нараства с 13.2%, докато РЗП на другите сгради е по-малко със 7.7%.                        В сравнение с първото тримесечие на 2017 г. издадените разрешителни за строеж на нови жилищни сгради се увеличават с 6.3%, жилищата в тях - с 33.1%, а разгънатата им застроена площ е повече с 37.1%. Издадените разрешителни за строеж на административни и други видове сгради намаляват съответно с 10.3 и 10.1% (фиг.1), а и тяхната РЗП бележи спад респективно с 57.2 и 21.2% (фиг. 2).                          Най-голям брой разрешителни за строеж на нови жилищни сгради са издадени в областите София (столица) - 205, Пловдив - 176, Варна - 108, и Бургас - 102. Най-много жилища предстои да бъдат започнати в областите София (столица) - 2 337, Пловдив - 1 355, Бургас - 754, и Варна - 687 (табл. 1 от приложението).През първото тримесечие на 2018 г. е  на 723 жилищни сгради с 4 157 жилища в тях и с 476 224 кв. м обща застроена площ, на 18 административни сгради/офиси с  22 623 кв. м РЗП и на 467 други сгради с 428 856 кв. м РЗП. Спрямо предходното тримесечие започнатите жилищни сгради са по-малко със 7.2%, жилищата в тях - с 1.4%, а общата им застроена площ - с 12.4%. Започнатите административни сгради бележат ръст от 12.5%, но тяхната обща застроена площ е по-малко с 16.7%. Броят на започнатите други видове сгради намалява с 18.1%, а тяхната РЗП - с 5.7%. В сравнение с първото тримесечие на 2017 г. започнатите нови жилищни сгради се увеличават с 13.1%, жилищата в тях - с 29.2%, а разгънатата им застроена площ - с 16.8%. Броят на започнатите административни сгради нараства с 12.5%, докато тяхната РЗП спада с 61.8%. Започнатите други видове сгради са повече с 1.5%, а разгънатата им обща застроена площ - с 47.5%. Строителство на най-голям брой нови сгради е започнало в областите: Пловдив - 140 жилищни и 66 други сгради; София (столица) - 123 жилищни, 7 административни и 19 други сгради; Бургас - 91 жилищни, 3 административни и 29 други сгради; Варна - 83 жилищни и 28 други сгради .  ", "date": "2018.05.03", "title": "НСИ:През първото тримесечие на 2018 г. местните администрации са издали разрешителни за строеж на 1 162 жилищни сгради "}
{"url": "http://www.cross.bg/varna-selo-etap-1573922.html", "text": "/КРОСС/ Приключи националният етап на 47-ия международен конкурс на ВПС(ВСЕМИРНИЯ ПОЩЕНСКИ СЪЮЗ)на тема: „Представете си, че сте писмо, пътуващо във времето. Какво послание искате да предадете на своите читатели?“.В „Български пощи“ ЕАД се получиха 233 писма от всички краища на страната. Национален победител в епистоларния конкурс е Ивана Пожарска от София.. Нейното писмо ще бъде изпратено в Международното бюро на Всемирния пощенски съюз, за да се състезава с останалите национални победители. Второ място заема Марияна Маринова от Панагюрище, а на трето място се класира София Плачкова от Хасково.Поощрителни награди за добро представяне в националния етап на конкурса получават:Габриела Генова, КарловоИвайла Караславова, село ОрешакАлександра Ставрева, БургасЯница Михалева, ВарнаАйлин Халачева, ПловдивТихомир Гевезовски, ТроянДеница Василева, ПерникНия Станкова, ВарнаАнна Спасова, село БистрицаИван Венков, БожурищеАлександър Станков, СофияМария Илиева, ВарнаПетя Петкова, ТетевенГергана Ганчева, ВарнаЛидия Мирчева, Стара ЗагораИвелина Пейчева, село БистрицаМария Георгиева, ТроянМария Табашка, село ВрачешМарсела Маринова, БотевградАвторите на всички отличени в националния етап на конкурса писма ще получат награди и грамоти в навечерието на Световния ден на пощата – 9 октомври. Грамоти ще получат и всички участници в конкурса.", "date": "2018.05.03", "title": "Национален победител в 47-ия международен епистоларен конкурс на ВПС е Ивана Пожарска"}
{"url": "http://www.cross.bg/sredizemno-iztrebitel-more-1573929.html", "text": "/КРОСС/ Руски военен изтребител Су-30 падна в Средиземно море, а двамата му пилоти загинаха. Машината е излетяла от въздушната база \"Хмеймим\" в Сирия.Все още не е обявена официалната причина за тежкия инцидент, станал по време на набирането на височина, но се предполага, че в двигателя може да е влязла птица. От руското Министерство на отбраната бяха категорични, Изтребителят Су-30 се е разбил над Средиземно море.Двамата пилоти, които до последно са се борили да спасят машината, са загинали, съобщиха от Министерството на отбраната Русия.Това е първата катастрофа в историята на руската военна авиация с този вид изтребител, отбелязва ТАСС.", "date": "2018.05.03", "title": "Руски военен изтребител се разби над Средиземно море"}
{"url": "http://www.cross.bg/mestnite-ryse-bozhankov-1573925.html", "text": "/КРОСС/ „Има много тревоги от страна на местните и бизнеса по отношение на автомагистрала Русе – Велико Търново. Според местните се удължава пътят до Русе с 30 км“. Това заяви народният представител от ПГ на „БСП за България“ Явор Божанков от парламентарната трибуна. Той обясни, че най-големите работодатели са се събрали в Горна Оряховица и са поискали среща с министър Нанков. „Дори и аз стигнах до положение да се моля на кметове на ГЕРБ, пусках въпроси на парламентарен контрол, публикации в пресата, за да привлека вниманието на министъра и да направим тази толкова важна и желана за местните среща. Въпреки това, такава не бе проведена“, подчерта народният представител. По неговите думи единствените отговори са били чрез медиите, в които се твърди, че магистралата не удължава трасето до Русе. „Но от отговорите на парламентарен контрол става ясно точно обратното“, допълни Божанков. Той посочи и заявление на местната индустрия, че няма да използва магистралата. „Вторият голям проблем са връзките. Индустриалният център се свързва с магистралата през мост, строен 1800 година с едно пътно платно. Държавата ще поеме ли ангажимент да направи скоростна връзка от индустриалния център?“, попита Явор Божанков.„Чухме за напредъка по настоящите проекти, сроковете за изпълнение и въобще, колко розово е положението. То, обаче не е такова. Ремонтите, свлачищата, проблемите по новите и вече довършените отсечки са ежедневни. Няма магистрала, която да не е открита и след няколко месеца да не е затворена за ремонт”. Това каза народният представител от ПГ на „БСП за България” Любомир Бонев от парламентарната трибуна.Той даде за пример магистрала „Люлин”, която е открита през 2011 г., а общата дължина на трасето е 20 км. „В периода от 2012 г. до април 2017 г., са разплатени средства по договори на стойност 8 млн. лв. при положение, че съоръжението е гаранционно. Дори в момента, едното платно на пътя е затворено заради активизирали се свлачища, които са били вече обезопасявани и укрепвани”,каза още народният представител. Бонев попита- кой контролираше фирмата изпълнител и защо не се търси отговорност от нея? „Какви са гаранционните срокове на автомагистралите в България? Защо за ремонти се дават пари от държавния бюджет, въпреки че обектите са в гаранция?”,попита още Любомир Бонев.", "date": "2018.05.03", "title": "Явор Божанков: Има много тревоги от страна на местните и бизнеса за автомагистрала Русе – Велико Търново"}
{"url": "http://www.cross.bg/gradinkata-sofiya-bulgariya-1573932.html", "text": "/КРОСС/ Гражданско сдружение „Мрежа за инициативи и решения” (МИР) пусна петиция в защита на градинката на ъгъла на бул. „България” и бул. „Петко Тодоров” – „Стрелбище, в град София. Организацията категорично се обяви против застрояването на зелената площ. Повече от година жителите в района изразяват недоволството си срещу НИКМИ за строежа на небостъргач.„Строителството на небостъргач в градинката на „Стрелбище“ е само един от примерите за желание за строеж, което не кореспондира с ОУП и в разрез с очакванията на столичани за визията на града. Петицията изразява недоволството и е начало за събиране на общественото мнение и гражданската енергия срещу несправедливото решение. Мнението на столичани е вид обществена санкция, която е по-значима и от съдебно решение. Очевидно СОС се е съобразил с това и се надяваме, че инвеститорът да реагира адекватно и небостъргачът да бъде построен на място, което не е зелена площ“, коментира председателят на „Мрежа за инициативи и решения“ Георги Кардашев.„Като общински съветник подкрепям петицията на МИР. Ние сме длъжни да работим в интерес на столичани. Допуснатата грешка, преди години от други общински съветници, сега може да бъде поправена и това ще е справедливо. Петицията, която пусна МИР е един нов и работещ модел, в който решението на проблемите идва тогава, когато се обединят усилията на местната власт и гражданите. Призовавам всички столичани да се включат в моралната битка срещу застрояването на зелени площи, без значение в коя част на София. Случаят с градинката на бул. „България” и бул. „Петко Тодоров” не трябва да се повтаря“, категоричен е общинският съветник и съпредседател на Политическа група 5 инж. Симеон Славчев, който е и член на УС на МИР.", "date": "2018.05.03", "title": "МИР пусна петиция за спасяването на градинката в „Стрелбище“"}
{"url": "http://www.cross.bg/kletki-embrioni-stvolovi-1573931.html", "text": "/КРОСС/ Холандски учени създадоха в лаборатория синтетични ембриони от миши стволови клетки, без да използват сперма и яйцеклетки и да прибягват до оплождане, съобщиха АФП и Би Би Си.Постижението, описано в сп. \"Нейчър\", не е предназначено за клониране на хора или животни, а цели да бъде намерен отговор на въпроса защо много бременности прекъсват в много ранна фаза - имплантацията.Синтетичните ембрионалните структури са били прикрепени към маточната лигавица на живи мишки и са оставени да растат няколко дена. След това са престанали да се развиват, вероятно заради липсата на определен вид клетки.Много жени абортират съвсем рано, още преди да са разбрали, че са бременни. Специалистите нямат обяснение на проблема, но вероятно той се дължи на аномалии на растящия ембрион.Изследването на ембриони в начална фаза е свързано както с етични, така и с технически проблеми. Използването на стволови клетки за създаването на ембриони, а не сперма и яйцеклетки, улеснява работата на учените.Екипът от института \"Мерлин\" към университета на Маастрихт е смесил два вида миши стволови клетки. Под микроскоп те са приличали на ранни ембриони или бластоцисти, като са имали същата сферична форма, от която след това се образуват плацентата и бебето. След това учените са наблюдавали как бластоцистите се имплантират в матката на мишки, което досега не е правено, макар и други специалисти също да са създавали ембриони от стволови клетки за целите на изследвания.Планове експериментът да бъде възпроизведен с човешки клетки, засега няма. За подобни изследвания са необходими специални разрешения.", "date": "2018.05.03", "title": "Учени създадоха синтетични ембриони "}
{"url": "http://www.cross.bg/reka-dynav-razvitie-1573924.html", "text": "/КРОСС/ Министерството на регионалното развитие и благоустройството (МРРБ) обявява фотоконкурс на тема „Една река – десетки райски кътчета“, посветен на Международния ден на река Дунав, който се отбелязва на 29 юни.В надпреварата може да се включи всеки, който е запечатал красива гледка по поречието на реката или по нейното крайбрежие. Изискванията са снимките да са направени през последната година и половина и да представят река Дунав. Големината им трябва да е между 2 MB и 6 MB. Задължително е при изпращането да бъдат посочени име и адрес на автора, телефон, възраст, както и описание на мястото, където е направена снимката. МРРБ очаква снимките на емайл  в периода от 3 май до 15 юни 2018 г. За трите най-добри, които ще бъдат определени от специално жури, ще има атрактивни награди. Предвидени са и много поощрителни награди.Целта на конкурса е да открие най-красивите кътчета по река Дунав, заснети в българския участък по протежение на 370 км между Връв и Айдемир и да ги покаже на широката публика на специална изложба, която министърът на регионалното развитие и благоустройството Николай Нанков ще открие на 29 юни в Русе.Част от снимките ще бъдат показани и в специалната изложба на „Моста на влюбените“ в София. Тя ще бъде представена през октомври, в рамките на Седмия годишен форум на Дунавската стратегия, който ще се проведе заедно с министерска среща за туризма. Очаква се в събитията да се включат трима еврокомисари и над 600 участници - министри, представители на различни институции, бизнеса и неправителствения сектор.С фотоконкурса ще се популяризира българското поречие на река Дунав като атрактивно място за туристически посещения, отдих и възможности за развитие. Темата му е пряко свързана с основния фокус на Българското председателство на Дунавската стратегия – регионалният туризъм като генератор на икономически растеж и ключов фактор за справяне секологичните, социално-икономическите и демографските предизвикателства. Важна тема в дневния ни ред е и културното наследство в политиките на ЕС като ресурс за устойчиво развитие - в контекста и на това, че 2018 е Европейска година за културно наследство. България е председател на Дунавската стратегия за срок от една година – до октомври 2018 г. Успешно бяха проведени две от събитията в календара, а на 25 май в София ще бъде следващата съвместна работна среща на Националните координатори и Координатори на приоритетни области, която ще обсъжда оптималните възможности за успешно изпълнение на макрорегионалната стратегия.", "date": "2018.05.03", "title": "МРРБ търси най-красивите гледки по поречието на Дунав"}
{"url": "http://www.cross.bg/evrofytbol-macha-rysiya-1573930.html", "text": "/КРОСС/  Той играе „Еврофутбол“ отскоро. Избира предимно футболни срещи – предстоящи и на живо, но харесва и виртуалните мачове. Фен е на ЦСКА, а от чуждестранните отбори – на Манчестър Юнайтед. Иска Германия да стане световен шампион през 2018 г. и е много щастлив, че ще може да ги гледа на живо.                               Последната 14-а екскурзия се падна на Пламен Николов от Лом, който игра два мача от Лига Европа. Той ще замине за Санкт Петербург със своя приятелка, за да гледат на живо мача Нигерия – Аржентина на 26.06.2018 г.Пламен играе „Еврофутбол“ от 2-3 години насам всеки ден. Печелил е и друг път от футболни прогнози, но тази награда е най-голямото му постижение. „ казва късметлията. Той е фен на Реал Мадрид и се надява Испания да стане световен шампион през 2018 г.                                . Срещите са Германия – Мексико и Нигерия – Аржентина, а дестинациите – Москва и Санкт Петербург. Букмейкърската къща осигурява също и самолетните билети, хотелските нощувки, трансферите, туристическите застраховки, билетите за мачовете и визите за Русия.", "date": "2018.05.03", "title": "Ивайло от Симитли и Пламен от Лом заминават за Световното в Русия с „ЕВРОФУТБОЛ“"}
{"url": "http://www.cross.bg/myasto-pristigna-dvizhenie-1573914.html", "text": "/КРОСС/ Лека кола пламна в движение на столичния булевард „Христофор Колумб”, на кръговото кръстовище с ул. \"Неделчо Бончев\".Екип на пожарната пристигна на място и бързо изгаси огъня, предаде Нова тв.На място пристигна и екип на полицията.За щастие собственичката на автомобила не е пострадала, разминала се е с уплаха. Веднага е подала сигнал на тел. 112.", "date": "2018.05.03", "title": "Кола пламна в движение в София"}
{"url": "http://www.cross.bg/ermenkov-energetika-bgnes-1573917.html", "text": "/КРОСС/ Единственият верен подход е държавата да има стратегическа роля в АЕЦ „Белене”. Тя трябва да бъде водеща в този проект. Това заяви в интервю за БГНЕС депутатът от БСП и енергиен експерт Таско Ерменков. Агенция БГНЕС публикува пълния текст на интервюто с него:Таско Ерменков: Това, което трябва да бъде направено до края на юни е не да чакаме какво ще излезе, а да се опитаме да търсим и междините решения и информация какво се случва. В края на юни, ако излезем с доклад без преди това да сме наясно каква работа е била извършена, едва ли нещо добро може да се случи. Надяваме се, че в края на юни – в доклада, който ще бъде изнесен от министъра на енергетиката ще бъде първо написано какви юридически мерки трябва да бъдат предприети, за да се реши този сложен казус, в който НС от 2012 г. влезе с приемането на едно решение, с което одобри друго решение на МС, с което се отмени строителството на АЕЦ „Белене”. Трябва да се направи един юридически анализ, за да може да се излезе юридическата джунгла и да имаме правни основания, за да продължим с проекта. Второто нещо, което очакваме от министъра в това отношение, е да ни информира до каква степен българската държава е готова и в какви рамки да участва в изграждането на такъв стратегически енергиен обект, какъвто е нова атомна централи. Мисля, че в България няма човек, който да не е наясно, че една централа, която е на основа на ядрено гориво не може да бъде построена без най-малкото логистичната помощ на държавата. Тя трябва да участва и в управлението на един такъв обект. Това са нещата, които очакваме – юридическите казуси и една пътна карта за това как ще се реализира този проект.Таско Ерменков: Толкова много закъсняхме, че ако успеем да го реализираме ще бъдем късметлии. Аз съм един от хората, които участваха в реализирането на референдума в началото на 2013 г. за строителството на АЕЦ „Белене” с пълното убеждение, че този проект е необходим, не само за България, а и за енергийната сигурност на целия регион. Тогава още нямаше тези големи изисквания към въглищните централи. Сега, имайки предвид, новите изисквания на ЕС към ограничаване на емисиите, към чиста енергетика, ние нямаме нова технология, или друга алтернатива а енергия, която да бъде базова и, която да гарантира постоянно генериране на съответната енергия, която е нужна на държавата, да бъде беземисионна и да е ядрена. Нямаме друг избор. С всеки изминал ден закъсняваме все повече и повече. Виждате какво става в Турция, започна строителството на АЕЦ „Аккую“. В Унгария има вече проект на строителство за ядрена централа, който започва. Даже в Полша се разглеждат варианти за строителство на ядрени централи, независимо, че тя е една от най-големите производителки на електроенергия от въглищни централи. Ако се бавим има опасност да останем в периферията на ядрените държави.аско Ерменков: Общността, която се занимава с енергетика е разделена на три. Големите раздели са дали да има ядрена централа или да няма. Дали да бъде държавна или частна собственост. В света няма ядрена централа, която да бъде сто процента частна собственост. Стратегически инвеститор на България ще е нужен. Когато проектът беше възроден 2004 г. не беше чисто държавна собственост, тогава имаше и стратегически инвеститор. Те се отказаха не, защото проектът беше нежизнеспособен, а защото правителството на България след 2009 г. беше изключително непоследователно по отношение на ядрената енергетика. Нямаше ден, в който премиерът, който сега е същият, да не си променяше мнението. От хвърлянето на папките по земята и казването – без този проект цената на електроенергията ще скочи безумно, в което се оказа прав, до това, че този проект въобще не ни трябва и ще бъде излишно харчене на пари. В тази връзка единственият верен подход е държавата да има стратегическа роля в АЕЦ „Белене”. Дали ще бъде с контролен пакет, сто процента държавно участие, с участие на пенсионни фондове, което не е никак лошо, защото ще осигурим пари за българските пенсионери, но при всички случаи държавата трябва да бъде водеща в този проект.Таско Ерменков: В света има много автомобили, в това число и много модерни, с много малко разход и чисти енергии, в това число и на Тесла автомобилите, но не всеки може да си го позволи. Сигурно ВЕИ и „сторидж паркове”, които да осигуряват съхранение на енергията, когато тези възобновяеми източници не могат да генерират, е едно нормално хубаво бъдеще, но бъдеще за добре развити държави икономически, които са решили и останалите си проблеми. Ядрената енергетика няма алтернатива. Това, което споменавате за чиста енергия, за ядрената енергетика, е същото. Тя е беземисионна. Не замърсява околната среда и съвременните технологии, имайки предвид, че те използват едва 3 до 5 % от ресурса на урана, ако той бъде съхранен в нужните количества, той би могъл да бъде запас от гориво за бъдещите технологии, когато се развият.Таско Ерменков: Най-вредният съюз в енергетика е или. Или въглища, или чиста енергия, или ядрена енергетика. Това е грешна политика. Правилният съюз е и едното, и другото, и третото, в пропорции, които едно общество може да си позволи икономически, които да отговарят на екологичните изисквания и най-важното – да съответстват на покупателната способност на населението. В противен случай няма да имаме нормално развитие на енергетика и икономика.Таско Ерменков: Не искам да обиждам управляващото мнозинство, тъй като са ми колеги в НС, но изпълнителната власт е водещата там. Да участваш в една общност не значи да се подчиняваш сто процента на правилата, а да си част от формирането на проблемите, от решението им и част от изпълнението им, а не като в армията. \n\t\t\t\t\tИзночник:", "date": "2018.05.03", "title": " Таско Ерменков: Държавата трябва да бъде водеща при изграждането на АЕЦ „Белене“ (видео)"}
{"url": "http://www.cross.bg/gurdite-deteto-deteto-1573913.html", "text": "/КРОСС/ 8 годишно. момченце от Сандански е пострадало, след като било ухапано по гушата от кон, който преди това го изритал в гърдите. Конят е на семейството, което има ферма в санданско село, предаде struma.bg.Инцидентът с малчугана станал в следобедните часове на неделния ден, докато семейството било във фермата. Детето си играело край един от конете, който в този момент се хранел. Внезапно животното изритало детето и го ухапало за шията.Писъкът на момчето изкарал акъла на родителите му, които, обезумели от случилото се, транспортирали малкия юнак с отпечатъци по гушата и болки в гърдите към Спешна помощ в курортния град. Детето е прегледано и пренасочено към приемен блок, където веднага са свикани екип специалисти. Направени са скенер и изследвания.За щастие конят бил с пълна уста, когато ухапал детето, и не е успял да му пререже някоя артерия. Малкият Сашко се е отървал от зъбите на коня с повърхностна рана, но заради гръдната си травма от ритника на коня е настанен под наблюдение в хирургично отделение на МБАЛ “Югозападна болница” в Сандански.", "date": "2018.05.03", "title": "Кон захапа момченце за гушата, след като го изрита в гърдите, детето е в болница"}
{"url": "http://www.cross.bg/zemetresenie-kraii-topolovgrad-1573918.html", "text": "/КРОСС/ Земетресение от 2,2 по Рихтер е регистрирано близо до Тополовград.Трусът е регистриран в 9,40 ч. тази сутрин с епицентър на 13 км югоизточно от Тополовград, по данни на Европейския сеизмологичен център, предава Нова телевизия.Дълбочината на земетресението е 7 км.Според Геофизичния институт на БАН епицентърът на земетресението е южно от Тополовград, между селата Мрамор, Сакарци, Планиново и Костур, с дълбочина 4,8 км.", "date": "2018.05.03", "title": "Земетресение край Тополовград"}
{"url": "http://www.cross.bg/kamion-plamna-na-magistrala-hemys-1573916.html", "text": "/КРОСС/ Камион се е запали на автомагистрала Хемус, съобщиха от АПИ.Камиона е пламнал в аварийната лента посока София на 23-ти километър, съобщават от агенцият и предупреждават шофьорите да се движат с повишено внимание.", "date": "2018.05.03", "title": "Камион пламна на магистрала Хемус!"}
{"url": "http://www.cross.bg/moreto-byrgas-pomorie-1573920.html", "text": "/КРОСС/ Мистерия с мъртви овни, които морето изхвърля на брега,  вълнува от няколко дни Бургас и Поморие.Късно следобед на 2 май на Северния плаж  в Бургас е забелязан труп на животно в морето. След като будни граждани сигнализирали на тел.112 е предприета акция да изваждане на животното,ъсобщава 24 часа. Оказало се, че това е овен, който според специалисти е престоял във водата около седмица.Докато бургазлии коментираха разпалено странната находка на плажа, читател на \"24 часа\" сигнализира, че друг мъртъв овен лежи на пясъка край Поморие. Животното е открито на дивия плаж Пясъчна коса до Поморийското езеро.Двата трупа били без чип или някакво друга маркировка.Според директора на Агенцията по безопасност на храните в Бургас д-р Георги Митев вероятно животните са били част от товар, предназначен за износ с кораб от съседна страна, но след като са починали по някаква причина са  били изхвърлени в морето.\"Все сме виждали мъртви животни по плажа - делфини и птици през цялото лято, но такова  досега не беше изплувало\", коментира възрастен помориец. ", "date": "2018.05.03", "title": "Мистерия с мъртви овни, морето изхвърли два трупа в Бургас и Поморие"}
{"url": "http://www.cross.bg/slava-varna-podvodnitzata-1573912.html", "text": "/КРОСС/ Обидно и болно е да се гледа как ръждясва на кея пред очите ни, твърдят от Съюза на подводничарите, съобщава 24 часа.Собственик на “Слава” еобщина Варна, оттам казват, че само средствата за изваждането ѝ вече надхвърлят милион .Последната българска подводница “Слава” ръждясва на кея във военноморската база във Варна и ако не се вземат спешни мерки за съхранението ѝ, отива за скрап. В момента неин собственик е община Варна. От 7 г. се обсъжда идеята подводницата да стане музей, но досега нищо не е направено.През 2016-а се навършиха 100 г. от началото на подводното дело в България, но юбилеят изобщо не бе отбелязан в морската столица - военният ни флот няма нито една действаща подводница.Всъщност истинската “Слава” е нарязана за скрап. Подводницата, която сега се нарича така, е “Надежда”. Тъй като тя била в по-добро състояние при “пенсионирането” на двете лодки, на 1 ноември 2011 г. е дарена за музей Тогава имената са сменени и сега “Надежда” е “Слава”.“Тогава имаше експертен съвет от общината и военни. Ние приехме с радост решението да бъде направена на музей. Но до конкретни действия така и не се е стигнало още. В края на миналата година имахме три срещи с представители на общината, но отново се тъпче на едно място. Писали сме писма до Министерския съвет, до Народното събрание, до Министерството на отбраната, до Министерството на културата, огромен брой писма сме написали до община Варна, но ефектът е никакъв. Водим си една кореспонденция и толкова. Проблемът не е само въвфинансирането. Имаме чувството, че просто няма желание това да бъде направено. Обидно и болно еда гледаме тази тъжна гледка. Ние предложихме варианти за съфинансиране, за дарителски сметки, но все още сме на фаза преговори, които не знаем дали ще приключат някога. А в това време “Слава” безславно се руши и ръждата я изяжда”, каза за “24 часа” секретарят на Съюза на подводничарите в България Павел Димитров.По негови данни във Варна живеят 60 000 семейства на бивши и настоящи военни, които с радост биха помогнали с каквото могат - средства и труд, за превръщането на “Слава” в музей.“В един момент се стигна дори да бъде определено място, на което да бъде изтеглена подводницата, но отново нищо не се направи. Ние предложихме общината да обяви конкурс за проект, после за финансиране, примерно публично-държавно. Черна гора има две подводници музеи и печели от тях. Това е инвестиция, която има 100-процентова възвръщаемост още първите години. Интересът е голям. Декларирали сме пълна готовност да възстановим “Слава”безвъзмездно, да ни осигурят само материалите Ние имаме на разположение бивши подводничари, механици и всякакви специалисти, знаем как да я направим. Но както са тръгнали нещата, тя ще отиде за скрап. 1000 тона се режат много бързо. Ако общината продължава да протака решението си, ние сме готови заедно с местните избори да организираме референдум с един-единствен въпрос до варненци - искат ли подводница музей. За да видят управниците, че има огромен интерес”, допълни Димитров.Подобно е мнението и на много от служещите в базата, които всеки ден виждат как ръждата буквално изяжда “Слава”.А преди години военноморските сили се хвалеха, че България е била десетата държава с подводен флот. На 1 февруари 2012 г. общинският съвет на Варна приема предложението на кмета Кирил Йорданов за безвъзмездно придобиване на подводницата “Слава”. Година по-късно - на 29 явуари 2013 г., с акт за приемане на дълготрайни активи подводницата е предадена от Министерството на отбраната на община Варна, дирекция “Култура и духовно развитие”. Не са правени никакви предварителни анализи по отношение на организацията, човешкия и експертния ресурс на работещите в дирекцията.За по-ефективна охрана и съхранение през 2014 г. подводницата е предадена в пункта за базиране на ВМС. “Водени са редица срещи с участието на представители на Съюза на подводничарите, Българската морска камара, Военноморския музей относно бъдещето на подводницата. По време на срещите е протоколирано, че за превръщането на подводницата в музей е необходим сериозен финансов ресурс. Най-ниската подадена оферта е на стойност 1,1 млн. лв. само за изваждането ѝ на сушата. Продължават анализите, предложенията и разговорите по темата”, обясни за “24 часа” Николай Савов, главен експерт “Естетизация на градската среда” в община Варна. Според него никой от местната управа не можел да се ангажира със срокове.Истинската “Слава” е построена през 1959 г. в бившия Съветски съюз. Първоначално носи името “Ленински комсомол” до 1991 г., когато е преименувана. В българските ВМС влиза на въоръжение през декември 1985 г. Първият ѝ командир под български флаг е капитан-лейтенант Дарин Матеев. През 1989 г. “Слава” е обявена за подводна лодка - първенец на ВМС. През 90-те години на миналия век тя не се използва активно поради привършване на ресурса на батерията, която е сменена през 1998 г.След влизането на България в НАТО подводницата участва в множество съвместни учения. През 2007 г. например участва в учение за спасяване на екипаж на аварирала подводница, завършило успешно. На официална церемония през ноември 2011 г. подводницата е извадена от състава на Военноморските сили и дарена на община Варна, след което се зараждат плановете да бъде превърната в музей.Според първоначалните изчисления преди години изваждането ѝ щеше да струва над 300 000 лв., но минимум 2 милиона ще бъдат необходими за превръщането ѝ в музей. С всеки изминал месец обаче цената расте и специалистите вече твърдят, че средствата за изваждането ѝ са надхвърлили милион, защото състоянието на подводницата се влошава.Обсъждан е и вариант тя да бъде потопена и да стане подводна военноисторическа атракция, но и в този случай сумата ще е същата. Предложенията за мястото ѝ като музей над вода са две - южната част на канала море - езеро в кв. “Аспарухово” или в зоната за отдих на пристанище Варна. Там обаче нямало необходимата и достатъчна издръжливост. Иначе най-логичното ѝ място би било във Военноморския музей в Морската градина, но 76-метровата подводница не може да се побере там.", "date": "2018.05.03", "title": "Последната българска подводница отива за скрап, 3 млн. лв. трябват, за да е музей"}
{"url": "http://www.cross.bg/nankov-putishta-magistrali-1573919.html", "text": "/КРОСС/ За една година сме дали старт на пътни проекти за над 1,4 млрд. лв. Това каза министърът на регионалното развитие и благоустройството Николай Нанков по време на изслушване в Народното събрание за напредъка по приоритетните пътни проекти. Той отчете, че именно строителният сектор е един от моторите за ръст на Брутния вътрешен продукт, който през миналата година достига близо 100 млрд.лв.„Действително България прилича на открита строителна площадка, на която се строят магистрали, ремонтират се пътища, мостови съоръжения, тунели и др.“, каза министър Нанков. И подчерта, че всички обществени поръчки на АПИ са публични, прозрачни и съгласно нормативната  уредба, в синхрон с добрите практики, гарантиращи конкуренцията сред участниците. Според него по-добър регулатор  от бизнеса в това отношения няма и даде за пример новата обществена поръчка за избор на изпълнител за тунел „Железница“ на АМ „Струма“, за който са подадени 28 оферти.„Никой от бизнеса няма да си губи времето и силите да прави разходи за документация, ако смята, че търгът е предварително предрешен и той няма да спечели. Големият брой участници гарантира и показва, че се работи на „светло под прожекторите“ и критериите не са дискриминационни и ограничителни“, каза още Нанков. Той даде и друг пример – броят на обжалванията на процедури от фирми са изключително малко, което отново доказва, че работата на комисиите и процедурите са без забележки.Най-важният проект, по който се работи още от първия ден на правителството като основен приоритет, е АМ „Хемус“. В момента се изграждат 9,3 км между Ябланица и разклона за Тетевен, а до два месеца ще стартира реално строителство на още близо 16,3 км от източна посока между Белокопитово и п.в. Бухово, с което ще се строят над 25 км от северната магистрала. Очакванията са двете отсечки да бъдат завършени до една година и половина. Отделно от това се препроектират още 52 км между разклона за Тетевен и кръстовището на главния път за Ловеч и Плевен. До края на годината за участъка ще бъде проведена процедура по избор на изпълнител. Министър Нанков напомни, че с препроектирането на участъка ще се спестят 350 млн.лв., защото се съкращават трудни за експлоатация и поддръжка тунели и съоръжения. Паралелно с това се извършва и парцеларен план за още 85 км от разклона за Ловеч и Плевен до бъдещата магистрала Русе-Велико Търново северно от  старата столица, за които до края на годината също може да  стартира процедура за избор на строител.„До края на годината ангажимента, който сме поели, е по АМ „Хемус“ да се строят 77 км, нови 85 км да са в процедура по избор на изпълнител. Оставащите 90 км към Варна от Велико Търново до п.в. Буховци, ще се търгуват и строят догодина. При този график е напълно реалистично при много добра организация  до 2024 г. да имаме изцяло изградена АМ „Хемус“, каза регионалният министър. Той отчете, че през м.г. е извършен и основен ремонт на тунелните тръби на „Ечемишка“ и „Витиня“ в посока Варна, които не са ремонтирани откакто са построени преди 35 г. Тази година ще започне ремонт и на тръбите в посока София, с което два от четирите тунела ще са  абсолютно съвременни.По отношение на АМ „Струма“ министър Нанков отчете, че до края на годината предсрочно с 8 месеца ще се изградят 24 км. Отделно от това се работи по 7 –километрова отсечка от Благоевград до Железница. „Строителните дейности вървят много добре, но сме ги прекъснали в района на археологическите разкрития в землището на село Покровник. Там ще изчакаме становището на експертите и ще се съобразим не само с екологията, но и археологията, както винаги досега, защото не поставяме в конфликт скоростното строителство на магистрали с тези два аспекта, категоричен бе Нанков.Той нарече спекулация появилите се в общественото пространство съобщения за опит за застрояване на откритията и обясни, че се извършва консервация. За най-тежкия участък от югозападната магистрала – в Кресненското дефиле, министър Нанков обясни, че има готовност да започне процедура за избор на изпълнител, но при положително становище от Върховния административен съд, в който има жалба срещу ОВОС-а на избраното трасе. Това ще бъде най-скъпата магистрална отсечка с индикативен бюджет от 800 млн.лв. заради тежкия терен и наличието на големи съоръжение като тунели и най-високите мостове в България.  Очакванията са магистралата да е изцяло готова до 2023 г. Министърът каза още, че до 2-3 месеца ще започне и изграждането на тунел „Железница“ .Николай Нанков съобщи още, че правителството е започнало работа и по изграждането на скоростния път между Видин и Ботевград. Стартирана е обществена поръчка за избор на строител за най-тежкия участък между Ботевград и Мездра, с дължина 33 км. Министърът информира, че през този месец започват и предпроектни проучвания за тунел под „Петрохан“. Активно се работи и по автомагистралата Русе- Велико Търново. Тя в момента обаче е блокирана заради жалба, но се правят парцеларните планове  и след произнасяне на съда ще се започне изпълнение. Сред проектите в реализация е и магистралата София – Калотина и завършването на Южната дъга на околовръстното шосе на София.„Ние не просто строим магистрали и рехабилитираме пътища, пълним дупки по неремонтирани от 30-40 години пътища. Вършим работа и поправяме грешките на политици, които сега претендират да са управляващи“, каза още Нанков.Пред депутатите министърът коментира още, че България строи най-евтините, не най-скъпите магистрали в Европа. Според данните на Евростат в страната ни километър магистрала струва средно  3,1 млн.евро. В Румъния цената е 6.5 млн.евро, в Гърция – 10.28 млн. евро на км, в Словакия – 13 ,7 млн.евро. В Сърбия и Македония е 5,5 млн.евро. Министърът бе категоричен, че ниската цена не е за сметка на качеството и пример за това е признание от ЕК, че АМ „Тракия“ е сред добрите примери в целия съюз като позитивен пример за изграден проект с европейски средства.„Най-скъпата магистрала в България е „Люлин“, но тя е била възложена през 2006 г. на цена 8,1 млн.евро на км“, напомни Нанков. И добави, че в тази цена не е включено укрепването на свлачище, което все още създава проблеми. „Имаме и други примери за обекти от 2005 и 2006 г. за участъци, които в момента не могат да се нарекат магистрали и ги ремонтираме“, добави той.Регионалният министър каза още, че от 1 януари 2019 г. се въвежда електронната винетка за леки автомобили. Цената се запазва същата. А от средата на следващата година ще заработи и тол системата, която ще таксува тежкотоварния транспорт. Очакванията са чрез двете системи да се генерира приход от над 1,2 млрд.лв. годишно, което ще позволи повече средства за ремонт на пътища. Разчетите сочат, че до 6 години по този начин ще могат да се ремонтират всички 8000 км от републиканските пътища в лошо състояние. Общата дължина на републиканската пътна мрежа е близо 20 000 км. След въвеждането на тол системата се предвижда и финансов ресурс от нови 50 млн.лв. за ремонт на общински пътища.„Липсата на финансиране за пътищата е проблем от 30 години“, който ние сега малко по малко решаваме“, каза още Нанков. По отношение на въвеждането на тол системата министърът допълни, че в момента в АПИ се изгражда звеното, което ще е я управлява и контролира, софтуерът, който освен за пътното таксуване ще се ползва и в борбата с контрабандата и трафика на хора. Световната банка ще изготви справедлив модел за тарифиране. Очаква се до началото на август той да е готов за обществено обсъждане. Министър Нанков коментира, че системата ще е върху 16 000 км пътища, но ще се плаща само за тези, които са в добро състояние. Първоначално обхватът ще е около 50-60% от пътищата.Министър Нанков съобщи още, че за подобряване на качеството на новоизградените и ремонтирани пътища се работи за промяна на гаранционните срокове с цел тяхното удължаване. По-дългите срокове ще залегнат и в обществените поръчки. „Гаранционните срокове на магистралите в момента са 5 години, а 10 години за съоръженията като мостове и тунели. Гаранцията за текущ ремонт е 1 година. Категорично ниски гаранционни срокове и работим за повишаването им“ , каза Нанков. Пред журналисти той уточни, че според него гаранционният срок за нова магистрала трябва да стане 10 г., а за мостови съоръжения – 13 г. Предложенията предстои да се обсъдят и с браншовите организации, както и да бъдат пуснати за обществено обсъждане.                      ", "date": "2018.05.03", "title": "Нанков: България строи най-евтините магистрали в Европа, но не за сметка на качеството"}
{"url": "http://www.cross.bg/blagoevgrad-referendym-stryma-1573911.html", "text": "/КРОСС/ След едномесечно мълчание община Благоевград излезе с официална позиция в защита на древното селище, открито край града при изкопни работи за строителството на магистрала „Струма”. В града се готвят за референдум по темата.Възможно е заради археологическите разкопки да бъде изместено трасето на АМ „Струма”.Още преди месец стана ясно, че това са останките от  – предшественикът на Благоевград. Първоначално бяха намерени останки от църква, баня и непокътната гробница. Местни хора организираха подписка в защита на находките, които попадат в трасето на бъдещата магистрала. Община Благоевград дълго пази мълчание. Хората поискаха референдум. И протестираха.Казусът стигна до управляващите. Регионалният министър  обяви, че няма да допусне строителството на магистралата да стане за сметка на историята.В навечерието на поредния протест кметът Атанас Камбитов излезе с официална позиция: „Община Благоевград застава изцяло зад идеята за запазване на археологическите находки в автентичния им вид”.Очаква се комисия от специалисти да посети обекта и да изрази становището си дали той ще бъде реставриран на място или най-ценните находки ще бъдат преместени, а останалото – покрито с асфалт.На 11 май пък ще има извънредна сесия с искане за референдум, в който местните да изразят позицията си.", "date": "2018.05.03", "title": "Община Благоевград официално защити откритото древно селище Скаптопара"}
{"url": "http://www.cross.bg/beshe-nyama-zhivota-1573901.html", "text": "/КРОСС/ Вчера в социалната мрежа се появи разказът на една млада майка, която е загубила детото си заради лекарска немарливост и лошо отношение в АГ болницата в Стара Загора.Споделяме разказа на Христина Иванова - една майка, загубила рожбата си толкова рано, без редакторска намеса:\"Добър ден!Пише ви една почернена майка!Така наречените „Лекари“ убиха здравото ни дете,прекрасния ни НИКОЛА!Моля прочетете трагедията ни,дълга и в детайли,но най-малкото което мога да направя е да дам гласност ,за да не доверяват повече майки най-важното на тези жени,а именно живота на детето си!Имах прекрасна бременност,сравнително лека ,много много желана и очаквана с трепет и любов.Следях бременноста си при др.Загорова,ходех на фетални морфологии при др.Тодоров,грешката ми беше да си избера само акушерка за самото раждане Ася Найденова от държавното аг Стара загора(която навсякъде агитира за нормално раждане на всяка цена,ние платихме голяма цена) с мисълта,че ако нещо се обърка в хода на раждането ,винаги има лекар на смяна и ще се пристъпи към спешно секцио!На 14.01.18 срещу 15.01 започнаха контракциите ми ,термина ми беше за 17.01,доносено бебе,в 00:30 отивам в аг с 5 см разкритие ,Найденова беше на смяна,сложи ме в предродилна да чакам пълно ракритие, в 05:00 часа сутринта стана пълно,започнах да напъвам ,но бебето не слизаше надолу.Найденова извика „лекаря“на смяна ,най-черният,най-бездушният и най-некомпетентният за мен човек ВЕСЕЛИНА ЦАНКОВА !От там се почна ужаса....казваха ,че не напъвам хубаво,че ще си убия бебето,каква майка съм,Найденова ме натиска и скача по корема,а ЦАНКОВА с ръка в мен и повтаряща още един напън и ще излезе.Започнаха да падат тоновете, няма да забравя думите на тази бездушна жена „Една епизиотомия и бебето излиза“,при отговор на Найденова ,ами давай режи,отговора беше „За нищо на света няма да я срежа,младо момиче“. От къде на къде не ме сряза,нима щях да съм единствената,колко жени са раждали така!Не съм и предполагала ,че може да има опасност за живота на Никола,сама щях да се срежа,ако знаех....Мислих си,че щом не ме реже,че щом не е постъпила към секцио,нещата са в реда на нормалното....и така с напъни и ужасии до 06 и 20,когато решиха,че ще викат спешен екип за секцио,да ама екипа не е в болницата ,а тепърва линейка ще ходи да ги взима от домовете им .10 минути се чудиха кой екип да извикат,този който е на разположение през ноща,или този който започва смяна в 7 и 30 . Решиха да извикат този,който започва смяна в 7 и 30. Докато ги чакахме,ЦАНКОВА ми казва „така и така чакаме я напъвай пак ,може пък да вземе да излезе“. Уж спешния им екип дойде в в 7 и 30 с кафенцето в залата!!! Били там от 7:00 ама нали смяната им почвала в 7 и 30 ...Кое от това е по спещност?От там ме накараха да стана и да ида с асансьора пеша до горния етаж ,където ще е операцията...а те знаеха ,че бебето е било на изхода...Легнах на масата ,ЦАНКОВА го набута навътре ,за да може да ме среже...От там се почнаха подигравки,“То беше ясно ,че няма да го родиш нормално,гледай ква си ниска ,една ще иска да ражда нормално и няма да може“.А щом е било ясно ,как един лекар не ми каза ,че няма да мога родя нормално ,никога нямаше да застраша живота на най-скъпото си!Пристъпиха към секциото ,чак в 8...Събуждам се ,никой ми дава информация за детето ми,влизат акушерки ,сестри всеки ми мълчи,дойде Найденова и ми казва ,че се е родил 3250 кг,50 см,че е бил останал без кислород и задушен от дългото чакане и напъване ,от там не проплакал и са го качили в неонатологията ,ритмично дишане е остановено към 5-та минута,от там мозъчен оток!Зърнах го на вторият ден ,в кувьоз ,треперещ и в същото време така прекрасен .Лекарите там не ни даваха надежда,ако оцелеел ще има много ужреждания .На следващия ден са го сложили под медикаментозна кома,понеже получавал гърчове.На 19.01 ми казаха да си ходя ,и че ме изписват,не искам да коментирам ,че тази Цанкова изобщо не се появи 4 дена да ми свали дрена ,в който нищо не изтичаше и ходих да се моля на цяло отделение да ми го махнат защото ме боли ,отговора беше един и същ ,че трябва да ми го махне лекаря,който е правил секциото,добре че една лекарка се съгласи,тя беше най-милият човек там.След това ходих на частно да ми махат конците,доктора като натисна по операцията,като шурна една черна кръв...изобщо не е била сложила дрена където трябва,корема ми беше черен от скачането и блъскането по него...Петък се качваме при Ники преди да ме изпишат и ни съобщават,че е изпаднал в собствена кома ,не медикаментозна ,интубиран ...поредния шок.Излезна от комата след половин месец ,но ни повтаряха,че мозъка му е увреден от отока и не можеше да диша сам,до последно беше интубиран,след това почнаха да се появяват мозъчни кисти,които избутват тъканта...и така с борба от ден първи НИКОЛА почина на 12.04.18г. на 87 дена .Бори се с това силно сърце,нашият герой,толкова силно се бори....Всички лекари в неонатологията повтаряха ,че такъв случай не са имали толкова дълго време на командно дишане,че е голям герой с много силно сърце! Всеки ми повтаря ,друго ще имате,млади сте...аз си искам детето,детето което ВЕСЕЛИНА ЦАНКОВА УБИ! Как ще имам друго дете,с какъв страх ще го износя и на кой ще доверя живота му? Ако не мога да бъда добър пример ,нека бъда лош пример,нека всяка бъдеща майка се поучи от нашата трагедия и да бъде по подготвена ,да отстоява живота на детето си ,ако вижда че има опасност.Не Ви казвам тези неща за да наплаша някой, а за да няма и един човек,който да стъпи при тази жена ,и при всичкото това-завеждащ на отделението! Как спът тези хора ,как ядът без да им пресяда,като знаят че с немърливото си отношение ,почерниха цели фамилии???Моля ви споделете,за да може повече хора да научат ,за немърливостта и арогантността на това същество-за мен това не е човек!Същество,което се е врекло с хипократова клетва да спасява човешки животи,не да ги унищожава !Обичаме те малко АНГЕЛЧЕ НИКОЛА!Вече не те боли,вече си на по-добро място!!!\"                                                                ", "date": "2018.05.03", "title": "Съкрушена майка разказа за загубата на детето си и отношението на медиците в АГ Стара Загора"}
{"url": "http://www.cross.bg/trump-kongresmeni-godina-1573900.html", "text": "/КРОСС/ Американският президент Доналд Тръмп ще бъде номиниран за Нобелова награда за мир. Инициативата е на американски конгресмени, които изпратиха писмо до нобеловия комитет в Осло.Аргументът на 13-те конгресмени е, че Тръмп е заслужил наградата заради усилията за помиряване на двете корейски държави, премахването на ядрените оръжия от полуострова и постигането на мир.Любопитното е, че Тръмп беше номиниран за Нобел и през миналата година. Неговият предшественик Барак Обама получи наградата в същата година, когато встъпи в длъжност, което предизвика противоречиви реакции по света.", "date": "2018.05.03", "title": "Номинират Доналд Тръмп за Нобелова награда за мир"}
{"url": "http://www.cross.bg/zhilishte-obshtinsko-raiion-1573902.html", "text": "/КРОСС/ Болна жена получи предложение да бъде настанена в разбито общинско жилище без врати, прозорци, мивка и тоалетна. То се намира в столичния район „Люлин”, съобщава bTV.Диана Павлова остава без собствен дом след имотна измама. Досега е живяла при възрастен мъж, за когото се грижила, но той починал. Получава пенсия от 170 лв. Това са причините да кандидатства за общинско жилище.", "date": "2018.05.03", "title": "Болна жена получи общинско жилище в „Люлин” без врати, прозорци и мивки"}
{"url": "http://www.cross.bg/depytatite-zaplati-depytatskite-1573903.html", "text": "/КРОСС/ Очаква се депутатите да обсъдят промени в парламентарния правилник. Според предложението на БСП депутатските заплати трябва да бъдат намалени с близо 600 лева, а почивките да са съобразени с официалните празници. Социалистите предлагат още да има фиксирана заплата за този парламент от около 2900 лв. Сега депутатите получават над 3500 лева, защото възнаграждението е обвързано със средната работна заплата.Още при внасянето на промените от ГЕРБ отговориха, че заплатите пазят депутатите от това да бъдат подвластни на икономически кръгове.За три години депутатските заплати са скочили с 30%.", "date": "2018.05.03", "title": "Парламентът ще обсъжда депутатските заплати и ваканции"}
{"url": "http://www.cross.bg/vzriv-v-london-ima-raneni-1573906.html", "text": "/КРОСС/ Близо 30 души са ранени при взрив в Стамфорд Хил, Северен Лондон, съобщи Ройтерс, позовавайки се на вестник „Експрес”. Взривът проехтял, когато много хора се събрали за еврейския празник Лаг Баомер, на който традиционно се палят огньове.", "date": "2018.05.03", "title": "Взрив в Лондон, има ранени"}
{"url": "http://www.cross.bg/isaev-suda-otnovo-1573905.html", "text": "/КРОСС/ Йордан Исаев, който рани с бобмичка двама полицаи по време на дербито ЦСКА – „Левски”, се изправя отново пред съда,съобщава bTV. Защитата на 25-годишния футболен фен обжалва пред Апелативния съд наложената от по-долната инстанция мярка за неотклонение – задържане под стража.Според обвинението обаче Исаев представлява обществена опасност поради характера на тежкото престъпление, което е извършил.В съда преди 10 дни младежът се разкая за постъпката си и се извини на служителката на жандармерията Гергана Зашева. Нейното зрение пострада сериозно от стъкло, врязало се в окото ѝ след взрива от бомбичката.  Няколко дни след инцидента Исаев доброволно се предаде в полицията и беше задържан.", "date": "2018.05.03", "title": "Йордан Исаев се изправя отново пред съда"}
{"url": "http://www.cross.bg/vestnik-chasa-bryuksel-1573907.html", "text": "/КРОСС/ \"Управляващите от ГЕРБ правят нов опит да прокарат скандална законова поправка, която да позволи в ареста да се задържат хора до 48 часа, без да се уведомяват близките им\", пише вестник \"Сега\". Изданието обяснява, че с проект за нови текстове в Наказателния кодекс, публикувани за обществено обсъждане, правосъдното министерство иска да се променят и разпоредбите на Наказателно-процесуалния кодекс. Според проекта, дали някой ще бъде уведомен за конкретен арест, ще решава прокурорът. Това означава, че на арестуван, независимо за какво престъпление, може да бъде забранено да се обади дори на семейството си. Адвокатът не влиза в това число, уточнява изданието.Публикуваните за обществено обсъждане промени в Наказателния кодекс предвиждат \"до 10 г. затвор за крадците на коли\", съобщава на първата си страница вестник \"24 часа\". Изданието обяснява, че  \"автокрадците вече ще бъдат съдени и за кражба, а не както досега за противозаконно отнемане с максимално наказание 8 г. затвор\". С промените ще се криминализира и опитът за кражба на кола. За това престъпление експертите са предвидили до 3 г. затвор или пробация, уточнява \"24 часа\".\"Не сме готови за еврозоната, но и еврозоната не е готова за България\". Това е заявил главният икономист на Българската банка за развитие и бивш министър на финансите Илия Лингорски, цитиран от вестник \"Дума\".  По думите му страната ни все още е доста далече, може би дори с години, от евентуално присъединяване към валутния съюз. Неговото мнение е напълно различно от това на финансовия министър Владислав Горанов, който миналата седмица заяви, че България изпълнява всички критерии за приемане в еврозоната, припомня \"Дума\".Със заглавието \"Министър срещу Брюксел\" излиза днешният брой на вестник \"Стандарт\". Всекидневникът посочва, че \"мощна подкрепа срещу законодателни промени в Брюксел получиха превозвачите ни от транспортния ни министър Ивайло Московски\". Той обяви, че ще хвърли оставка, ако бъде принуден да вкара поправки срещу българския транспортен бранш. По инициатива на Франция и Германия Брюксел подготвя рестрикции, които ще засегнат тежко родните фирми, допълва \"Стандарт\".\"Фейсбук става сватовник\", пише на първата си страница вестник \"Труд\". Мрежата ще търси половинки на самотните потребители, уточнява изданието. След скандала с личните данни шефът на Фейсбук назначава 20 хил. да бдят за сигурността, допълва \"Труд\".", "date": "2018.05.03", "title": "Преглед на печата днес "}
{"url": "http://www.cross.bg/karanikolov-stranata-ataka-1573909.html", "text": "/КРОСС/ „Изпълнили сме всички изисквания за чакалнята на Еврозоната. Мисля, че е наше право да искаме да влезем в тази чакалня”, смята министърът на икономиката Емил Караниколов. По думите му няма държава, която да е приела еврото като валута и сега да се оплаква.„Не считам, че животът ще поскъпне след въвеждане на еврото, ние сме вързани към него и сега. Ще има много повече ползи за нас”, категоричен е министърът в студиото на Тази Сутрин по bTV.Той добави, че това ще бъде много положително и за големия бизнес, като по този начин ще бъдат привлечени повече инвестиции в страната.Караниколов посочи, че процентът на безработните продължава да спада. „Безработицата е 5,2%, това е рекорд”, каза министърът.Той цитира и данните, според които средната работна заплата в страната се е повишила с 11%, но борбата за квалифицирани кадри продължава. „Това ще го видят и всички други българи в чужбина, че нещата тръгват нагоре”, посочи Караниколов, макар и да не било много бързо.Министърът коментира, че правителството прави всичко възможно да елиминира дисбаланса в доходите в отделните региони на страната.„България е демократична държава, всеки българин има право да посещава такива страни – това е негово решение, негово право” – така Караниколов коментира посещението на лидерът на партия „Атака” Волен Сидеров в Крим.Това предизвика големи скандали в Народното събрание и изказвания, че правителството се отклонява от евроатлантическата си принадлежност.„Позицията за Крим, която е на българската държава е и моята позиция. Тя е ясна и трябва да се спазва”, категоричен е Караниколов.Той добави, че макар и номинация на партия „Атака”, той представлява българското правителство като министър.На въпрос дали ако „Атака” реши да излезе от управлението Караниколов ще ги последва, той отговори, че ще съобрази с политическото решение на партията.", "date": "2018.05.03", "title": "Емил Караниколов: Изпълнили сме всички изисквания за чакалнята на Еврозоната"}
{"url": "http://www.cross.bg/minyta-roma-livurpyl-1573908.html", "text": "/КРОСС/ \"Ливърпул\" е на финал в Шампионската лига. Мърсисайдци загубиха с 2:4 гостуването си на \"Рома\", но с общ резултат 7:6  ще спорят с \"Реал\" Мадрид за трофея. Тази вечер обаче, на \"Стадио Олимпико\" в Рим, отново не липсваха спорни съдийски отсъждания.Гостите откриха резултата в 9-ата минута, когато Раджа Наинголан сбърка подаване, Роберто Фирмино отне топката и изведе Садио Мане сам срещу вратаря, а сенегалецът бе точен. След четвърт час игра \"Рома\" изравни по комичен начин. Деян Ловрен изби топката в главата на съотборника си Джеймс Милнър и, за негово нещастие, тя влетя в мрежата.Само 10 минути по-късно \"Ливърпул\" възстанови аванса си с гол на Жоржиньо Вайналдум с глава от близка дистанция. Играчите на \"Рома\" претендираха за засада, но повторенията показаха, че такава няма.В 35-ата минута Ел Шаарауи можеше да изравни, но десният страничен стълб спаси гостите.След почивката \"Рома\" притисна съперника. В 49-ата минута Един Джеко беше повален в наказателното поле от стража Лорис Кариус. Вместо да покаже бялата точка, реферът Скомина сбърка, отсъждайки засада на босненеца.Все пак малко по-късно Джеко направи 2:2 с добавка.В 60-ата минута съдията спести дузпа за \"римските вълци\" и червен картон на Трент Александър-Арнолд, който изби топката с ръка в пеналта след шут на Стефан Ел Шаарауи.Италианците продължиха да търсят обрата и успяха да го постигнат в края. В 86-ата минута Раджа Наинголан със силен удар от далечна дистанция направи 3:2, а в последните секунди отново белгиецът вкара, този път от дузпа, оформяйки крайния резултат - 4:2.. Там тимът на Юрген Клоп ще срещне носителя на купата - \"Реал\" Мадрид.  ", "date": "2018.05.03", "title": "  \"Ливърпул\" е на финал в Шампионската лига, отново спорни съдийски отсъждания"}
{"url": "http://www.cross.bg/klisyrov-raiion-iska-1573910.html", "text": "/КРОСС/ След ареста на мажоритарно избраната кметица на столичния район „Младост” Десислава Иванчева за временно изпълняващ длъжността беше назначен заместникът ѝ Владимир Клисуров. Иванчева е посочила именно него с писмо, предадена от адвоката ѝ.Изненадващо обаче Клисуров написа във „Фейсбук”, че иска да се оттегли от поста.Иван Велков от партия „Зелените”, зам.-председател на Столичния общински съвет (СОС), обяви, че е изненадан от поста в социалните мрежи на Клисуров. Според него е възможно да се стигне и до извънредни избори в район „Младост”.Според Стефан Марков, съветник от Реформаторския блок, чисто юридически Владимир Клисуров не е подал оставка и би трябвало да го направи пред Общинската избирателна комисия. Това е бягство от отговорност, смята реформаторът.Законът не дава възможност зам.кметът да бъде питан иска ли да поеме задълженията на кмета, това е негова отговорност, коментира Силвия Христова от ГЕРБ, председател на комисия по устройство на територията и архитектура.Тя напомни, че Клисуров е изрично е посочила кой да я замества.", "date": "2018.05.03", "title": "Никой не иска да бъде кмет на район „Младост”"}
{"url": "http://www.cross.bg/agentziya-bulgariya-predsedatel-1573894.html", "text": "/КРОСС/ Виктория Терзийска (Вики от \"Мастило\"), певицаЕвгени Иванов, председател на Асоциацията на прокурорите в БългарияСтефка Берова, певицаЙеромонах Христофор Събев, бивш депутатВеселин Вълчев, генерален консул на България в Лос АнджелисРада Москова, писател, сценарист и драматургЛюбомир Христов, финансист и политикАтанас Костадинов, социолог, депутат в 44-ото НСБорислав Миланов, председател на УС на Българския зъболекарски съюзВалентин Панайотов, журналистФлотски адмирал Димитър Ангелов, аташе по отбраната в посолството на България в РусияМадлен Чолакова, актрисаМилена Трендафилова, световна и европейска шампионка по вдигане на тежестиДоц. Русанка Русева, началник на послеродово отделение в УАГБ \"Майчин дом\"", "date": "2018.05.03", "title": "Рождениците на 3 май"}
{"url": "http://www.cross.bg/timoteii-mavra-otgovoril-1573895.html", "text": "/КРОСС/По време на гонението на християните, повдигнато от нечестивия римски император Диоклециан, за преследване на християните в Тиваида бил назначен управителят Ариан. В числото на другите християни бил и Тимотей, църковен четец;той бил родом от селището Перапея, бил още млад на възраст и скоро преди това встъпил в брак с девицата Мавра. Двадесет дни след сключването на брака им той бил хванат от езичниците и доведен за разпит при управителя. Когато управителят го видял, най-напред попитал:- Кой си ти и каква длъжност изпълняваш? Тимотей отговорил:- Аз съм християнин и четец в църквата Божия.Управителят му казал:- Не си ли чул за царския указ, заповядващ да бъдат предадени на мъки и дори на смърт всички, които не принасят жертви на нашите велики богове?Тимотей отговорил:- Аз от цялото си сърце вярвам и всецяло принадлежа на моя Господ, Иисус Христос, и затова не мога да принасям жертви на вашите богове.Управителят Ариан продължил:- Не виждаш ли оръдията, приготвени за мъчения и наредени около тебе?Тимотей отговорил:- Във всеки случай ти не виждаш ангелите Божии, които ме укрепяват.Управителят казал иа светеца:- Дай ми твоите книги, за да мога да разбера вълшебната сила, скрита в тях.Светецът отговорил:- Безумни и лишени от разум човече! Нима ти не знаеш, че никой никога не предава децата си на смърт? А книгите, написани от мене, са мои деца: когато ги чета, пред мене предстоят ангелите Божии.Управителят казал:- Ето, ти нито искаш да принесеш жертва на нашите богове, нито да ни покажеш книгите си. Гледай твоето непослушание да не стане причина да бъдеш измъчван.А свети Тимотей отговорил така: Аз няма да принеса жертва и няма да ти покажа книгите си, защото съм християнин.Тогава управителят се разгневил и заповядал на слугите си да донесат две остри железни пръчки, нажежени до червено, да ги сложат в ушите на свети Тимотей. От непоносимата болка очите на мъченика изтекли и той не можел да види нищо.След това слугите на управителя казали на светеца:- Тъй като ти не поиска да принесеш жертва на нашите богове, ето, сега загуби зрението си.На това свети Тимотей отговорил:- Телесните ми очи, които са видели много недобро, сега пострадаха, бидейки ослепени; но моите вътрешни, душевни очи просвещават душата ми.След като светецът казал това, управителят заповядал да вържат ръцете му назад, да сложат парче дърво в устата му и да го закачат надолу с главата; за да увеличи страданията на светеца, мъчителят наредил да вържат тежък камък на шията му. Когато слугите на управителя пристъпили към изпълнението на тази нечестива заповед, светецът, издигнал очи към Небето, казал:- Вярвам, че има Бог, пребиваващ на небесата, Който може да ме избави от тези мъчения.Страданията, които изпитвал Тимотей, били толкова ужасни, че даже самите мъчители се изпълвали с жалост към него и молели управителя не толкова с жестокост, колкото с милост да склони Тимотей към изпълнение на царската заповед. При това, желаейки да умилостивят управителя, слугите му казали, че Тимотей само преди двадесет дни е встъпил в брак и че съпругата му е още много млада жена.Като чул това, управителят заповядал да доведат пред съда съпругата на Тимотей и й казал:- Как се казваш?- Името ми е Мавра - отговорила светицата. Управителят й казал:- Дълбоко съчувствам на нещастието ти, тъй като ти, която си толкова млада, вече се готвиш да бъдеш вдовица. Аз ти заповядвам: облечи се в най-хубавите си дрехи, сплети косите си, украси лицето си и веднага иди при мъжа си; като отидеш при него, склони го да принесе жертва на боговете, за да не станеш вдовица на толкова млада възраст. Ако го склониш да принесе жертва на боговете, ще те наградя с много дарове, със злато и сребро.Мавра направила всичко така, както й заповядал управителят. Облякла се в хубави дрехи, отишла при мъжа си и го увещавала, макар и за известно време, да изпълни заповедта на управителя, и така да се избави от много мъки. Но съпругът й не можел да й каже нито дума, защото в устата му било сложено парче дърво, което му пречело да говори.Тогава Мавра се върнала при управителя и започнала усърдно да го моли да даде разпореждане да бъде извадено дървото от устата на мъжа й, за да може да говори. Управителят се съгласил да изпълни молбата й. Дървото било извадено от устата на мъченика и Мавра отново отишла при свети Тимотей.Светецът (който не виждал), като усетил благоуханието, идещо от одеждите на Мавра, гръмко извикал:- Къде е моят баща, презвитер Пиколпос?Баща му, стоящ недалече оттук, сред народа, и гледащ страданията на сина си, се приближил към него и попитал:- Какво ти е нужно, възлюбени сине мой? Тимотей отговорил:- Моля те, татко - извърши едно добро дело за мене: вземи някаква вехта дреха и покрий лицето ми, за да не усещам уханието, идещо от дрехите на Мавра; то е пагубно за хората, то им подготвя адски мъки; този аромат е източник на пожелания, спътник на дявола; той е противен и мерзостен на светите и праведни хора.Когато светецът спрял да говори, Мавра му казала:- Възлюбени Тимотей! Защо така ме унижаваш? Нали с нищо не съм те оскърбила! Минали са едва двадесет дни, откакто сме се венчали с тебе, и ти още не си опознал характера ми, както и аз още не съм опознала както трябва твоя дом. Аз съм далече от този порок, в който ме обвиняваш, защото още на нито един мъж не съм обещала да се отдам. А сега, като те виждам в толкова големи мъки, горчиво плача за тебе и непоносимо страдам в сърцето си, задето ти търпиш мъчения несправедливо, страданията ти уязвяват и моята душа, тъй като искаш да ме оставиш вдовица. Но може би ти си взел от някого пари назаем и нямайки с какво да изплатиш дълга, търпиш мъчения от заемодавците? Ако това е така, ще продадем най-скъпите си одежди и ще изплатим дълга; а ако търпиш толкова големи мъчения заради държавен дълг - заради данъци, които няма с какво да изплатиш, ето, пред тебе са всичките ни съдове, злато и одежди; продай всичко това и изплати данъка на царя. След това свети Тимотей й казал:- Сестро моя, Мавра! Когато те видях с душевните си очи да излизаш от къщи, забелязах дявола, вървящ от дясната ти страна. Той имаше в ръката си ключ, с който обръщаше сърцето ти към светските утехи и привързаности.На това Мавра казала:- Брате мой, Тимотее! Аз търся тебе; после къде ще те намеря? Ето, ще дойде събота или неделя: кой ще чете твоите книги?Свети Тимотей й отговорил:- Остави суетата на този свят и върви с мене на този доблестен подвиг. О, Мавра! Заради този подвиг Бог ще прости всичките ни грехове и ще ни удостои с благодатни венци в Своето царство.Мавра казала:- Когато идвах към тебе, сърцето ми наистина беше изпълнено със светски пристрастия, но още щом започна да говориш с мене, и Божията благодат ме осени. Знай, мой възлюбени брате, че аз желая същото, което и ти. Свети Тимотей й отговорил:- Ако ти действително казваш истината, то отиди при управителя и изобличи неговото нечестие.На това света Мавра казала:- Боя се, брате мой, да не се изплаша, когато видя множеството оръдия за мъчения и разгневения управител. Боя се, че няма да претърпя лютите мъчения, защото съм още много млада, аз съм само на седемнадесет години.Свети Тимотей й отговорил:- Уповавай се на нашия Господ и Бог Иисус Христос, и всички мъки ще бъдат за тебе като елей, изливащ се върху тялото ти, и като роса, освежаваща костите ти, и облекчаваща всичките ти страдания.След това светият мъченик започнал да се моли за нея на Бога.След като свети Тимотей се помолил на Бога за своята съпруга Мавра, тя, въодушевена от Светия Дух, отишла при управителя и заставайки пред него, му казала:- О, нечестиви управителю! Ти обеща да ми дадеш сребро и злато, за да предам душата си на гибел; ти не желаеш нищо друго, освен да доведеш до гибел човешките души! Но ти няма да ме победиш с никакви съблазни, защото аз предстоя пред тебе, облечена във всеоръжието на нашия Господ и Бог.Управителят Ариан казал на своите съветници и слуги:- Нали ви казвах, че Тимотей е влъхва? Ето, той и жена си е омагьосал със своето вълшебство, внушавайки й да се противи на нашата заповед.След това, като се обърнал към Мавра, управителят й казал:- И ти заедно с Тимотей избираш смъртта вместо живота. Помисли малко и ще видиш, че се лишаваш от този сладък живот и се предаваш на горчиви мъчения. Но може би ти, предвиждайки смъртта на мъжа си и това, че ще бъдеш вдовица, си решила да умреш заедно с него? В такъв случай не се смущавай и не скърби, защото няма да бъдеш вдовица: ще те дам за жена на един от най-добрите и богати мои стотници, за да се насладиш с него на този живот и да се възвеличиш още повече, тъй като ще имаш мъж, по-благороден от първия.На това света Мавра отговорила:- Аз се отрекох от всяка светска суета; затова и не се нуждая от твоя стотник, аз съм се венчала за Небесния Жених, Иисус Христос, Сина Божий; уповавайки се на Него, застанах пред тебе с мъжествено сърце и никак не се боя от твоя неправеден съд.Управителят заповядал да разпнат на кръст Тимотей и Мавра, обръщайки ги с лице един към друг.Тогава войниците разпънали светците, обръщайки ги с лице един към друг. Светците стояли на кръстовете си девет дни и девет нощи, като взаимно се утешавали. Свети Тимотей поучавал съпругата си до вечерта, а света Мавра увещавала съпруга си до сутринта.Когато настъпил шестият час на десетия ден, дошли ангели Божии, за да вземат душите на светите мъченици. При това света Мавра, обръщайки се към народа, гледащ страданията й, казала с висок глас:- Братя и сестри! Спомнете си, че ние живеехме по човешки когато пребивавахме сред хората; но след това живеехме по Бога, бидейки Божии раби. И ето, скоро ще получим безсмъртните венци от нашия Господ Иисус Христос. Също и вие, вършейки това, което изисква човешката природа, старайте се да вършите и другото, което е угодно на Бога; тогава ще получите прошка на греховете си и венци от нашия Владика и Бог.Когато света Мавра завършила думите си, двамата светци предали честните си души в Божиите ръце. Така завършили страданията им, с венец на правдата от нашия Господ, Иисус Христос, на Когото се отдава слава с Отца и Светия Дух во веки. Амин.", "date": "2018.05.03", "title": "Св. мчци Тимотей и Мавра"}
{"url": "http://www.cross.bg/tornado-purvata-istoriyata-1573893.html", "text": "/КРОСС/ На днешната дата през 1791 г. в Полша е приета първата модерна европейска конституция.През 1802 г. Вашингтон е обявен за град.През 1837 г. в Атина е основан първият университет за страните от източно Средиземно море.През 1904 г. американски изобретател Джордж Паркър патентована първата си писалка „Паркър\".През 1915 г. канадският военен лекар подполковник Джон Маккрей написва „Във Фландърските полета\", призната по-късно за една от най-добрите поеми, писани през Първата световна война.През 1937 г. Маргарет Мичел печели „Пулицър\" за книгата си „Отнесени от вихъра\".През 1956 г. се провежда първото световно първенство по джудо.През 1959 г. са обявени първите награди „Грами\".През 1999 г. торнадо от 5 степен връхлита Оклахома. Това е най-опустошителното торнадо в историята на САЩ. Загиват 444 души. Други 1000 са изчезнали, над 10 000 домове са разрушени.", "date": "2018.05.03", "title": "3 май в историята"}
{"url": "http://www.cross.bg/samolet-katastrofa-zaginaha-1573899.html", "text": "/КРОСС/ Авио инцидент в Съединените щати – петима души загинаха при катастрофа на военнотранспортен самолет.Машината се е разбила близо до летището на град Савана в американския щат Джорджия.Трагедията се е разиграла със самолет на Националната гвардия на Пуерто Рико. Той е изпълнявал тренировъчен полет и е паднал на пътно кръстовище.Същевременно самолет на авиокомпанията „Саутуест еърлайнс” извърши извънредно кацане в Кливланд заради пукнатина на един от илюминаторите. Няма пострадали.", "date": "2018.05.03", "title": "Петима загинаха при катастрофа на военен самолет в САЩ  "}
{"url": "http://www.cross.bg/kushta-sofiya-bronzovata-1573904.html", "text": "/КРОСС/ Започва строителството на Бронзовата къща на мястото на бившия мавзолей в центъра на София.Работата по издигането ѝ ще бъде проследена от президента на Австрия Александър Ван дер Белен и кметът на София Йорданка Фандъкова.Проектът се реализира с австрийска финансова подкрепа.Бронзовата къща е вдъхновена от традиционната българска архитектура и по-специално от Хрельовата кула от Рилския манастир.С тази арт-инсталация Столична община поставя символично началото на своя проект за превръщането на пространството в галерия за съвременно изкуство.", "date": "2018.05.03", "title": "Започва строителството на Бронзовата къща в София"}
{"url": "http://www.cross.bg/tema-detza-zhena-1573897.html", "text": "/КРОСС/БНТ, „Денят започва\"Тема: Бягане с кауза. На живо: известни личности тичат в подкрепа на хора в инвалидни количкиТема: Лични данни. Как да опазим личните си данни и кога имат право да ни искат ЕГН и лична картаТема: В подкрепа на децата. След протеста на родителите: нов метод за отпускането на наследствени пенсии за деца. Каква е промянатаТема: Казусът \"Младост\". Ще се намери ли кмет за Младост? Гост: председателят на Столичния общински съвет Елен ГерджиковТема: Политика срещу навиците. Битките на вицепремиера - говори Валери СимеоновТема: Без лекарства. Ще останат ли без лекарства над 700 пациенти с ХИВТема: Стена на надеждата. На живо от Античен комплекс \"Сердика\": керамични тухли в Стената на надеждатаБТВ, \"Тази сутрин\" Тема: Как ще се отрази въвеждането на еврото на българската икономика? Гостува министър Емил КараниколовТема: Защо общината предложи жилище без врати и прозорци на болна жена и препоръча козметичен ремонт?Тема: Патова ситуация след ареста на Десислава Иванчева. Защо никой не иска да е кмет на \"Младост\"?Тема: Заслужава ли Тръмп нобелова награда за мир след сближаването между Северна и Южна Корея. Коментар на Соломон ПасиТема: Ще бъдат ли екстрадирани в Украйна малко момиче и неговата майка, избягали от войната?Тема: Нов дом за семейството от Елисейна, останало без подслон след пожар. На живо: Как момчето ще посрещне абитуриентския си бал?Тема: Как майка на две деца влезе в дом с 19 кучета и 6 котки? Меги Дерм и Лилия Трифонова за сблъсъка си в „Смени жената\"Нова телевизия, „Здравей, България\"Тема: Има ли абсурди в новите правила на пътя? Защо организации на шофьори, велосипедисти и хора с увреждания се обединиха против тях?Тема: Има ли незаконно строителство на плажа в Каварна?Тема: Череши на космически цени в началото на сезона. Може ли 1 килограм да струва 279 лв. и ще има ли достатъчно български плодове на пазара тази година - темата в \"На твоя страна\".Тема: Кой е мъжът, опитал да открадне две деца в центъра на Бургас?Тема: В \"Дръжте крадеца\" - жена прибира чужд телефон в магазина.Тема: Жители на няколко села блокират път заради дупките по него.Тема: Европа срещу пластмасата. Ще забранят ли пластмасовите чаши, прибори и дори мокрите кърпички?Тема: Как непозната жена помогна и буквално спаси бездомен мъж, спящ на пейка в центъра на София?Тема: На финала - \"Истории на успеха\" с Деси Банова. ", "date": "2018.05.03", "title": "Теми и гости в ефира днес"}
{"url": "http://www.cross.bg/bi-tryabvalo-da-mozhesh-da-1573896.html", "text": "/КРОСС/ \"Би трябвало да можеш да се изразяваш с толкова малко изречения, както Лао-Дзъ или Хераклит, и докато не можеш, значи действително нямаш какво да кажеш\".Елиас Канети", "date": "2018.05.03", "title": "Би трябвало да можеш да ..."}
{"url": "http://www.cross.bg/chasa-sofiyaot-zala-1573898.html", "text": "/КРОСС/София.От 10.00 часа ще се състои церемонията по официалното посрещане на президентът на Република Австрия Александър Ван дер Белен. Австрийският президент ще положи венец пред паметника на Незнайния войн. В 10.25 часа на „Дондуков\" 2 държавният глава Румен Радев и президентът на Австрия Александър Ван дер Белен ще проведат среща на „четири очи\". Румен Радев и Александър Ван дер Белен ще дадат съвместна пресконференция от 11.35 часа. От 15.30 часа двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец\" на столичния хотел „Балкан\".***София.От 10.00 часа в конферентната зала на административната сграда на Министерството на отбраната, министърът на отбраната Красимир Каракачанов и началникът на отбраната генерал-лейтенант Андрей Боцев ще участват във видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали по повод 6 май.***Варна.Министърът на туризма Николина Ангелкова ще проведе работна среща с контролните органи. На срещата ще бъде обсъдена подготовката за началото на сезона. От 12.00 часа в зала „Варна\" в сградата на Общината, след края на срещата, ще се състои брифинг.***София.От 15.00 часа в зала „Средец\" на хотел „Балкан\" министърът на регионалното развитие и благоустройството Николай Нанков ще участва във форум на австрийски фирми „Транспортна инфраструктура\".***София.От 09.00 часа ще се проведе заседание на Народно събрание.***София.От 09.00 часа в НДК ще се проведе конференцията „Интелигентно специализиране и трансфер на технологии като двигатели на новаторството за регионален растеж\".***София.От 09.30 часа 1 състав на Специализирания наказателен съд ще гледа делото срещу Огнян Д. и Борис Б. (чл. 255 - 257 НК).***София.От 09.30 часа 19 състав на Специализирания наказателен съд ще гледа делото срещу Виктор Б., Емил И., Ивайло П. и др. за организиране и ръководене на организирана престъпна група.***София.От 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д., Цветелин Р. и др. за организиране и ръководене на организирана престъпна група.***София.От 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И. и др. за организиране и ръководене на организирана престъпна група.***София.От 10.00 часа 17 състав на Специализирания наказателен съд ще гледа делото срещу Кръстин К. (прокурор в Районна прокуратура Казанлък по чл. 289 НК).***София.От 10.00 часа в СБЖ, по повод Световния ден на свободата на пресата УС на Съюза на българските журналисти организира журналистическа дискусия на тема: „Кризата в медиите - криза в журналистиката!\".***София.От 11.00 часа в администрацията на район „Младост\" (ул. „Св. Преображение\" 1) ще се състои брифинг, в който ще вземат участие представители на ръководството на района - г-н Владимир Клисуров, г-н Румен Русев и г-н Стефан Стефанов (главен архитект на район „Младост\", СО).***София.От 11.00 часа в двора на НСА заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официална церемония за първа копка на обект „Модернизиране на учебната база на Национална спортна академия „Васил Левски\" - София\".***София.От 11.00 часа в зала Сохо (ул. „Искър\" 11) ще бъде представен икономическият екип на „Демократична България\".***София.От 11.00 часа в Националния пресклуб на БТА ще се състои пресконференция по повод предстоящото 9-то издание на Международния фестивал на анимационния филм „ЗЛАТЕН КУКЕР - СОФИЯ\".***София.От 11.30 часа в Дома на Европа (ул. \"Г. С. Раковски\" 124) българският комисар отговарящ за цифровата икономика и общество Мария Габриел ще направи изявление за медиите по актуални въпроси.***София.В 12.00 часа в зала 1 на Столична община кметът на София Йорданка Фандъкова и зам.-кметът Евгени Крусев ще представят етапите за изпълнение на проекта „Изграждане, възстановяване и обновяване на публични пространства от централна градска част в София\" - зона 2.***София.От 13.00 часа в зала „Ню Йорк Сити\" в хотел „Capital Fort\" ще се състои конференция „Вдъхновяваща наука и иновации\", посветена на грижата за човешкото здраве като обществена и научна кауза.***София.От 14.00 часа 3 състав на Специализирания наказателен съд ще гледат делото срещу Николай Т., Галин М., Ивайло Г. и Георги С. за организиране и ръководене на организирана престъпна група.***София.От 15.00 до 18.00 часа на ул. „Леге\" 10, ет. 1, БСП - София организира безплатна юридическа приемна за граждани.***София.От 16.00 часа в Националния военноисторически музей (НВИМ) ще бъде открита изложбата „Враг/Приятел\".***София.Кметът на София Йорданка Фандъкова ще се срещне с президента на Австрия Александър Ван дер Белен. Двамата ще посетят в 16.30 часа площад „Александър I\", за да видят работата на Пламен Деянов по издигане на инсталацията Бронзовата къща. Проектът се реализира с финансовата подкрепа на Република Австрия.***София.От 18.00 часа в Музея за съвременно изкуство на бул. „Черни връх\" №2 ще бъде представена изложбата „Олимпия\".***София.От 19.00 часа в зала 1 на НДК ще започне празничният концерт, посветен на Деня на храбростта и Празника на Българската армия - „Гергьовден - сила, традиция, вяра\". Тържественият концерт на Представителния ансамбъл на Въоръжените сили по случай Гергьовден се организира от Националната гвардейска част.***БургасОт 10.30 часа Областна администрация - Бургас ще се проведе среща относно Областната здравна карта. Срещата е работна. След приключването й е предвиден брифинг.***БургасОт 11.00 часа в Отделението по неонатология е УМБАЛ - Бургас ще бъде представена обновена апаратура, каквато не е купувана в отделението от създаването му.***Бургас19.00 май- НХК - Юбилеен концерт на училищното настоятелство на Центъра за подкрепа на личностното развитие.***Бургас.От 16.30 до 18.00 часа в централата на ПП ГЕРБ (ул. „Конт Андровати\" 5) общинският съветник Диян Димов ще има приемен ден.***Варна. От 9.30 часа в конферентната зала на х-л Черно море, бул. „Сливница\" 33, Варна, заместник-министърът на транспорта, информационните технологии и съобщенията Велик Занчев ще открие Европейския форум за морски транспорт. Събитието е част от календара на Българското председателство на Съвета на Европейския съюз.*** Велико Търново. От 11.00 часа в Конферентната зала на Областен информационен център - Велико Търново ще се проведе работна среща с медиите за представяне на предстоящи събития организирани от ОИЦ - Велико Търново.В качеството си на ръководител на проекта, по който функционира ОИЦ - Велико Търново, участие в пресконференцията ще вземе и Мариела Цонева, директор на Дирекция „Проекти и програми\" в Община Велико Търново.*** Велико Търново. От 17.00 часа във фоайето на НЧ „Надежда 1869\" ще бъде открита изложба, посветена на 155-годишнината от рождението на Цветан Радославов.*** Велико Търново. От 18.00 часа пред паметника на Никола Габровски и Димитър Благоев в парк ,,Габровски\" великотърновската организация на БСП ще чества годишнината от Първата социалистическа сбирка.***Видин.От 09.00 часа в спортна зала „Фестивална\" кметът на Община Видин Огнян Ценков ще присъства на откриването на финалите по баскетбол за юноши XI-XII клас от 34-те държавни ученически игри.*** Горна Оряховица./с. Поликраище От 10.00 часа на откритата сцена в селото ще се проведе „Люлки полюлейки\" - пресъздаване на пролетни народни обичаи.*** Горна Оряховица. От 12.30 часа в НЧ „Напредък - 1869\" Драматичен театър Ловеч представя постановката „Лудориите на Емил\" по Астрид Линдгрен с участието на Стоил Стоянов, Петър Стойчев, Катя Йочева, Силвия Чобанова, Софрони Рацов.*** Горна Оряховица./ Долна Оряховица. От 18.00 часа на откритата сцена ще се проведе „Гергьовски празник на мегдана\" - празнична програма с участието на самодейни колективи.***Добрич.От 10.00 часа в Малката заседателна зала на Община Добрич ще се проведе пресконференция с директора на Чешкия културен център в България Дагмар Остранска.***Добрич.От 17.30 часа в Галерия „Георги Петров\" (Луксор сити център - Добрич) Драгни Драгнев ще представи последната си книга „Не е в тялото животът\".***Казанлък. От 18.00 часа в Музея на фотографията ще бъде открита изложба „Акварелни витражи\" на Ивелина Владимирова.***Окорш, общ. Дулово. От 10.00 часа в СУ „Йордан Йовков\" организират Първи фестивал на народните занаяти.***Пазарджик. В 11.30 часа e откриването на обновения парк „Писковец\" в Пазарджик.***Петрич. От 18.30 часа на сцената на градския площад ще бъде открит международния детски фестивал „Южни слънца\".***Плевен.От 11.00 часа в Регионалния пресклуб на БТА Джейлян Демирев ще представи най-новите национални идеи на клуб „Северняците\" и предстоящ опит за поставяне рекорд на Гинес в Плевен.***Пловдив.Общинските съветници от ГЕРБ в град Пловдив ще проведат приемни с гражданите: Петър Попов, Ясен Михайлов и Дамян Петров от 17.30 до 19.00 часа в офиса на ГЕРБ в район „Западен\" на ул. „Царевец\" № 9; Гошо Къчков, от 17.30 до 19.00 часа в офиса на ГЕРБ в район „Северен\" на бул. „Марица\" №91; Пенчо Малинов, от 17.00 до 18.30 часа в офиса на ГЕРБ в район „Източен\" на ул. „Коста Паница\" №5; Веселин Маневски, от 16.00 до 18.00 часа в офиса на ГЕРБ в район „Южен\" на ул. „Академик Петър Динеков\" № 1А.***Разград. От 9.00 часа на базата на \"Аварийно-спасителния отряд\" ще се проведе Областно състезание \"Защита при бедствия, пожари и извънредни ситуации\".***Смолян.От 10.00 до 16.00 часа ще има Ден на отворени врати в 101-ви Алпийски полк.***Смолян.От 10.00 часа на ул. „Евридика\" непосредствено до входа на Обединено детска заведение №5 „Буратино\" ул. Училищна №7, ще се проведе официална церемония „Първа копка\" по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\".***Смолян.От 11.00 часа в двора със спортните площадки на VI ОУ „Иван Вазов\" и ГПЧЕ „Иван Вазов\", ще се проведе официална церемония „Първа копка\" по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\", който се осъществява с финансовата подкрепа на Оперативна програма „Региони в растеж\" 2014-2020, съфинансирана от Европейския съюз чрез Европейски фонд за регионално развитие.***Смолян.От 11.00 часа в зала 201 на Областна администрация - Смолян ще се проведе заседание на работната група по спешно усвояване на дървесината, пострадала от корояда. В срещата ще участват заместник-министърът на земеделието, храните и горите Атанас Добрев, инж. Григор Гогов - изпълнителен директор на Изпълнителна агенция по горите, областният управител на област Смолян Недялко Славов, областният управител на област Кърджали Никола Чанев, директорите на шестте Държавни предприятия в страната.***Смолян.От 13.00 часа в ритуалната зала на Неонатологично отделение в МБАЛ „Д-р Братан Шукеров\" ще бъде връчено дарение, осигурено от Акция „Жълти стотинки\".***Смолян.От 18.00 часа в Изложбен салон „Петър Стайков\" на Клуба на дейците на културата ще бъде представена най-новата книга на Георги Гривнев „Южно знамение\".***Шумен. От 09.30 часа на плаца пред пожарната ще се проведе Областно ученическо състезание „Защита при бедствия, пожари и извънредни ситуации\". ", "date": "2018.05.03", "title": "Предстоящи събития на 3 май"}
{"url": "http://www.cross.bg/zanchev-transport-evropeiiskiya-1573921.html", "text": "/КРОСС/ Глобализацията на световната икономика предопределя ключовата роля на транспорта за постигането на конкурентоспособност на търговията и свързаните с нея индустриални сектори. Това заяви заместник-министърът на транспорта, информационните технологии и съобщенията Велик Занчев по време на официалното откриване на Европейския форум за морски транспорт във Варна. Събитието е част от календара на Българското председателство на Съвета на Европейския съюз и се провежда в периода 3-5 май в морската столица.“Необходимо е формулирането на стратегия за морския транспорт, която да доведе до повишаване качеството на услугата при намаляване на разходите и времето за обслужване. Всичко това трябва да бъде базирано на максималната ефективност както на превозите на стоки и пътници, така и на пристанищната дейност”, допълни още Занчев.Заместник-министърът посочи, че тези цели могат да бъдат постигнати, чрез осигуряването на надеждна и модерна инфраструктура, съчетана с внедрени високи технологии. “По този начин ще се гарантира ефективност на процесите в пристанищата, интеграцията им с другите видове транспорт и ще се осигурят логистични вериги на принципа „от врата до врата“, отбеляза той.Дигитализацията на процесите - обслужване на едно гише, обща среда за споделяне на информация, съкращаването на маршрутите и времето за престой допринасят не само за повишена конкурентоспособност, но и за по-високи нива на сигурност, безопасност и ограничаване на вредното въздействие върху околната среда, подчерта още заместник-министърът. Следващото събитие от програмата на българското председателство, с фокус върху развитието на синята икономика в Черноморския регион е Европейския морски ден 2018, който ще се проведе на 31 май и 1 юни в гр. Бургас.", "date": "2018.05.03", "title": "Зам.-министър Велик Занчев: Транспортът играе ключова роля за развитието на търговията и свързаните с нея индустрии"}
{"url": "http://www.cross.bg/elektrozahranvaneto-razpredelenie-sigyrnostta-1573926.html", "text": "\r\n/КРОСС/ЧЕЗ Разпределение България започва реконструкция на подстанция „Фестивална“ – един от най-големите проекти на компанията, които стартират през 2018 г. Проектът е на стойност 4,5 млн. лв. и се очаква да приключи през 2019 г.Подстанция „Фестивална“ осигурява електрозахранването на 40 хил. потребители в кварталите Младост 1 и 2, Дружба 1 и 2, Гара Искър, Горубляне, Полигона, както и потребителите в района на 7-ми километър.В рамките на проекта, въз основа на одобрен инвестиционен проект и вече полученото разрешение за строеж, в подстанцията ще бъдат реконструирани разпределителни уредби средно напрежение, ще бъдат извършени демонтаж на съществуващи, доставка и монтаж на нови съоръжения и оборудване.Проектът е един от най-сложните за реализация сред изпълняваните от дружеството, но компанията е предприела всички възможни мерки за гарантиране на сигурността на електрозахранването на потребителите по време на ремонта и недопускане на смущения в електрозахранването.  С цел минимизиране на риска от създаване на неудобства за клиентите, компанията е предвидила временна възлова станция, която ще изпълнява функциите на подстанцията, докато трае нейната реконструкция.С изпълнението на проекта ЧЕЗ Разпределение България многократно ще подобри качеството и сигурността на електрозахранването на голяма част от София и ще осигури възможност за присъединяване на нови клиенти в източните райони на столицата.", "date": "2018.05.03", "title": "ЧЕЗ Разпределение подобрява сигурността на електрозахранването на 40 хил. клиенти в София "}
{"url": "http://www.cross.bg/izbori-glasyvat-ochakva-1573915.html", "text": "/КРОСС/ Днес англичаните гласуват в местни избори. Те ще избират 4 000 съветници в 150 района. Управляващата Консервативна партия на Тереза Мей се очаква да загуби позиции в Лондон. Както навсякъде, на местните избори се гледа като на реалистична картина за политическите нагласи на населението.Днес в Обединеното кралство гласуват само англичаните. Местните избори в останалите части - Шотландия, Уелс и Северна Ирландия - ще бъдат по друго време. Местните избори засягат най-вече всекидневния живот на хората за неща като събирането на боклука, изправността на пътищата и състоянието на местните паркове. Общински съветници могат да са представители на основните партии, както и независими кандидати. Ще се проведат и 6 избори за кмет - в четири лондонски квартала, както и за кметове на Уотфорд и Шефийлд.Предварителните прогнози са доста противоречиви за представянето на двете основни партии, но според анкета на YouGov в Лондон лейбъристите изпреварват значително консерваторите с 54 срещу 28 процента подкрепа, като се очаква три от досегашните твърдини на консерваторите в столицата да преминат под контрола на лейбъристите.", "date": "2018.05.03", "title": "Англичаните гласуват в местни избори"}
