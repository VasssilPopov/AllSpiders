{"url": "http://www.cross.bg/bashta-blusna-kolata-na-dushterya-si-i-priyatelya-ii-1622885.html", "text": "/КРОСС/ 38-годишен мъж е задържан, след като причини катастрофа в Крумовград. Той подгонил и блъснал с колата си автомобила, в който пътували 17-годишната му дъщеря и 20-годишният й приятел, съобщават от ОД на МВР - Кърджали. Пострадали няма.След инцидента мъжът избягал. По-късно е заловен и изпратен в ареста за 24 часа. Алкохолната му проба била отрицателна. ", "date": "2020.01.16", "title": "Баща блъсна колата на дъщеря си и приятеля й"}
{"url": "http://www.cross.bg/mini-razporedi-proverkata-1622883.html", "text": "/КРОСС/ Главният прокурор Иван Гешев разпореди на министъра на вътрешните работи Младен Маринов и председателя на Държавна агенция „Национална сигурност\" (ДАНС) Димитър Георгиев проверката за отпадъците, разпоредена на 6 януари, да обхване и съхранението им в зоните на всички мини, които не са в експлоатация на територията на България. Това съобщиха от пресцентъра на държавното обвинение.Съвместната инспекция трябва да установи броят, местоположението и данните за последния концесионер, ползвател или рекултиватор на недействащите мини в страната. Освен това трябва да се разбере и вида и произхода на съхраняваните в тях отпадъци, включително и дали същите са били предмет на трансграничен превоз.В обхвата на проверката са включени и действията на компетентните контролни органи.Ако се докаже извършено престъпление от общ характер, незабавно да бъдат уведомени съответните районни прокуратури, уточняват още от държавното обвинение.Малко по-рано днес главният прокурор разпореди във връзка с водната криза - всички значими язовири в страната, общо 53 на брой, да бъдат проверени от ДАНС и Главна дирекция \"Национална полиция. ", "date": "2020.01.16", "title": "Гешев възложи на МВР и ДАНС проверка на отпадъците и в бивши мини "}
{"url": "http://www.cross.bg/alma-zemyata-teleskopa-1622891.html", "text": "/КРОСС/ Опирайки се на комбинираната мощ на телескопа АЛМА в Чили и сондата „Розета\" на Европейската космическа агенция (ЕКА), астрономи разрешиха загадката на фосфора - елемент с ключова роля за формирането на живота на Земята, пишат в. „Индипендънт\" и „Дейли стар\".Фосфорът се среща във всички живи организми - от най-миниатюрните до човека. Елементът се използва от тялото за производството на фосфат - важно съединение за клетъчните мембрани, мускулите, невроните, костите, което също така формира „гръбнака\" на ДНК. Въпреки ключовото му значение, досега за учените оставаше загадка къде се е формирал фосфорът и как се е озовал на Земята. Сега международни специалисти съобщават, че са успели да проследят пътешествието му.За целта астрономите са комбинирали данни от телескопа АЛМА и сондата „Розета\". Благодарение на тях изследователите са установили, че ключовият градивен елемент се е формирал в наподобяващ облак регион от газ и прах между звездите, след което е бил пренесен на нашата планета от комети, за да положи началото на живота.„Животът е възникнал на Земята преди около четири милиарда години, но процесите, направили това възможно, оставаха неизвестни\", казва ръководителят на изследването Виктор Ривила от италианския Институт по астрофизика.Използвайки телескопа АЛМА, специалистите са установили, че съдържащи фосфор молекули са се родили в звездообразуващ регион, известен като AFLG 5142. В тази „детска ясла за звезди\", намираща се в съзвездието Колар, е открито изобилие от съдържащи фосфор молекули, в това число и най-широко разпространения фосфорен оксид.С помощта на инструмента РОЗИНА на сондата „Розета\" учените са открили фосфорен оксид и на кометата 67Р/Чурюмов- Герасименко. „Комбинирайки данните от АЛМА и РОЗИНА разкрихме своеобразна химическа нишка в процеса на звездообразуване, в който водеща роля играе фосфорният оксид\", казва Виктор Ривила.Наблюденията с телескопа АЛМА показват, че съдържащи фосфор молекули се „раждат\" в мащабния процес, съпътстващ формирането на нови звезди и планетни системи.„Фосфорът е от ключово значение за живота такъв, какъвто го познаваме. Тъй като кометите най-вероятно доставят огромни количества органични съединения на Земята, фосфорният оксид на 67Р/Чурюмов-Герасименко подкрепя връзката между тези космически тела и живота на нашата планета\", казва съавторката на изследването Катрин Алтвег от университета на Берн, Швейцария. ", "date": "2020.01.16", "title": "Астрономи разрешиха загадката на фосфора "}
{"url": "http://www.cross.bg/gotovnost-ananiev-epidemiya-1622892.html", "text": "/КРОСС/ Към момента няма индикации за епидемия в Перник. В случай че възникне такава обстановка, здравните власти са в готовност. Това съобщи по време на изслушване здравният министър Кирил Ананиев пред депутатите от ресорната парламентарна комисия, предаде репортер на БГНЕС.В момента в инфекциозното отделение на пернишката болница има 15 свободни места. При необходимост има готовност да се обособят допълнителни. Освен тях в готовност са софийските болници „Иван Киров\", ВМА , „Александровска\" и Центровете за спешна медицинска помощ, отчете министърът.„Все пак, надяваме се да не се стига да епидемия, но имаме готовност\", уверява Ананиев.Здравният министър отговори на депутатски питания по отношение на ценовата лекарствена политика и други атуални въпроси. ", "date": "2020.01.16", "title": "Ананиев: Болници са в готовност в случай на епидемия в Перник"}
{"url": "http://www.cross.bg/rabotnitzi-zaetostta-tryda-1622893.html", "text": "/КРОСС/ Хърватия е загубила 500 000 души от работната сила през последните десет години - от 2008 до 2018 година. Това твърди Даворко Видович, съветник по труда и заетостта в Хърватската стопанска камара (ХСК).Най-голям глад за работници има по време на туристическия сезонКакто обяснява Видович, от общо половин милион работници, около 200 000 са се оттеглили по естествени причини, т.е. поради застаряване или пенсиониране, докато 300 000 са част от миграционната вълна.Частният сектор също предупреждава, че ситуацията е тревожна от известно време, като най-големият проблем възниква през туристическия сезон. За да смекчи тази негативна тенденция, ХСК обяви премахването на квотите за чуждестранни работници. Освен това планът е да се интегрират някои хора на пазара на труда и да се предотврати емиграцията, а хърватската служба по заетостта е включена във финансиране чрез Европейския социален фонд. ", "date": "2020.01.16", "title": "Хърватия е загубила половин милион работещи за десет години"}
{"url": "http://www.cross.bg/vreme-snega-kyrorta-1622882.html", "text": "/КРОСС/ На 18 януари, събота, за девета поредна година Боровец ще отбележи Световния ден на снега. Събитието е част от глобалната инициатива на Международната федерация по ски World Snow Day, която цели да популяризира снежните спортове и активния начин на живот сред децата и младите хора и да запали любовта им към планината и снега.И тази година първият планински курорт на Балканите е приготвил интересна снежна програма - и за деца, и за родители - уроци, състезания, демонстрации за безопасно практикуване на любимите зимни спортове, много музика, игри и забавления.Към празника ще се присъединят и „Българска асоциация по ски свободен и екстремен стил\", които ще организират търсене на съкровище, където със специален уред ще демонстрират по интерактивен начин как се откриват хора, затрупани от лавина.Доброто настроение по време на празника ще бъде гарантирано с музикалната сцена, а стартът ще бъде точно в 11 часа пред хотел Рила.Прогнозите са за слънчево време в съботния ден, а условията за ски в курорта са много добри.Всички актуални цени и промоции, информация за работещите писти и съоръжения, както и повече подробности за предстоящия празник могат да бъдат намерени на официалния сайт на курорта https://www.borovets-bg.com/event/swetowen-den-na-snega-2020 . ", "date": "2020.01.16", "title": "Слънчево време в планините за Световния ден на снега "}
{"url": "http://www.cross.bg/konstitytziyata-promeni-bulgarskite-1622880.html", "text": "/КРОСС/ Държавният глава Румен Радев заяви в началото на срещата си с представители на Висшия адвокатски съвет, че по темата за промени в Конституцията той прави договорки единствено с българските граждани чрез българските обществени и съсловни организации, и българските институции.Срещата е в рамките на инициираните от държавния глава консултации за необходимостта от промени в Конституцията. На нея присъства и вицепрезидентът Илияна Йотова.\"Ако някой друг прави някакви други уговорки искам да напомня, че единствено българските народни представители и българският президент са oправомощени да инициират промени в Конституцията. Можем да изучаваме чужд опит и чужди модели, но решенията трябва да вземаме сами. Другото е доброволен отказ от суверенитет\", каза още президентът Румен Радев.По думите му целта на консултациите е да се откроят проблемите и възможните решения не само в правосъдната система, а и в редица други важни области.\"След тридесет години преход и дълбоки социално-икономически промени, и сътресения, днес, търсим отговор на въпроса дали Конституцията ни гарантира с достатъчна надеждност правата на личността, защитата на собствеността и независимостта на съдебната система. Дали е надеждна бариера срещу погазването на разделението на властите, колективната безотговорност и авторитарния произвол\", заяви президентът Радев.Той посочи още, че в последните 30 години адвокатурата често се е явявала последна бариера пред беззаконието.Председателят на съвета Ралица Негенцова посочи от своя страна, че темата за промени в Конституцията е изключително чувствителна и на моменти се приема дори болезнено от гражданите.\"Ето защо това са въпроси, които трябва да бъдат разглеждани не емоционално, а на експертно ниво, изключително прецизно, на моменти дори предпазливо\", допълни Негенцова. ", "date": "2020.01.16", "title": "Радев: Българската адвокатура за последните 30 г. натрупа солиден опит "}
{"url": "http://www.cross.bg/dimov-neno-aresta-1622889.html", "text": "/КРОСС/ Бившят екоминистър Нено Димов, обвинен в умишлена безстопанственост заради водната криза в Перник, остава за постоянно в ареста.Апелативният специализиран наказателен съд заседава повече от 4 часа и накрая потвърди решението на първоинстанционния съд Димов да търпи най-тежката мярка за неотклонение \"задържане под стража\". Според магистратите има опасност той да извърши нови престъпления, както и да повлияе на свидетели. ", "date": "2020.01.16", "title": "Нено Димов остава в ареста"}
{"url": "http://www.cross.bg/visochina-lyatoto-garmish-1622874.html", "text": "/КРОСС/ Глобалното затопляне оказва сериозно влияние върху алпийския Гармиш-Партенкирхен в Германия, подобно на много други курорти със сравнително малка надморска височина. Това е мястото на Зимните олимпийски игри от 1936 г. Тези промени излагат на риск идентичността и благосъстоянието на градчето, пише в свой анализ Bloomberg TV Bulgaria.Вече е месец януари, а има толкова малко естествен сняг, че не е сигурно дали ще могат да се проведат предстоящите ски състезания.В Гармиш, както и в целите Алпи, туризмът е изключително важен за местните икономики. В Австрия туризмът носи около 6% от БВП. А в планинския регион на Тирол делът е повече от 18%. Туризмът е от значение за икономиката и в швейцарския кантон Граубюнден благодарение на курорти като Сейнт Мориц, Клостерс и Давос.Туристите във френския регион Оверн-Рона-Алпи, където се намира на Куршевел и Вал д'Изер, са похарчили 21 млрд. евро (23 млрд. долара) само през 2018 г., като са генерирали близо една десета от БВП и са осигурили 171 000 работни места.Действителна заплаха е изправена пред този източник на доходи. Предполага се, че промените и изменението на климата ще струват на австрийския туризъм 300 млн. евро годишно. Това сочат данни на една от водещите организации за опазване на околната среда в страната. Във Франция властите в Тин забавиха началото на ски сезона с няколко седмици. Причината за това бяха ефектите от глобалното затопляни върху ледника Гранд Мот.\"Ако емисиите парникови газове продължат да бъдат на досегашното ниво, до края на века снегът почти ще изчезне на по-ниски нива\", казва Марк Олефс, ръководител на отдела за климатични изследвания в Централния институт по метеорология и геодинамика във Виена.На височина от 800 метра надморска височина за Гармиш има малка вероятност да запази статуса на едно от най-добрите места за зимни спортове в Европа. За да компенсират липсата на естествен снеговалеж, курортите залагат на изкуствения сняг.\"Произвеждането на изкуствен сняг ще стане по-трудно с нарастването на температурите\", прогнозира обаче Олефс.Според един от учените в университета в Инсбрук някои региони ще загубят ски туризма до средата на века или дори по-рано, като по-високите райони ще бъдат пощадени, но те ще трябва да инвестират повече средстава в снегопочистване и да се справят с допълнителния приток на туристи.Зоните, които са най-силно засегнати от затоплянето на климата, са в покрайнините на Алпите - в източната част на Австрия, пред планинските райони във Франция и Италия и в Германия. Някои от тези курорти обаче успяват да оцеляват финансово благодарение на това, че посрещат туристи и през лятото.\"Вече лятото генерира 60% от приходите от туризъм\", заяви кмета на Гармиш. В Швейцария нощувките в хотелите през лятото са били с една трета по-високи спрямо зимата на 2018-2019 г.  ", "date": "2020.01.16", "title": "Климатичните промени съсипват ски сезона в Алпите  "}
{"url": "http://www.cross.bg/stelingverf-nova-povdignaha-1622875.html", "text": "/КРОСС/ Повдигнаха второ обвинение на Йохан-Фредерик Стелингверф, известен като „валиумният изнасилвач\". То е за изнасилване на унгарка в София. Жената е била приведена безпомощно състояние чрез алкохол и опиати. Престъплението е извършено на 24 октомври в столицата, твърди прокуратурата. Тя внесе искане за постоянен арест на нидерландеца, научи NOVA.Той бе обвинен в още едно изнасилване - на 32-годишна софиянка. Това се случило на столичния булевард \"Сливница\" по Коледа след употреба на сила. Пред NOVA жертвата разказа за ужаса от преживяното.Йохан Стелингверф трябва да напусне жилището си утре, независимо какво реши съдът, защото договорът му за наем изтича. Собственикът му казал незабавно да освободи апартамента.Както през годините, така и сега, Стелингверф отрича да има вина и да е извършил каквото и да било престъпление. ", "date": "2020.01.16", "title": "Повдигнаха второ обвинение на „валиумния изнасилвач”"}
{"url": "http://www.cross.bg/tochki-detzata-zaradi-1622876.html", "text": "/КРОСС/ Пестицидите и химикалите, забавящи горенето, влияят върху умственото развитие на децата. До този извод достигнали учени от университета на Ню Йорк, които изследвали четири химически вещества - олово, живак, пестициди и полибромирани дифенилови етери, известни като забавящи горенето химикали. Последните се съдържат в мебелите и електрониката.„Щом детето бъде изложено на въздействието им, няма връщане назад що се отнася до вредите от тях\", каза Лео Трасанде, педиатър и съавтор на изследването, цитиран от БТА. Учените са сравнявали резултати от тестовете за интелигентност при децата в САЩ в периода между 2001 и 2016 г. Те установили, че загубените точки на тестовете заради излагане на въздействието на пестициди и химикали се увеличава от 67% на 81 на сто.Според авторите на изследването за 15-годишния период децата в САЩ са загубили 162 милиона точки от тестовете за интелигентност заради забавящите горенето химикали, 2,5 милиона точки заради въздействието на живак, 27 милиона точки заради пестицидите и 78 милиона точки заради ефекта на оловото.Индивидуалната загуба на точки от тестовете за интелигентност на децата намалява с 2 на сто икономическата им продуктивност като възрастни, казва Трасанде. Според екипа му вредата върху детския мозък от четирите изследвани химикала е струвала 6 трилиона долара на икономиката на САЩ за изследвания период. ", "date": "2020.01.16", "title": " Химикали в мебелите и електрониката забавят умственото развитие на децата"}
{"url": "http://www.cross.bg/gospodinov-georgi-razkazi-1622877.html", "text": "/КРОСС/ Международната литературна награда „Ceppo\" (Premio Ceppo Internazionale Racconto), връчвана в Италия, отива при Георги Господинов. Наградата се връчва от 1955-а, а от 2006 става международна. Сред първите ѝ чуждестранни носители е и нобелистът Марио Варгас Льоса.Българският автор е награден за книгата си с разкази „И всичко стана луна\" (E tutto divenne luna), издадена от римското издателство „Воланд\" в превод на професор Джузепе Дел' Агата.Книгата с разкази беше възторжено посрещната от големите италиански медии, като „Кориере дела сера\" и „Република\", където Господинов беше наречен „брилянтен разказвач\", „българския Кундера, пътуващ навътре към световете на всеки\", сравняван също с Борхес и Боланьо.Организаторите съобщават, че Георги Господинов ще изнесе лекция магистралис във Флоренция, озаглавена „За тъгата, страховете, детството и други истории\". На следващия ден (14 март) ще представи най-новата си книга с разкази „Всичките наши тела\", която предстои да излезе в Италия отново в превод на професор Дел' Агата.Мотивацията, с която журито присъжда международната награда „Ceppo\" на Георги Господинов като разказвач, завършва с думите: „Благодарение на своето поетическо възприятие, подхранвано с меланхолия, но и с хумор, той успява във всичките си разкази да прояви силна емпатия между своя Аз и другите („Аз сме\"), което е дарба на детството, продължена в зрелостта и невероятен талант за смесване на различни жанрове.\"Освен лекцията и представянето на италианското издание на „Всичките наши тела\" се предвиждат дискусии с автора и срещи с италиански ученици и студенти. Пътуването до там се осъществява благодарение на БКИ в Рим. ", "date": "2020.01.16", "title": "Георги Господинов с престижна италианска награда за разказите си"}
{"url": "http://www.cross.bg/vsichki-prokyratyrata-petrova-1622878.html", "text": "/КРОСС/ Сигнал от Биляна Петрова и Десислава Иванчева е в основата на последните разкрития за имотни измами на прокуратурата от типа брак с починал.Това твърдят бившите кмет и зам.-кмет на \"Младост\", чието дело за подкуп е в АСНС.През декември 2017 г. - няколко месеца преди ареста си, Петрова и Иванчева разкриват точно имотна измама и подават сигнал в прокуратурата с всички документи и данни, но не получават никакъв отговор.Разкрихме измама с 8 апетитни имота в центъра на София и незабавно сезирахме Софийска районна прокуратура (сигнал № на 50068 от 6.12.2017 г.), като изпратихме и всички данни, и документи, включително имената на участващи лица, обяснява Петрова. Подаденият сигнал е именно за /КРОСС/ фиктивен брак, „сключен\" в Русия, който прокуратурата даде като пример, коментира тя.В съобщението до медиите от Биляна Петрова се казва още:Схемата е следната: Измамата е за парцели и апартаменти в центъра на София (повечето около пл. \"Руски паметник\") на обща стойност по пазарни цени над 2 милиона лева. Измамниците са изтеглили „късата клечка\", защото единият от тях живее в \"Младост\", където са поискали да бъде вписан акт за граждански брак, сключен между двама българи в Русия. Тук искам да защитя работещите в район \"Младост\" - те първоначално са вписали акта, защото към молбата са приложени всички документи, които са имали необходимите заверки, включително от Министерство на външните работи.След това се оказва, че \"младоженката\" е оставила голямо наследство. Помня тази история, защото е като сценарий за филм - в нея са вплетени пари, смърт и верни приятели, на които жената е разчитала в края на живота си, (след като е загубила съпруг и дете) и на тях е завещала всичко. В рамките на шест месеца Лиляна М. губи съпруга си и единствената си дъщеря. Остава сама без роднини и с няколко апартамента и земи в центъра на София. С помощта на приятелите си, театъра и разходки сред природата продължава да живее. След пет години пред нотариус завещава всички имоти на своите приятели. На следващата година изчезва по време на круиз. Тялото й не е намерено, но в каютата има предсмъртно писмо. Затова смъртта ѝ е обявена след 3 години. Малко след това в район \"Младост\" постъпиха документи за вписване на граждански брак между нея и друг българин, сключен в Русия. Документите имат всички заверки. След няколко месеца обаче получихме данни от приятелите на Лиляна М., че в Русия такъв брак не е сключван.Както е по закон, с г-жа Иванчева незабавно информирахме прокуратурата, защото само тя е компетентна да разследва и повдига обвинения. В края на сигнала молим да ни информират за резултатите. До ареста ни след 4 месеца не беше получен никакъв отговор, че прокуратурата е свършила някаква работа. С екипа на район \"Младост\" за 1 година разкрихме десетки имотни измами и сигнализирахме прокуратурата, която за 2 години не направи нищо. Това е само една от всички тези измами.Най-наглото в случая е, че вчера главният прокурор Иван Гешев, който на 17 април 2018 като административен ръководител на Специализираната прокуратура неправомерно ръководеше лично нашия брутален арест, и който изрече редица лъжи за нас в национални медии, ремонтира днес репутацията си като се кичи с разкрития по нашите сигнали. Сигналите, които Сотир Цацаров най-вероятно е прибирал в чекмедже по поръчка на управляващата мафия, твърдят Биляна Петрова и Десислава Иванчева. ", "date": "2020.01.16", "title": "Иванчева и Петрова: Гешев се хвали с разкрития по наш сигнал за 'брак с починал'"}
{"url": "http://www.cross.bg/godina-prebroyavane-natzionalnata-1622879.html", "text": "/КРОСС/ Пробно преброяване на населението и жилищния фонд ще проведе НСИ през пролетта. Това е записано в Националната статистическа програма за 2020 година, приета днес от Министерския съвет.Изследването предшества същинското преброяване, което ще се проведе в целия Европейски съюз през 2021 година.Националната статистическа програма за 2020 година включва 306 изследвания - както регулярни, провеждани от НСИ и органите на статистиката, така и нови дейности, свързани с националните и европейските приоритети. Направени са промени в организацията на някои изследвания и са съкратени сроковете за предоставяне на статистическата информация на потребителите.На заседанието си днес Министерският съвет одобри и отчета за изпълнението на Националната статистическа програма и за дейността на Националния статистически институт (НСИ) през 2019 година.Сред акцентите в работата през годината е подготовката за 18-то преброяване на населението и жилищния фонд и приемането от Народното събрание на новия Закон за преброяване на населението и жилищния фонд в Република България през 2021 година.В отчета се посочва, че са постигнати съществени резултати, свързани с повишаване на качеството на статистическата информация и усъвършенстване на нейното разпространение, както и намаляване на натовареността на респондентите чрез въвеждане на електронни въпросници и разработване на уеббазирани приложения за статистически изследвания в различни статистически области. ", "date": "2020.01.16", "title": "НСИ ще проведе пробно преброяване през пролетта "}
{"url": "http://www.cross.bg/goriva-godina-dvizhenie-1622864.html", "text": "/КРОСС/ Бензиностанции, които продават контрабандни горива, освен че ще бъдат глобявани, ще бъдат запечатвани за две години. За една година пък ще бъдат спирани от движение цистерни, за които се установи, че превозват безакцизни горива. Това предвиждат поправки в Закона за регулиране на икономическите дейности, свързани с нефт и продукти от нефтен произход, т. нар. закон за горивата, гласуван днес на първо четене в парламента.Промените, чийто вносител е Министерски съвет, съществено улесняват досегашните изисквания за търговия, съхраняване и превозване на горива, след поредицата протести на малки играчи на петролния пазар, земеделски производители, строителни и минни компании. Спорният закон се появи преди повече от година, като бе внесен директно от народни представители, начело с доскорошния депутат от Обединените партриоти Емил Димитров, и веднага получи етикета \"лобистки\". Малките търговци на горива обвиняват Българската петролна и газова асоциация, където членуват големите компании от бранша, в опит да ги изтласкат от пазара.В досегашните текстове се предвиждаше санкцията при търговия с контрабандно горива, освен глоба от 10 000 до 100 000 лв. да бъде и конфискация на стоката, както и на превозното средство. Сега се предлага запечатване на обекта и спиране от движение на цистерни за две и съответно една година.  ", "date": "2020.01.16", "title": " Бензиностанции с нелегално гориво ще бъдат запечатвани за 2 г. "}
{"url": "http://www.cross.bg/izborniya-kodeks-grypa-1622865.html", "text": "/КРОСС/ Ще бъде създадена работна група за промени в Изборния кодекс, в която ще влязат представители на всички парламентарни политически сили. За това са се разбрали политици от всички цветове на председателски съвет на Народното събрание, съобщи депутатът Даниела Дариткова, която оглавява парламентарната група на ГЕРБ.„Тази работна група ще се постарае в рамките на три месеца да анализира резултатите от изминалите избори и да намери точки, по които можем да постигнем максимален политически консенсус, и да излъчим законопроект за изменение на Изборния кодекс, който да отговаря на очакванията на българските граждани\", обясни замисъла Дариткова. Очакванията на политиците са, че така ще се повиши доверието на гражданите в изборния процес, а оттам - и в политическата система.От ГЕРБ планират поредният ремонт на Изборния кодекс да бъде приключен до средата на годината. ", "date": "2020.01.16", "title": "Партиите ще умуват 3 месеца върху Изборния кодекс"}
{"url": "http://www.cross.bg/iran-trump-sityatziyata-1622867.html", "text": "/КРОСС/ Президентът на САЩ Доналд Тръмп и турският президент Реджеп Ердоган обсъдиха ситуацията в Сирия, Либия и Иран, включително падането на украинския самолет, съобщи Белият дом след телефонен разговор между двамата лидери.\"Днес президентът Доналд Тръмп проведе разговор с турския президент Реджеп Ердоган. Двамата лидери обсъдиха ситуацията по сигурността в Сирия, Либия, протестите в Иран и инцидента с PS752, свален от Иран,\" заяви пред репортери говорител на Тръмп.Самолетът Boeing 737 Ukraine International Airlines до Киев се разби малко след излизането от летището в Техеран на 8 януари. Загинаха всички 176 души на борда: 167 пътници от Иран, Украйна, Канада, Германия, Швеция и Афганистан и девет членове на екипажа.  ", "date": "2020.01.16", "title": "Тръмп обсъди с Ердоган ситуацията в Близкия изток"}
{"url": "http://www.cross.bg/kushtata-kadrite-podpalvaneto-1622866.html", "text": "/КРОСС/ Охранителни камери са записали подпалването на дома на адвокат Ирен Савова, съобщи bTV и разпространи кадрите, с които разполага. На кадрите се вижда мъж, който се приближава към къщата на юристката, носейки обемист багаж (предполага се, че това са тубите със запалителна течност, които след това откриха следователите). Минутки по-късно се виждат отблясъци от лумналите пламъци, а мъжът скача от покрива на къщата върху паркирана до нея кола и избягва.Все още обаче няма задържан за престъплението. Вчера адв.Савова обвини за палежа неработещите институции.", "date": "2020.01.16", "title": "Има запис на подпалването на дома на адв.Савова "}
{"url": "http://www.cross.bg/meso-protzenta-svinsko-1622868.html", "text": "/КРОСС/ По данни на Системата за агропазарна информация /САПИ/ за пазара на свинско месо у нас за 2019 г. средната изкупна цена е 2,82 лв./кг живо тегло. Наблюдава се покачване на ценовите стойности, под влияние на развитието на европейския пазар, както и вследствие на негативния ефект от възникването на огнища на Африканска чума по свинете в България, се посочва в прессъобщение от Министерството на земеделието, храните и горите.По-чувствително е покачването на средните изкупни цени на угоени прасета в последните 2 месеца на 2019 година. Покачването на цената през декември достига до 32,1 процента спрямо цената през декември предходната година. Стойностите варират за различните области, като по-слабо изразено е в Благоевград и Кюстендил, например, с 4,9 процента, докато в Кърджали достига 43,4 процента.Данните показват, че при търговията на едро и на дребно със свинско месо също има повишение на средните цени. Увеличението на средногодишните цени на едро и дребно в сравнение с 2018 г. е с между 3,6 и 8,5 процента. За декември 2019 г. промяната спрямо година по-рано е между 23,7 и 32,8 процента за различните разфасовки.По-слабо изразено е покачването при предлагането на дребно в магазинната мрежа. Различните видове разфасовки свинско месо са поскъпнали през декември 2019 г. спрямо декември 2018 г. с 5 процента в Смолян до близо 41 процента в Габрово за свинския бут, и от 10,6 процента - в Перник и София, до 32,4 процента във Велико Търново - за свински врат.Изменението в страната е по-бавно на фона на общите промени в пазарната ситуация на Общия европейски пазар. Тенденциите са под влияние на световната конюнктура на пазара със свинско месо. Основен фактор за нарастването на цените на свинското месо в Европейския съюз, а оттам и в България е засиленото търсене от Китай.Най-големия потребител на свинско месо в световен мащаб е Китай, чието поголовие от свине е засегнато от АЧС. Избухването на Африканската чума по свинете в Азия оказва силно влияние върху пазарите на месо, посочват от МЗХГ. В краткосрочен план, значителното увеличение на търсенето на месо в Китай се очаква да доведе до пренасочване на търговията към Китай, особено за свинското месо, но също така и за други видове месо. Това ще продължи да оказва натиск за повишение на цените на свинското месо както на световния, така и на европейския пазар.По данни на ЕК, от втората половина на март 2019 г. насам се наблюдава увеличение на средните цени на свинското месо в ЕС. Среднопретеглената изкупна цена на окачествено свинско месо от клас \"Е\" средно за целия ЕС за ноември 2019 г. е 186,4 евро за 100 кг кланично тегло, което е с 39 процента по-висока цена спрямо тази от януари 2019 година. Най-голямо увеличение на годишна база се отбеляза в Белгия и Латвия - с близо 66 процента. През първите десет месеца на 2019 г. общият експорт на свинско месо от ЕС за трети страни нараства със 17,5 процента спрямо същия период на 2018 г., възлизайки на близо 3,9 млн. тона. Това се дължи основно на ръст в износа за Китай с 63,4 процента, до 1,8 млн. тона.Прогнозата на ЕК е тенденцията на покачване на цените да продължи и през 2020 г., като те могат да паднат рязко в зависимост от скоростта на възстановяване на китайското производство и доколко ще нарасне производството при конкуренти на ЕС като САЩ, Бразилия и Канада. ", "date": "2020.01.16", "title": "Африканската чума по свинете в Азия оказва силно влияние на пазарите на месо "}
{"url": "http://www.cross.bg/e-vinetki-avtomobili-nachaloto-1622869.html", "text": "/КРОСС/ Над 275 000 е-винетки на стойност над 15 млн. лв. са продадени от началото на 2020 г. От тях 69% са за пътни превозни средства с българска регистрация, от които над 125 000 са за леки автомобили. Българските шофьори са купили е-винетки за близо 13 млн. лв. За същия период на 2019 г. са продадени малко над 206 000 е-винетки на стойност 14 млн. лв. Годишните винетки остават най-предпочитаните от началото на 2020 г. досега, следвани от седмичните, които са 78 000 броя.  Най-много шофьори са търсили е-винетки на 3 януари т.г. - над 23 000 за един ден. От началото на 2020 г. са купени е-винетки за над 85 000 превозни средства с чужда регистрация. От тях за тежкотоварни са 34 000, като близо половината са за автомобили с турска регистрация. До края на февруари 2020 г. ще изтече валидността на повече от 1 млн. годишни е-винетки за леки автомобили. Напомняме на потребителите, когато купуват е-винетка, да внимават при въвеждането на данните на превозното средство. Вписването на регистрационния номер може да бъде на кирилица или на латиница, но символите трябва да съответстват на символите в номера. Въвеждат се само букви или цифри, без тирета, интервали и точки. Символите 0 (нула) и О (буква О) не са взаимозаменяеми. Отговорността за попълването на коректната информация за номера на превозното средства, категорията му и периода на валидност на е-винетката, е на собственика или ползвателя. Потребителите трябва внимателно да преглеждат въведената информация, независимо дали от тях или от служител в търговската мрежа, преди да потвърдят плащането. В случай на неправилно декларирани данни се счита, че не е заплатена дължимата винетна такса за съответния автомобил. Корекции в системата не са възможни. Валидността на е-винетките, включително и на издадените чрез Агенцията за социално подпомагане, както и на тези на пререгистрирани автомобили, може да бъде проверена на сайта www.bgtoll.bg.16.01.2020 г.Постъпленията надхвърлят 15 млн. лв.Над 275 000 е-винетки на стойност над 15 млн. лв. са продадени от началото на 2020 г. От тях 69% са за пътни превозни средства с българска регистрация, от които над 125 000 са за леки автомобили. Българските шофьори са купили е-винетки за близо 13 млн. лв. За същия период на 2019 г. са продадени малко над 206 000 е-винетки на стойност 14 млн. лв. Годишните винетки остават най-предпочитаните от началото на 2020 г. досега, следвани от седмичните, които са 78 000 броя.  Най-много шофьори са търсили е-винетки на 3 януари т.г. - над 23 000 за един ден. От началото на 2020 г. са купени е-винетки за над 85 000 превозни средства с чужда регистрация. От тях за тежкотоварни са 34 000, като близо половината са за автомобили с турска регистрация. До края на февруари 2020 г. ще изтече валидността на повече от 1 млн. годишни е-винетки за леки автомобили. Напомняме на потребителите, когато купуват е-винетка, да внимават при въвеждането на данните на превозното средство. Вписването на регистрационния номер може да бъде на кирилица или на латиница, но символите трябва да съответстват на символите в номера. Въвеждат се само букви или цифри, без тирета, интервали и точки. Символите 0 (нула) и О (буква О) не са взаимозаменяеми. Отговорността за попълването на коректната информация за номера на превозното средства, категорията му и периода на валидност на е-винетката, е на собственика или ползвателя. Потребителите трябва внимателно да преглеждат въведената информация, независимо дали от тях или от служител в търговската мрежа, преди да потвърдят плащането. В случай на неправилно декларирани данни се счита, че не е заплатена дължимата винетна такса за съответния автомобил. Корекции в системата не са възможни. Валидността на е-винетките, включително и на издадените чрез Агенцията за социално подпомагане, както и на тези на пререгистрирани автомобили, може да бъде проверена на сайта www.bgtoll.bg.16.01.2020 г.", "date": "2020.01.16", "title": " Над 275 000 е-винетки са продадени от началото на 2020 г."}
{"url": "http://www.cross.bg/mishystin-proekti-zadachi-1622870.html", "text": "/КРОСС/ , като заяви, че страната разполага с всички източници за решаване на задачите, поставени от президента Владимир Путин.  Агеция TACC обобщава какви са основните задачи, върху които ще работи Мишустин.  „Благодарение на макроикономическата стабилност и излишъка на бюджета  имаме финансови източници за изпълнение на всички задачи, поставени от  президента\", увери претендентът за премиерския пост.  Коментирайки съдържанието на посланието на президента, той отбеляза,  „На  първо място, грижата за децата, за семейството, за увеличаването на  тяхното богатство и за подобряването на качеството на живот\".  Мишустин подчерта, че е необходимо бързо и ефективно да се подготвят  всички законодателни актове, по които ще се ръководи бъдещата работа.  Според кандидата за поста министър-председател дейността вече е  стартирана съвместно с парламента. Той изрази надежда, че може да се  ползва с подкрепата на депутатите от Държавната дума.  Съгласно думите му, за изпълнение на социалните ангажименти, изложени в  посланието на президента, ще са необходими 450 милиарда рубли, които са  налични.  Според него посланието на държавния глава свързва националните проекти в  единна програма. „Президентът зададе висок темп на работа, като направи  обръщението към Федералното събрание на първата, между другото, пълна  работна седмица на новата 2020 г. Задачите, които са поставени в него,  придават на националните проекти още по-дълбок смисъл и ги свързват в  единна, мащабна, системна програма\", категоричен бе той.  „Правителството има огромна работа за вършене, за да укрепи значително  всичките си области, и за това имаме всичко - одобрени планове, ресурси,  цели. И работата по националните проекти трябва да се ускори\", заяви  Мишустин.  Според него диалогът с хората е предпоставка за осъществяването на  национални проекти. „Искам да разчитам на нашите губернатори, на  регионите, и накрая, да осигурим диалог с хората. Много е важно да чуем  какво се осъществява и какво не\", подчерта кандидатът за премиерския  пост в Москва.  Мишустин благодари на Путин за доверието му и на депутатите за  готовността им за конструктивен диалог. Той увери, че вече е обсъдил с  фракциите приоритетните задачи, пред които е изправено правителството.    Мишустин иска да изгради ясна система на взаимодействие с отделните  субекти. „Тъй като в много от случаите изпълнението на поставените  задачи се отнася до регионите, считам за необходимо да се организира  ясно взаимодействие със субектите на Руската федерация\", цитира  агенцията думите му.    Мишускин обещава да подобри инвестиционния климат и да осигури  дългосрочни средства за руската икономика. „Т.нар. дълги пари са  необходими за стабилен инвестиционен поток, за икономически растеж. Това  е една от най-важните задачи на Централната банка. Но, разбира се,  финансовият и икономически екип на правителството, както и преди, ще  осигури необходимата помощ\".  Мишустин обяви намеренията си да стимулира технологичното развитие на  руската икономика. „Стимулиране на технологичното развитие на  икономиката. Трябва да се опитаме да направим истински пробив в  цифровизацията на реалния сектор\", заяви той на пленарното заседание на  Държавната дума, на което ще бъде обсъдена кандидатурата му за  премиерския пост.  Мишускин също така заяви необходимостта от увеличаване на инвестициите и  връщането на доверието между бизнеса и правителството.  „Макроикономическата стабилност, която имаме сега, е много важен фактор.  Днес са създадени достатъчно резерви <...>, постигната е ниска  инфлация. Всъщност виждаме, че ще я задържим в рамките на 4%, това е  много важен фактор. За да се осигури по-нататъшен растеж на БВП, е  необходимо, на първо място, да се гарантира растежът на инвестициите\",  обобщи Мишустин, като добави, че е необходимо и „да се възвърне  загубеното доверие между правителството и бизнеса“.    Кандидатът за поста министър-председател обещава да поддържа  макроикономически баланс и ясно да дава приоритет на бюджетните разходи.  „За да постигнем тези цели (работата на правителството в  социално-икономическата сфера), разбира се, трябва да поддържаме  макроикономически баланс и следователно да натрупваме допълнителни  приходи, за да изпълним поетите ангажименти“. „Ще дадем приоритет на бюджетните разходи, ще запазим инфлацията в дадените параметри не по-висока от 4%“, добави Мишустин.    Мишустин си постави за задача да увеличи износа на руския  селскостопански сектор. „По-нататъшен растеж на селскостопанския сектор.  През последните години постигнахме доста високи, сериозни резултати в  тази област. Почти напълно гарантирахме продоволствената сигурност на  страната. И сега основната задача е да се увеличи допълнително  експортният потенциал на селскостопанските продукти, не само на зърно,  но и на други растителни и животински продукти“, добави той. ", "date": "2020.01.16", "title": "Новият руски премиер представи приоритетите си "}
{"url": "http://www.cross.bg/yslygi-yvrezhdaniya-beshe-1622871.html", "text": "/КРОСС/ Приетият под натиск Закон за личната помощ е причината 13 хиляди възрастни да останат без личен асистент от началото на годината. Законът дава тези права само на децата и хората с увреждания над 90 процента. Това заяви социалният министър Деница Сачева. Тя е категорична, че министерствата на финансите и на социалната политика са имали отрицателни становища и коментира:\"Един закон, който беше приет под натиск, и един закон, чийто инициатор беше г-жа Мая Манолова, беше внесен в Народното събрание и от Каорнелия Нинова, и от група народни представители. Това, което се случва в момента, е резултат от това да приемаме едно законодателство набързо заради цели, които очевидно не са свързани с това да бъде приет един закон, който да е справедлив и устойчив\".До края на януари ще се приеме нова национална програма за асистенти, така 4 800 нуждаещи с по-ниски проценти на увреждания ще получат асистентска услуга, обяви Сачева. Общините също ще предоставят допълнителни услуги на хората над 65 години.Според БСП проблемът става все по-сериозенСпоред БСП социалното министерство се опита да спести пари на гърба на потърпевшите от недостига на лични асистенти за хората с увреждания. Депутатът от БСП Георги Гьоков коментира в кулоарите на парламента, че проблемът става все по-сериозен, тъй като не е ясно дали ще има финансиране.\"Оставам с впечатлението, че това се прави с цел спестяване на средства за два - три месеца на гърба на уязвими групи от населението. Защо причиняваме всичко това на потребителите на услуги, за тези, които директно ги предоставят, и на общините. От колегите чуваме - от министерството, че ще има направена национална програма за предоставяне на такива услуги. Въпросът е в това, че можем да правим хиляди програми, но трябва да обезпечим непрекъснато предоставяне на тези услуги на български граждани, които се нуждаят \". ", "date": "2020.01.16", "title": "13 хил. възрастни остават без личен асистент заради закона за личната помощ "}
{"url": "http://www.cross.bg/megan-semeiistvo-printz-1622872.html", "text": "/КРОСС/  Междувременно кралица Елизабет Втора разпространи изявление, че се е съгласила да уважи желанието на внука си принц Хари и съпругата му Меган за по-независим живот след преходен период.Това стана след спешна среща в имението Сандрингам\". На нея освен принц Хари присъства баща му принц Чарлз и брат му принц Уилям.Принц Хари и Меган предизвикаха криза в британското кралско семейство миналата седмица, като заявиха, че искат да се откажат от задълженията си към него и да живеят в Северна Америка, където да си изградят \"прогресивна\" нова роля и финансова независимост.Решението им, за чието обявяване не се бяха консултирали нито с принц Чарлз, нито с кралицата, породи въпроси какво означава да си с кралска кръв през 21-и век. То насочи вниманието и към несъгласия в уиндзорската династия. \"Семейството ми и аз изцяло подкрепяме желанието на Хари и Меган да започнат нов живот като младо семейство. Макар и да предпочитахме те да останат в кралското семейство на пълно работно време, ние уважаваме и разбираме желанието им да живеят по-независимо като семейство, като останат полезна част от моето семейство\", написа в изявлението си кралицата.След всичко станало вестник \"Сън\" въведе дори нов термин - Мегзит, игра на думи между Меган и Брекзит.Музеят на „Мадам Тюсо\" отдели восъчните фигури на принц Хари и Меган Маркъл от останалите членове на британското кралско семейство след съобщението им, че се оттеглят от задълженията си, съобщиха световните информационни агенции. Пред в. \"Индипендът\" писателката и коментаторка по кралските въпроси Клаудия Джоузеф заяви, че до известна степен това е можело да се очаква. Тя допълни, че социалните медии трябва да бъдат упреквани за случилото се, защото ако човек прочете какви са в тях коментарите за Меган, то той ще може да разбере, защо тя иска да избяга от всичко това.", "date": "2020.01.16", "title": "Мегзит подпали мрежата: Осмяха решението на Хари и Меган"}
{"url": "http://www.cross.bg/spryamo-dokymenti-obvinyaemata-1622873.html", "text": "/КРОСС/ Втора пловдивчанка е задържана за шашми с пенсии в НОИ, съобщиха от Районна прокуратура Пловдив. Става въпрос за 51-годишната Силвия М., която е била установена и задържана след продължително и щателно издирване по повод обявяването й за общодържавно издирване, защото се е укривала, въпреки повдигнатите спрямо нея обвинения по чл. 209 ал.1 вр. с чл. 26 ал.1 от НК и чл. 308 ал.1 от НК.Посочените престъпления касаят осъществена от обвиняемата измама спрямо 11 пострадали лица, предоставили документи с цел обработката и внасянето им в НОИ срещу заплащане, което не е било извършено, както и използването на неистински документ пред същото учреждение за набавяне и оформяне на необходимия набор от документи, касаещи отпускане на пенсия.Днес Районна прокуратура-Пловдив внесе искане в съда за вземане на мярка за неотклонение „задържане под стража\" спрямо обвиняемата Силвия М.Припомняме, че през декември за същото провинение бяха задържани бившата служителка на НОИ Александрина Георгиева и мъжът й Лазар Лазаров. В блока им на ул. „Богомил\" пък бяха открити и голяма част от изчезналите от осигурителния институт в Пловдив 240 досиета ", "date": "2020.01.16", "title": "Задържаха втора пловдивчанка за шашми с пенсии в НОИ"}
{"url": "http://www.cross.bg/voda-rezerv-pernik-1622855.html", "text": "/КРОСС/ Започна доставка на нови количества минерална вода в Перник от Държавния резерв, съобщи общинският пресцентър.В следващите дни с вода приоритетно ще се зареждат училищата на територията на общината.Вече са заредени пенсионерските клубове в кварталите \"Тева\", \"Изток\" и \"Църква\".Досега от Държавния резерв в Перник са доставени 26 000 десетлитрови бутилки минерална вода, които бяха предоставени на детски градини, училища, болници, социални заведения и др. ", "date": "2020.01.16", "title": "Доставят нови количества минерална вода в Перник от Държавния резерв "}
{"url": "http://www.cross.bg/ministur-roditelite-zaharieva-1622856.html", "text": "/КРОСС/ Държавата оказва пълно съдействие и институциите са в координация по случая с отнетото дете от българско семейство в Германия заради съмнение за тормоз от страна на родителите. Това обобщи външният министър Екатерина Захариева.„На 9-и през нощта е получен сигнал в нашата консулска служба. Във връзка сме с родителите и с всички отговорни институции в Германия. Консулът от Берлин е командирован в Хамбург и се е срещнал с родителите и техния адвокат. На 21-и ще бъде и първото дело. Поискали сме достъп на нашия консул до съдебното заседание. Оказваме пълно съдействие, в България министерствата са в координация\", посочи Захариева.Тя добави, че се работи в защита на интересите на детето и семейството и изрази надежда, че ще бъде изяснена обективната истина.От своя страна социалният министър Деница Сачева каза, че ще бъде направен механизъм какво държавата може да направи за нарастващия брой на подобни случаи, а през следващата седмица вероятно ще има конкретна информация.„Това, което на този етап съветваме е всички граждани, които имат различни казуси със социални служби на други страни, е да сезират ДАЗД, така че тя да координира действията на адвокатите, консулствата и защитата на гражданите\", посочи социалният министър. ", "date": "2020.01.16", "title": "Захариева за отнетото бебе: Институциите съдействат, консулът е в Хамбург "}
{"url": "http://www.cross.bg/yazoviri-proverka-proverkata-1622854.html", "text": "/КРОСС/ Главният прокурор Иван Гешев възложи на Държавна агенция „Национална сигурност\" и на Главна дирекция „Национална полиция\" съвместно да извършат проверка на комплексните и значими язовири на територията на цялата страната.Проверката следва да изясни какво е актуалното състояние на водния обем в язовирите и налице ли са язовири, чиито воден обем е под съответния оптимален размер, който да гарантира осигуряване на питейно - битовото водоснабдяване на гражданите.Указано е след извършване на проверката да бъде предоставена обобщена справка за всеки един от проверяваните язовири.В случай че в хода на проверката се съберат данни за извършено престъпление от общ характер, материалите от проверката ще бъдат изпратени на съответните компетентни прокуратури за вземане на отношение.В допълнение в отдел „Надзор за законност\" при Върховна административна прокуратура се извършва проверка по спазване разпоредбите на Закона за водите, относно състоянието на язовир „Бели Искър\".  ", "date": "2020.01.16", "title": "Главният прокурор разпореди комплексна проверка на всички язовири"}
{"url": "http://www.cross.bg/podpomagane-obvurzano-shemata-1622858.html", "text": "/КРОСС/ Земеделските стопани ще получават с 25% по-висока ставка за първите 50 животни по Схемите за обвързано подпомагане на животни в Кампанията по директни плащания 2020, съобщиха от Министерството на земеделието, храните и горите (МЗХГ).Това предвиждат промени в Наредба 3 от 2015 г. за условията и реда за прилагане на схемите за директни плащания. По този начин се въвежда завишена модулация в ставката за подпомагане по Схемата за обвързано подпомагане за млечни крави, Схемата за обвързано подпомагане за млечни крави под селекционен контрол, по Схемата за обвързано подпомагане за месодайни крави и/или юници и по Схемата за обвързано подпомагане за месодайни крави под селекционен контрол и Схемата за обвързано подпомагане за биволи. Предвижда се промяна в модулацията и по Схемата за обвързано подпомагане за овце майки и/или кози майки под селекционен контрол. При нея за първите 200 животни те ще получават с 25% по-висока ставка, отколкото за останалите животни.Проектът на Наредба въвежда облекчение в изискването за доказване на реализацията на мляко по Схемата за обвързано подпомагане за млечни крави за стопаните на млечна крава в преход или преминала период на преход към биологично производство. Вместо досега изискваните количества от 2000 кг, те ще трябва да докажат реализация на по-ниски количества от 1 500 кг мляко.Към момента кандидатите по схемите за обвързано подпомагане за плодове и зеленчуци със сертифицирано биологично производство и площи в преход към биологично земеделие също удостоверяват по-ниски добиви, спрямо конвенционалното производство. Третата промяна в Наредба 3 се отнася за възрастта на биволите, допустими за подпомагане по Схемата за обвързано подпомагане за биволи, а именно женски животни на 27 месеца и повече.При извършване на теренни проверки в сектор \"Плодове и зеленчуци\" МЗХГ ще осъществява и контрол на площите, заявени за подпомагане с култура, несъответстваща на актуалния начин на трайно ползване на физическия блок. Ще се следи и за стриктното спазване на минималните агротехнически дейности.От 2020 г. периодът на задържане на полето на междинните култури за целите на изпълнение на изискванията за екологично насочени площи ще бъде от 1 септември до 1 ноември на годината на кандидатстване. Досега прилаганият период беше от 1 октомври до 1 декември. Добавя се изискване междинните култури да бъдат засети преди 1 септември на годината на кандидатстване. Промяната е в резултат от допитване до земеделски стопани през месец юли 2019 г. от областните дирекции \"Земеделие\". То показва, че от 591 земеделски стопани, 487 (82.4%) са изразили становище, че периодът от 1 септември до 1 ноември на годината на кандидатстване е по-подходящ предвид националната специфика на страната. За периода от 1 октомври до 1 декември на годината на кандидатстване са отговорили 104 земеделски стопани (17.6%).Сред промените в Наредбата по Схемата за специално плащане за културата памук е да бъдат предоставени единствено официалните етикети от опаковките на семената, използвани за посев, като се заличава изискването за предоставяне на сертификат. Официалните етикети остават към екземпляра на заявлението за подпомагане, което се изпраща на съответната областна дирекция на ДФЗ-РА. Официалните етикети са документи с уникални номера и могат да бъдат проследявани, за разлика от сертификатите, които се издават за цяла партида. ", "date": "2020.01.16", "title": "Стопани ще получават повече пари за първите 50 крави и 200 овце"}
{"url": "http://www.cross.bg/stoiinev-nedoverie-pravitelstvoto-1622857.html", "text": "/КРОСС/ \"Представихме мотивите за вота на недоверие в областта на околната среда и водите. 40 страници мотиви са крайно недостатъчни, за да се опише това, което се случва в момента и което са принудени да търпят българските граждани. Това правителство е заплаха за живота и здравето на българските граждани\". Това заяви зам.-председателят на ПГ на  „БСП за България\" Драгомир Стойнев след консултация  с ПГ на ДПС. Той припомни, че медиите сигнализират активно  за криминални случаи за горене на отпадъци. „Колегите от ДПС смятат, че трябва да бъде подкрепен вота. Това е навременен вот в изключително важна област. Надявам се вотът да бъде успешен\", подчерта Стойнев. По думите му този вот на недоверие е и математика - 79 народни представители и 25 от ДПС са 104 депутати, а утре от левицата има среща с ПГ на „Воля\" и независимите народни представители. „Колегите от „Воля\" са заявили, че не подкрепят това правителство и е нормално да обсъдим и с тях мотивите на вота на недоверие. Независимите също не би трябвало да подкрепят правителството. Това прави общо 124 народни представители. Това трябва да е новото парламентарно мнозинство. И трябва да е ясно кой стои зад правителството и кой не подкрепя правителството\", категоричен бе Стойнев. Той заяви още, че България сама се е отказала от европейски средства за израждане на АМ „Струма\". „Водата стана лукс за голяма част от българските домакинства. Няма област в страната, в която да не цъка екологична бомба\", категоричен е Стойнев.  ", "date": "2020.01.16", "title": "Драгомир Стойнев: Вотът на недоверие ясно ще покаже кой стои зад правителството и кой - не"}
{"url": "http://www.cross.bg/defile-kresnenskoto-forma-1622859.html", "text": "/КРОСС/ Не се отказваме от европейското финансиране на проекта за АМ „Струма\" през Кресненското дефиле, а изпълняваме препоръките на ЕК за намаляване на въздействието на увеличаващия се трафик върху околната среда. Това заяви председателят на Управителния съвет на Агенция „Пътна инфраструктура\" Георги Терзийски в сутрешния блок на Нова телевизия по повод оттеглянето на апликационната форма за проекта в участъка Крупник - Кресна. Продължаваме работата по-усилено и екипно, като целта е да отговорим на новите приоритети на новата Европейска комисия и приетият наскоро от нея Европейски зелен пакт, каза председателят на АПИ. Терзийски подчерта, че към проекта не се прибавят документи, а действия и мерки, които са планирани в доклада за ОВОС при рехабилитацията на съществуващото трасе на път Е-79. Те ще се изпълнят тази година, а не при рехабилитацията на платното за Кулата, която е предвидена да се направи след като е готово новото платно за София в участъка Крупник - Кресна. По проект отсечката през Кресненското дефиле ще има две самостоятелни платна във всяка посока на движение. Платното за София ще бъде изградено по ново трасе, на изток от Кресненското дефиле, преминавайки в близост до Стара Кресна и Брежани, а платното за Кулата ще е по съществуващото трасе на Е-79. Ще бъдат предприети и мерки за подобряване на пътната безопасност в участъка от Е-79, на който от 2010 г. до 2019 г. има 531 тежки пътни инциденти с над 235 пострадали. Председателят на УС на АПИ посочи, че агенцията ще изпълни мерките до края на 2020 г. и ще бъдат направени необходимите действия и от другите държавни институции, за да може да се внесе апликационна форма, която гарантира финансирането с европейски средства. Усилията на АПИ и на държавните институции са да осигурим финансирането на строителството и завършването на АМ „Струма\", допълни той и подчерта, че дейностите, които съпътстват апликационната форма не са спрени. Продължаваме с необходимите процедури по избор на изпълнители, така че когато имаме финансирането, да имаме веднага готовността да строим, каза още председателят на АПИ. Той подчерта, че започналите строителни дейности в отсечката от Благоевград до Крупник и тунел „Железница\" са в друга утвърдена от ЕК апликационна форма и тяхното строителство продължава с усилени темпове. Като резервни проекти за финансиране по оперативната програма „Транспорт и транспортна инфраструктура\" 2014-2020 г. Пътната агенция и Министерството на транспорта и информационните технологии и съобщенията  могат да предложат проекти на ЕК, които са на фаза, гарантираща тяхното завършване до края на програмния период и един от възможните варианти е АМ „Европа\" между София и Калотина, допълни Терзийски.Относно еко мерките в участъка Крупник - Кресна директорът на дирекция „Изпълнение на проекти по ОП „Транспорт и транспортна инфраструктура\" 2014-2020 г.\" в АПИ инж. Златка Петева обясни в сутрешния блок на БНТ, че са набелязани мерки за защита на биоразнообразието в Кресненското дефиле и осигуряване на възможност животните да преминават под платното за движение. Ще бъдат поставени оградни съоръжения, които ще ограничат достъпа на животните до пътното платно, ще се поставят мрежи за птици и всичко това ще опази биоразнообразието в дефилето, обясни тя.", "date": "2020.01.16", "title": "Георги Терзийски: Не се отказваме от еврофинансиране на проекта за АМ „Струма\" през Кресненското дефиле"}
{"url": "http://www.cross.bg/previsheniya-fini-ryse-1622890.html", "text": "/КРОСС/ В Русе са регистрирани 11 дни с превишения на средноденонощната норма на фини прахови частици (10 микрона) само от началото на годината, съобщиха от Регионалната инспекция по околната среда и водите (РИОСВ) в крайдунавския град.Данните са отчетени от автоматичната измервателна станция в кв. \"Възраждане\". Последните превишения са регистрирани в девет последователни дни след 7 януари. При норма от 50 микрограма на кубичен метър, стойностите са били от 52 до 145 микрограма.Източникът на замърсяване на атмосферния въздух с фини прахови частици е отоплението в битовия сектор. Неблагоприятните метеорологични условия - безветрие и мъгли, не подпомагат бързото разсейване на замърсителя, допълват от РИОСВ. ", "date": "2020.01.16", "title": "Русе - 11 дни със замърсен въздух само от началото на година "}
{"url": "http://www.cross.bg/evro-biznes-nadvishava-1622860.html", "text": "/КРОСС/ Евродепутатите одобриха план за намаляване на бюрокрацията при прилагане на ДДС за  малки и средни предприятия. Депутатите одобриха текста, предложен от държавите-членки, с 592 гласа „за\", 22 „против\" и 51 въздържали се.  Новите правила ще влязат в сила от 1 януари 2025 година.Инициативата, оглавявана от Инесе Вайдере от групата на ЕНП, има за цел да реформира правилата за ДДС чрез намаляване на административната тежест и разходите за по-добро развитие на  развитие на трансграничната търговия.Разходите за осчетоводяване на ДДС за малкия бизнес ще бъдат намалени с 16% от 68 млрд. евро на 56.1 млрд. евро в рамките на ЕС, като в същото време трансграничната търговия в региона ще се увеличи с 13.5%. Настоящото законодателство осигурява изключения от ДДС за малък бизнес на национално ниво. Предложената реформа ще осигурява подобни изключения да бъдат прилагани към малък бизнес, базиран в друга страна-членка на ЕСМярката предвижда, че малките предприятия ще могат да се възползват от опростени правила за съответствие, ако годишният им оборот не надвишава прага, определен от съответната държава-членка. Този праг за конкретната държава не може да надвишава 85 000 евро. При определени условия малките компании от други държави-членки с трансгранична дейност, ако не надвишат този праг, също биха могли да се възползват от опростения режим, при условие че общият им годишен оборот в целия съюз не надвишава 100 000 евро.Законодателството за ДДС за малкия и среден бизнес е в процес на разработка от 2018 г.Според проучвания страните от ЕС губят всяка година до 50 милиарда евро от трансгранични измами с данък добавена стойност. ", "date": "2020.01.16", "title": "ЕС въвежда нови правила за ДДС за дребния бизнес "}
{"url": "http://www.cross.bg/blanshet-venetziya-keiit-1622886.html", "text": "/КРОСС/ Австралийската актриса Кейт Бланшет ще оглави журито на кинофестивала във Венеция, който ще се проведе от 2 до 10 септември, съобщиха организаторите, цитирани от световните агенции.„Венеция е един от кинофестовете с най-ярка атмосфера в света. Той е празненство на киното като вдъхновяващо и провокиращо изкуство във всички негови форми\", заяви Бланшет, след като узна новината.50-годишната австралийско-американска холивудска звезда, която спечели „Оскар\" през 2014 г. за ролята си във филма на Уди Алън „Син жасмин\", е била председател на журито и на кинофеста в Кан през 2018 г.Директорът на Мострата във Венеция Алберто Барбера изтъкна заслугите на Кейт Бланшет като икона на съвременното кино, като активистка за правата на жените и нейната ангажираност в хуманитарни и екологични каузи. ", "date": "2020.01.16", "title": "Кейт Бланшет ще оглави журито на кинофестивала във Венеция "}
{"url": "http://www.cross.bg/pravitelstvoto-nedoverie-vota-1622861.html", "text": "/КРОСС/ ДПС ще подкрепи вота на недоверие срещу правителството. Това заяви заместник-председателя на парламентарната група на движението Йордан Цонев след проведените с БСП консултации в парламента. Той посочи, че партията му ще подкрепи този вот по много причини.\"Най-формалната е, че сме опозиционна партия. Най-съществената е, че е налице водна криза в Перник и в други райони на страната. Има криза и с отпадъците. Третата причина, която за нашата партия е много важна. Нашата управленска програма се базира на екологичните принципи. Мотото на нашата програма е \"Чист въздух, чиста вода, чиста храна, чиста енергия\", мотивира се Цонев. Той допълни, че програмата на ДПС не само акцентира върху екологичните проблеми, но от движението смятат да използват зелената икономика като основен инструмент за икономическия растеж в страната. Според него политиката в сферата на водите, в сферата на отпадъците, която води управляващата коалиция най-меко казано е хаотична.\"Тя води до перманентни кризи. Резултатите от този вот ще бъдат в няколко посоки. Първо, да се види чрез дебата какви са истинските проблеми. Направи ни впечатление, че колегите от БСП са развили много детайлно в рамките на около 30 страници своите мотиви. Нашите колеги, които са експерти в тази област, също развиха много детайлно предните дни пред нашите ръководни партийни органи нашите мотиви. Ние ще ги кажем в зала. Някои от тях съвпадат с тези на БСП, други са различни\", посочи още Цонев. Той уточни, че програмата на ДПС е направена преди зеления пакт на Европа.\"За нас е добре дошло, че ЕК и ЕП тези дни приеха първите акценти на тази програма и първите мерки. Това потвърди правилността на нашата програма на ДПС, че българската икономика може да тръгне по един по-ускорен път на развитие, използвайки инструментите на зелената икономика и екологията\", каза още Йордан Цонев. Според него ако Марешки и независимите депутати не подкрепят вота на недоверие значи има преформулирана коалиция на управление.\"Вотът ще покаже и още едно нещо, за което вчера говорихме в зала. Има ли управляващо мнозинство в този парламент. Чисто математически след излизането на \"Атака\", няма такова. Ако има такова мнозинство, то ще се види в зала. Ако няма мнозинство и ако всички, които се заявяват като опозиционни гласуват за вота - правителството ще падне\", разясни депутатът от ДПС. Той уточни, че ако не подне правителството, ще стане видна тази преформулирана коалиция за управление. И това ще е политическият резултат от този вот.По думите на Йордан Цонев, ако водната криза прерасне в политическа, в парламентарна, то Конституцията е дала механизмите за решаване на тези кризи.\"Крайно време е правителството да си отиде самостоятелно или да бъде свалено\", заяви пък заместник-председателят на парламентарната група на \"БСП за България\" Драгомир Стойнев след края на консултациите с ДПС. В рамките на 40 минути социалистите са представили мотивите за вота на недоверие в областта на околната среда и водите.\"Мога да ви кажа, че тези 40 страници мотиви са крайно недостатъчни за това, което се случва в момента и което са принудени да изтърпяват българските граждани. Това правителство е заплаха за живота и здравето на българските граждани. Всеки ден медиите сигнализирате за доста криминални случаи, за депониране на опасни отпадъци, за горене на отпадъци. Стигнахме дотам и децата да не им даваме да излизат в училищния двор, защото се диша мръсен въздух. Колегите от ДПС смятат, че е необходимо този вот да бъде подкрепен. Навременен вот в изключително важна област\", заяви още Стойнев.Той посочи, че всеки един вот на недоверие е и математика. По думите му 79 народни представители от левицата, плюс 25 от ДПС прави 104 народни представители. Утре социалистите ще имат среща и с депутатите от \"Воля\" и независимите народни представители.\"Колегите от \"Воля\" са заявили, че не подкрепят това правителство, така че е съвсем нормално да обсъдим и с тях мотивите на вота на недоверие. Независимите народни представители затова са и независими и отиваме плюс още 20 народни представители, прави 124 народни представители. Това трябва да е новото парламентарно мнозинство. Нека да е ясно кой стои зад правителството и кой не подкрепя правителството\", посочи Стойнев. Той допълни, че \"успехите\" на това правителство са толкова много, че вече излизат извън областта на околната среда и водите.\"България сама се отказа от европейски средства. Нещо, което не се е случвало никога досега за изграждането на автомагистрала \"Струма\", посочи още Драгомир Стойнев.Припомняме, че още на 30 декември от БСП обявиха, че внасят вот на недоверие към правителството на Бойко Борисов за провала в политиката по околната среда и водите. Това ще е четвъртият вот на недоверие на опозицията срещу кабинета „Борисов\" 3. Предишните бяха на тема: провал в борбата с корупцията, здравеопазване и сигурност. ", "date": "2020.01.16", "title": "ДПС ще подкрепи вота на недоверие срещу правителството заради водната криза"}
{"url": "http://www.cross.bg/vlastta-konstitytziya-konstitytziyata-1622863.html", "text": "/КРОСС/ Кремъл призна, че проблем-2024 (когато изтича мандатът на Владимир Путин и той няма право да се кандидатира отново за президент поне за още 6 години, бел.ред.) е нерешим при съществуващия конституционен ред. Суперпрезидентската република, създадена през 1993 г. за бетониране на победата на Борис Елцин над Върховния съвет и добила окончателен облик по време на 20-годишното управление на Владимир Путин, доживява последните си месеци.Политическият сезон, открит с президентското послание към Федералното събрание на 15 януари,обещава да стане революционен.Измененията в Конституцията, които могат да са факт още през септември тази година, развързват ръцете на Кремъл за установяването на всякаква система за управление на страната с хоризонт след 2024 г., но също така поставят под съмнение приоритетите за защита на правата на човека, закрепени в действащата Конституция на Русия. Избраният сценарий за предаване на властта след края на пълномощията на действащия президент е миниран с много рискове - от гражданско разделение до въпроса за съдбата на днешната Конституция до нови вътрешни конфликти в управляващия елит за преразпределение на сферите на влияние.От поредното президентско послание тази година се очакваше най-вече обсъждане на проблемите, свързани с нарастващата икономическа криза, падането на доходите на гражданите и все по-голямата бедност. Речта на Владимир Путин започна по дежурния начин - в страната е настъпил моментът за промени. След това президентът наистина премина към социалните проблеми, предлагайки няколко направления за социални помощи за различни групи граждани - от майнчинските след раждането на първо дете до подобряване на условията за жилищни кредити и безплатни обяди за учениците. След това обаче мина към съществената част - анонсира мащабна конституционна реформа. Централна част в нея е преразпределението на пълномощията между различните клонове на властта и появата на нов орган - Държавен съвет, в работа на който ще участват губернаторите на различните руски региони. Нови правомощия може да получи и Държавната дума, която ще може самостоятелно да избира и утвърждава кандидатурата на премиера.Тази идея беше формулирана миналата година от председателя на Думата Вячеслав Володин и формално тя ще способства за \"развитието на демокрацията и парламентаризма\", но в действителност най-вечеограничава суперпрезидентската република.В рамките на действащата Конституция президентът предлага кандидатурата на премиера за утвърждаване от парламента и има право да го разпусне в случая на трикратен отказ да я одобри. Думата ще утвърждава и министрите, като президентът няма да може да се намесва в този процес. За президента остава възможността да уволнява премиера и отделни членове на правителството, ако те загубят неговото доверие.Президентът съхранява контрола върху силовите ведомства, включително и върху прокурорите в регионите, които той ще назначава след консултации със Съвета на федерациите. Той ще може да отправя запитвания в Конституционния съд за съответствие на приетите закони с Конституцията, а след подкрепа от Съвета на федерациите - ще може да отстранява председателите на Върховния и Конституционния съд.Изменения от такъв мащаб не са просто промени в Конституцията, това фактически е приемане на изцяло нова Конституция.Засега не е ясна ролята на самия Владимир Путин в новата конфигурация на властта, но е безспорно, че има широко пространство за маневри.Най-вероятно, при запазването на действащата забрана за трети пореден президентски мандат, и в условията на отслабване на президентските правомощия, той ще претендира едновременно за длъжността премиер или председател на Държавния съвет.Слабото място на тази конструкцияизглежда формалното подчинение на ключовите силови структури на президента. Вероятно авторите на промените мислят стратегически - не само за преходния период около 2024 г., но и за по-далечното бъдеще. Те се опитват да избегнат концентрацията на властта в ръцете на приемника на действащия президент и войната за надмощие. Тези изменения в Конституцията не противоречат на другите сценарии за предаването на властта, неформално обсъждани миналата година. Така например Държавният съвет като нов конституционен орган ще може да координира интеграцията на Русия и Беларус.Паралелно се планират изменения по ключовата 15 алинея на Конститяцията, която постановява приоритет на международното право над руското. Според новата идея международните договори ще действат на територията на страната само в случай, че \"те не ограничават правата и свобовите на руските граждани\".Мащабът на конституционната реформа предполага, че властта трябва да получи мандат от гражданите за нея. Няма как да се мине просто с гласуване на парламента, както стана с удължаването на срока на президентския мандат през 2008 г. Затова и измененията в структурата на управление на страната ще се миксират с лозунги за борба за социална справедливост - в новата редакция на Конституцията се предлага да се установи нов минимален жизнен стандарт и да се предвиди регулярна индексация на пенсиите. ", "date": "2020.01.16", "title": "Новая газета: В Кремъл узряха за нова Конституция и премиер"}
{"url": "http://www.cross.bg/navun-mikrograma-kybichen-1622862.html", "text": "/КРОСС/ Заради завишените нива на серен диоксид във въздуха на Перник, от местната екоинспекция призовават жителите да слагат маски и да прекарват навън възможно най-малко време, съобщи bTV.Целият град е потънал в мъгла, а какво е състоянието на въздуха по обяд не се знаеше заради повреда в измервателната станция. Сутринта обаче отново бяха отчетени стойности над допустимите. Данните показват почти двойно отклонение от нормата от 350 микрограма на кубичен метър. В 01:00 ч. снощи например са били достигнати 604 микрограма за кубичен метър.Препоръките към перничани са да не прекарват дълго време навън, както и да не отварят прозорците си за проветряване. ", "date": "2020.01.16", "title": " Екоинспекцията в Перник съветва да се носят маски"}
{"url": "http://www.cross.bg/shiroka-luka-stoiikite-1622844.html", "text": "/КРОСС/От 8:30 ч. до 17 ч. утре - 17 януари, движението на всички превозни средства по път III-866 Стойките - Широка лъка при 27-ми км ще се извършва в една лента поради дооборудване на контролна рамка на тол системата.Шофьорите е необходимо да карат с повишено внимание, със съобразена скорост и да спазват пътната сигнализация. ", "date": "2020.01.16", "title": "Утре шофьорите да се движат с повишено внимание по  път Стойките – Широка лъка "}
{"url": "http://www.cross.bg/tzeremoniyata-lovato-demi-1622888.html", "text": "/КРОСС/ Деми Ловато ще пее на церемонията по раздаването на наградите \"Грами\" на 26 януари в Лос Анджелис, съобщава Контактмюзик.27-годишната певица и актриса съобщи в Instagram, че ще гастролира на 62-ото издание при връчването на златните грамофончета. Тя ще се присъедини към другите известни изпълнители, които ще пеят на церемонията - Ариана Гранде, „Аеросмит\", Били Айлиш, Лизо, Блейк Шелтън и Гуен Стефани.Шоуто в Лос Анджелис ще бъде предавано на живо от телевизионния канал Си Би Ес. Рапърката Лизо води по брой номинации, следвана от Били Айлиш и Лил Нас Екс. Гастролът на Ловато на церемонията ще бъде първата й публична поява след инцидента със свръхдозата и нейната последвала хоспитализация през 2018 г. ", "date": "2020.01.16", "title": "Деми Ловато ще пее на церемонията на наградите „Грами“ "}
{"url": "http://www.cross.bg/shymen-grad-koga-1622845.html", "text": "/КРОСС/ „Възникна още един сериозен проблем във ВиК сектора. От вчера град Шумен, Търговище, Велики Преслав, селата Белокопитово, Дивдядово и Панайот-Волов са на воден режим. Не се знае кога ще се пусне водата. Всичко това е в резултат на некадърното управление на ВиК-Шумен, което е под шапката на Министерството на регионалното развитие\". Това заяви народният представител от ПГ на „БСП за България\" Иван Иванов пред журналисти в парламента. По думите му ВиК Шумен е фалирало и трудно успява да си поддържа системата, сметките са за запорирани от Енерго-Про.„За съжаление Шумен е следващият град след Перник във водна криза. Шуменци ще останат най-малко четири дни без вода. Не се знае кога ще бъде завършено отстраняването на тежки аварии по централния водопровод,  идващ от яз. Тича, който дори не е за питейна вода, а за поливна\", коментира още депутатът.  ", "date": "2020.01.16", "title": "Иван Иванов: Шумен е следващият град след Перник във водна криза"}
{"url": "http://www.cross.bg/godina-avtomobili-prodazhbite-1622887.html", "text": "/КРОСС/ Европейският пазар на автомобили нарасна с 1,2% миналата година, като тласъкът през декември увеличи общия брой на продажбите до 15,3 милиона автомобила, съобщи Европейската асоциация на автомобилните производители (ACEA).Регулаторните промени стимулираха скок с 21,7% през декември в сравнение със същия месец година по-рано, съобщиха от секторната асоциация.През цялата година „Фолксваген\" затвърди мястото си на върха на продажбите на автомобили в ЕС, като показателите на тази компания сочат увеличаване с 3,1%. Групата включва марки „Ауди\", \"Порше\" и \"Шкода\".На второ място е френският автомобилен производител PSA, който притежава „Пежо\", \"Ситроен\", \"Опел\", „Вокхол\", въпреки че отчита спад от 1,1%.Френската му конкурентна група „Рено\", която включва марките „Алпин\", „Дачиа\" и „Лада\", третата по големина по европейски продажби, има увеличение с 1,1% за цялата година, показват данните на ACEA. ", "date": "2020.01.16", "title": "Пазарът на автомобили в Европа бележи ръст "}
{"url": "http://www.cross.bg/opp-sdvr-vodachi-alkohol-1622849.html", "text": "/КРОСС/ СДВР публикува видео с най-тежките катастрофи, станали в София през 2019 година. Кадрите, публикувани във Facebook, показват потресаващи пътни произшествия. От Столичната дирекция представиха статистика за нарушителите през годината.В София за 2019 година служителите от ОПП-СДВР са заловили 1173 водачи да управляват автомобил след употреба на алкохол, в други 207 водачи е установено наличието на наркотични вещества и техните прекурсури, след направен тест. 110 водачи са отказали проверка за алкохол и наркотици, съобщават от СДВР.Служителите от ОПП-СДВР са извършили полицейски проверки на 319 762 пътни превозни средства, като са констатирали 1 159 079 нарушения. За горепосоченият период през гишетата на ОПП-СДВР са обслужени 482 085 граждани. От служителите на ОПП-СДВР са съставени общо 34 690 акта и 129 225 фиша/ел. фиша. Общо са снети 1632 регистрационни табели за наличие на алкохол и наркотични вещества в кръвта на водачите и управление без книжка. ", "date": "2020.01.16", "title": "СДВР показа най-тежките катастрофи за 2019 г."}
{"url": "http://www.cross.bg/denitza-vleze-dosta-1622851.html", "text": "/КРОСС/ Социалният министър Деница Сачева ще представи на днешното заседание на правителството изготвен от Националния осигурителен институт анализ за болничните.В документа детайлно се анализира бюджетът на Държавното обществено осигуряване и са набелязани и мерки за ограничаване на злоупотребите с болнични листове.Основните изводи от анализа са представени вчера на лидерите на синдикатите и работодателите. Президентът на КНСБ Пламен Димитров каза за \"Хоризонт\":\"Но се разбрахме, че докато го приеме МС, да не го коментираме, а след това ще го коментираме и ще влезе в комисията на НСТС и в рамките на около месец, тъй като има и доста конкретни неща, доста специфични работи, в комисията трябва да се поработи малко и ще влезе до месец след днешния ден за одобрение на мерките, след което пък тези мерки вече ще се облекат в законодателни предложения за промяна на този или онзи закон\". ", "date": "2020.01.16", "title": "Деница Сачева ще представи на правителството анализ за болничните "}
{"url": "http://www.cross.bg/yanyari-dzhaz-rezhisyora-1622852.html", "text": "/КРОСС/ Киномания представя серия от утвърдени заглавия от света на мюзикълите, които зрителите в кино „Люмиер Лидл\" могат да гледат по време на фестивала „Ах, този мюзикъл\", организиран от НДК. Откриването е на 27 януари от 19:00 ч. с прожекцията на хитовия филм „Кабаре\". Още филми от 70-те години ще могат да гледат зрителите между 28 януари и 4 февруари. Сред тях са „Исус Христос суперзвезда\", „Брилянтин\" и „Ах, този джаз\".Отличеният с 8 награди „Оскар\" филм „Кабаре\", по мюзикъла на Джон Кандър, ще даде началото на филмовия фестивал. Чрез историята на фриволната певица Сали и нейното обкръжение, Боб Фоси предлага на широката публика фин анализ на един от най-мрачните епизоди в световната история. Музикалните изпълнения са стилизирано ехо на частните и историческите събития, а Церемониалмайсторът, като хор от древногръцка трагедия, ги представя с дълбокомислен и саркастичен коментар.Филмът „Исус Христос Суперзвезда\" на режисьора Норман Джуисън ще представи живота на Христос като човек от плът и кръв - нещо, което съвсем малко филми се осмеляват да направят. В изпълнението на Тед Нийли той изглежда объркан на моменти от статута си на първата суперзвезда, а визията на филма е изключително зрелищна. Персонажите непринудено разказват своята история, сякаш не става дума за крайъгълния камък на християнската религия, а за кариерата на обещаващ млад мъж. Не пропускайте тази блестяща и спираща дъха екранизация на едноименната рок опера на 28 януари от 19:00 ч.Лек, забавен, привидно маниерен, но също така ироничен, дори пародиен, „Брилянтин\" печели с лекота сърцата на публиката. Филмът на режисьора Рандал Клайзър създава протесков портрет на цяла една епоха, избягвайки злонамерената подигравка. Сюжетът смесва младежки главоболия с класическите елементи на мюзикъла и романтичната комедия по американски. Ритъмът ще ви увлича със симпатия и деликатност в любовната история и танцовата надпревара на Дани и Санди на 29 януари от 19:00 ч.Само ден по-късно - на 30 януари от 19:00 ч., любителите на седмото изкуство ще могат да проследят хаотичния живот и саморазрушителния край на твореца Джо Гидиън във филма „Ах, този джаз\" на режисьора Боб Фоси. „Ах, този джаз\" излъчва безспорно очарование ", "date": "2020.01.16", "title": "Киномания ще мине под знака на хитови мюзикъли"}
{"url": "http://www.cross.bg/bord-deiinost-pravilnik-1622881.html", "text": "/КРОСС/ Произшествията във въздушния, водния и железопътния транспорт ще се разследват от Национален борд. Правителството прие днес постановление за създаване на новата структура и правилник за дейността й, съобщиха от правителствената пресслужба. Бордът ще бъде постоянно действащ колегиален орган, който се ръководи от управителен съвет, състоящ се от трима членове, в т.ч. председател и двама заместник-председатели.  До този момент дейността се извършваше от Звено към Министерството на транспорта, информационните технологии и съобщенията. Служителите на екипа преминават на щат към Националния борд. Общата му численост e 11 щатни бройки.  Със същото постановление се изменя и допълва Устройствения правилник на Изпълнителна агенция „Автомобилна администрация\". По този начин ще се оптимизира и подобри цялостната дейност на агенцията.  Основната цел е да се постигне ефективност на контролната и административно-наказателна дейност. 27-те областни отдела се трансформират и контролната и административно-наказателната дейност ще се осъществява от 8 регионални дирекции (София, Пловдив, Бургас, Варна, Стара Загора, Плевен, Русе, и Враца).  В същото време, за обезпечаване на административното обслужване и изпитите, провеждани от агенцията, е предвидено сформирането на областни отдели в рамките на съответната регионалната дирекция.", "date": "2020.01.16", "title": "Национален борд ще разследва произшествията в транспорта "}
{"url": "http://www.cross.bg/google-chrome-dava-1622850.html", "text": "/КРОСС/ Google оповести, че си дава двугодишен срок, за да отстрани от уебсайтове \"бисквитките\", предаде БТА.Компанията оповести, че програмата й Privacy Sandbox, лансирана през август 2019 година, ще продължи да дава възможност на доставчиците да разпространяват послания, като се избягва възможността хора да бъдат следени от \"бисквитки\", докато използват браузъра Google Chrome. \"Целта е \"трети\" сайтове, които не са свързани с търсачката, а с посетения сайт, да станат \"отживелица\" до две години\", поясни Джъстин Шу от Chrome Engineering.\"Бисквитките\", инсталирани автоматично при посещение на уебсайт, служат за идентифициране на потребител в интернет и складиране на информация за предпочитанията му, но също за създаване на негов профил и установяване дали е кликнал върху реклама или я е гледал. Използването им е критикувано от защитници на неприкосновеността на личния живот, но е подкрепяно от разработчици на безплатни онлайн услуги, които разчитат на приходи от реклами.  ", "date": "2020.01.16", "title": "Google премахва „бисквитките” до 2 години"}
{"url": "http://www.cross.bg/razvitie-prostranstveno-raiioni-1622835.html", "text": "/КРОСС/ Актуализират Националната концепция за пространствено развитие 2013-2025 г. (НКПР) като водещ неин приоритет става намаляване на неравенствата между регионите в страната. Министерството на регионалното развитие и благоустройството публикува за обществено обсъждане проекта за нейното изменение.Концепцията е основополагащият национален документ съгласно Закона за регионалното развитие и изпълнение на предвижданите промени в стратегическото планиране на политиките на територията на страната. Тя ще има водеща роля в обвързване на приоритетите на оперативната програма за развитие на регионите за следващия програмен период 2021-2027 г. с документите за стратегическо регионално развитие и пространствено планиране. Така ще се даде визия за развитието през следващите години, ще се определят основните приоритети на политиката за пространствено развитие и целевите територии за подкрепа и ще послужи като основа за планирането и програмирането на периода след 2020 г. Анализът на изпълнението на стратегическия документ в последните 7 години отчита, че желаният модел на умерен полицентризъм все още не е постигнат напълно, като с предложените изменения се очаква  в предстоящия период да се постигнат по-добри резултати, както и да се преобърне тенденцията от моноцентризъм в процес на постепенен преход към полицентрично развитие. Това е необходимо условие за постигане на балансирано, ефективно и щадящо използване на териториалните ресурси и потенциали и необходима предпоставка за смекчаване на рисковете от климатичните промени.Едно от предложенията в актуализирания документ е като нов компонент в него да се въведат територии от страната или неформални райони със специфични характеристики, проблеми и потенциали както по географски признак - планински, гранични, Дунавски, Черноморски, така и по социално-икономически и екологични признаци. Така териториите в риск - демографски, икономически, екологичен, и териториите за опазване на ландшафта, на природните и културни ценности са актуализирани и обогатени с нови неформални райони. Определянето на районите със специфични характеристики, проблеми и потенциали ще даде възможност да се фокусират приоритетите на секторните политики и бъдещите оперативни програми. По този начин ще се открият пътища и подходи за целенасочена и интегрирана политика за съхраняване на тяхната специфика и преодоляване на натрупаните проблеми.  На единия полюс са райони или групи общини с критични показатели на развитие, очертаващи тенденции към обезлюдяване. На другия са райони, чието стимулирано развитие ще допринесе за балансиране на пространствения модел и преход от моноцентрично към полицентрично развитие на националното пространство.Актуализираната НКПР отделя и по-голямо внимание на районите от ниво 2, на по-високата степен на управляемост на развитието им чрез целенасочени интегрирани инвестиции, реагирайки в унисон с тенденциите за засилване на регионалното и териториалното измерение на европейските политики. Концепцията не планира ресурси и не установява норми. Тя определя насоките на националната политика за пространствено развитие и служи за платформа за координиране на секторните политики с териториални измерения. Проектът на актуализираната Националната концепция за пространствено развитие 2013-2025 г. може да бъде видян в Портала за обществени консултации, както и в раздел „Проект на нормативни актове\" в интернет страницата  на МРРБ.  ", "date": "2020.01.16", "title": "Актуализират Националната концепция за пространствено развитие"}
{"url": "http://www.cross.bg/semerdzhiev-naznachi-vitzepremier-1622884.html", "text": "/КРОСС/ Бившият вицепремиер и министър на здравеопазването в служебното правителство на проф. Огнян Герджиков - Илко Семерджиев е окончателно оправдан. Това реши състав на Върховния касационен съд (ВКС) с председател и докладчик Антоанета Данова, информира lex.bg.Семерджиев беше пратен на съд, защото принуждавал чрез заплахи тогавашната шефка на Изпълнителната агенция по лекарствата (ИАЛ) доц. Асена Стоименова да си назначи за заместник Боян Доганов. В разговор Семерджиев казал на Стоименова, че ако не назначи Доганов, той „ще го назначи на нейно място, ще я уволни и ще ѝ направи други неща\".Според върховните съдии няма как вицепремиер и здравен министър да бъде обвинен за посегателство спрямо дейността на държавните органи, каквото предполага текстът на чл. 269 от Наказателния кодекс, защото той визира престъпления, извършени от граждани, които нямат специално качество. ", "date": "2020.01.16", "title": "Окончателно: Оправдаха бившия служебен вицепремиер Илко Семерджиев "}
{"url": "http://www.cross.bg/merki-bolnichni-sacheva-1622853.html", "text": "/КРОСС/ Най-много болнични през изминалите празнични дни са взели служителите, работещи в бюджетните организации. Това стана ясно от анализ, представен от социалния министър Деница Сачева, свързан със злоупотребите с болничните.Министърката посочи, че по време на Коледните и Новогодишните празници не се е увеличил значително броят на взетите болнични листове, но пък най-голям бил процентът на заетите в бюджетната сфера - 25%.Според цитираните данни от Сачева в последните години разходите за парични обезщетения поради общо заболяване са нараснали от 253 милиона на малко под 463 милиона.Затова и темата за злоупотребите с болнични ще бъде обсъдена в едномесечен срок в Националния съвет за тристранно сътрудничество. Работодатели, синдикати и държавата са се фокусирали върху 40 мерки за ограничаване на злоупотребите, а при приемането им могат да се наложат законодателни промени, стана ясно от думите на Деница Сачева.Какви точно мерки ще се вземат и кой ще плаща болничните обаче министърката не уточни. Щяло да се търси баланс, така че да се гарантира интереса на всички страни, както и да не се отнемат права на хората.„Имаме на масата 40 разнообразни мерки. Но това, което се споразумяхме, е да не се натоварва бюджетът, работодателите да получат своите мерки за ефективност, сигурност и контрол и да направим така, че да няма нарушаване на вече дадени права на гражданите. Обсъждат се различни варианти, но най-важното е, че права на хората няма да се отнемат\", каза сачева, без да издава подробности. ", "date": "2020.01.16", "title": "Държавни чиновници масово се поболели по Нова година, взели 25% от всички болнични"}
{"url": "http://www.cross.bg/zaplata-minimalna-durzhavi-1622834.html", "text": "/КРОСС/  Има 6 държави в ЕС, в които няма единна минимална заплата, нито часова ставка. В тях живеят половината от трудещите се в ЕС. Безработицата там е с 40% по-ниска. В тях хората живеят по-добре. Доходите в тези страни са с 60% по-високи. Това заяви председателят на УС на Асоциация на индустриалния капитал в България (АИКБ) Васил Велев в сутрешния блок на БТВ „Тази сутрин\". В страните с добър социален диалог минималната работна заплата се договаря по икономически дейности, отбеляза той. Според него ЕК не цели директно определяне на минимална работна заплата еднаква за всички, нито за отделни страни. „Това е отклоняване на вниманието от важните въпроси в ЕС\", добави представителят на бизнеса.Целта на ЕК е установяване на по-справедливи минимални заплати, смята обаче президентът на КНСБ Пламен Димитров. 22 държави в ЕС имат минимални работни заплати, които са установени по задължителен начин. В другите държави минималните работни заплати са договорени по браншови и по друг механизъм, посочи Димитров. По думите му тези механизми трябва да се договорят колективно, да има директива, която да бъде въведена на европейско ниво и да стимулира колективното трудово договаряне. В предложението за въвеждане на единна минимална работна заплата в ЕС се налагат няколко ориентира - да се определи еднаква кошница от услуги и стоки и спрямо нея да се определи съотношението на минималната заплата, посочи още Димитров.БТВ, „Тази сутрин\"  ", "date": "2020.01.16", "title": "Васил Велев: Поне в 6 държави на ЕС няма минимална заплата"}
{"url": "http://www.cross.bg/pylev-istanbyl-dzhoshya-1622839.html", "text": "/КРОСС/Мачът между Кубрат Пулев и Антъни Джошуа за световните титли по бокс в тежка категория ще се проведе през май в Истанбул. Срещата ще е на стадиона на „Бешикташ\" - „Водафоун Арена\", а датата ще бъде обявена допълнително, съобщава bTV.", "date": "2020.01.16", "title": "Пулев срещу Джошуа през май в Истанбул"}
{"url": "http://www.cross.bg/bulgariya-vsichki-samo-1622836.html", "text": "/КРОСС/ Манифестът на Политическа партия МИР, гласуван и приет от Националния съвет на партията,  призовава българите за обединение за да се „спре деградацията\" в България.ПП МИР е първата българска партия, която прие свои Етичните правила и норми, базирани на духовността и националната традиция, и предлагат те да бъдат възприети и в политическия елит на България. „Държавата е задължена да гарантира и създава оптимални възможности за желаещите да реализират интелектуалния си потенциал в сферата на икономиката, политиката, науката и културата\" се казва още в Манифеста на ПП МИР, като настояват, че „изпълнението на тази  изключително важна задача, е възможно само при условие, че в управлението на тези сфери бъдат привличани признати и доказани професионалисти и експерти\".МИР приема за свое задължение да наложи правилото всяка кандидатура за управленска позиция в страната да се избира след съгласуване с браншовите и професионалните обединения по съответните направления на дейност. Младата партия предлага конкретни първи стъпки, които да бъдат възприети за да се върне държавата към нормалността, от която я откъсна така наречения 30-годишен преход. Като първа стъпка ПП МИР предлагат незабавното въвеждане на изцяло машинното гласуване,още на следващите избори, така както е записано в закона, като подчертават, че само по този начин ще се гарантира честността на вота;Да се подготви, обсъди и да се приеме нов Обществен договор, който да залегне в основата на проект за нова Конституция на България. Освен това, незабавно да се подготвят изменения в Конституцията на България от 1991 година в частта ѝ за правата на гражданите, като се промени коренно заложеният в нея проамериканския подход и се въведат отново гарантирани от държавата, а не само декларирани, права на безплатно образование и медицинско обслужване, на жилище, на чиста околна среда, на реален средноевропейски стандарт на живот и периоди на почивка и отдих за всички граждани;Да бъдат подведени под наказателна отговорност всички участвали в подготовката, приемането, реализацията и продължаващото изпълнение на „Плана Ран-Ът\" в България.Да се изготвят и да се приемат единни обществени етични норми;За ефективността на управляващите, измерима с качествени критерии. Именно за това ПП МИР предлага в България да бъде въведена система за  контрол на качеството на управление в страната;Да се въведе мандатност (до 2 мандата) за всички публични избираеми длъжности (общински съветници, кметове, народни представители). Манифестът на МИР прави заявка за нов стил в политиката в България и призовава всички честни, мислещи, дейни и морални българи да се обединят около предлаганите първи стъпки, за да се промени 30-годишното статукво в управлението на страната. ", "date": "2020.01.16", "title": "Манифест на ПП МИР предлага нов политически и държавен стил в управлението на България"}
{"url": "http://www.cross.bg/voda-moratoriym-vliza-1622838.html", "text": "/КРОСС/ Премиерът Бойко Борисов нареди на своите министри да проучат какъв временен мораториум може да се наложи върху вноса на отпадъци. Поиска и да се направи проверка къде се ползва питейна вода за производство на електрическа енергия. Задачите премиерът раздаде в началото на днешното заседание на Министерския съвет, което беше открито за медиите.„До другата сряда още две задачи: първата внос - износа на боклук. Да, има брюкселски директиви. Какъв мораториум можем да сложим, временен, докато сме сигурни, че това, което е описано в документите, е същото, което влиза в страната, да ми го гарантирате. Второто, с Емо Караниколов, всички ВЕЦ-ове, които ползват питейна вода. На първо място ни е питейната вода, на второ място е производството на ток. Водната енергия е най-изгодна, но не може за сметка на питейната вода да става\", обяви Борисов.За мораториум върху вноса на отпадъци у нас заговориха депутатите от \"Атака\". След като беше избран обаче, новият екоминистър Емил Димитров изрази съмнение спрямо тази идея: \"„Казваме: ще затворим границата, няма да влиза боклук. А ще излиза ли - защото ние 800 хиляди тона изкарваме? За мен контролът е важен - къде влиза през границите, как се ползва и тези заводи, които ще го горят, имат ли филтри или не. Ако има по-рестриктивен режим, тогава половината зала ще скочи: ама, моля ви се, пречите на бизнеса\", каза той вчера в парламента.ЕДЪР КАПИТАЛРегионалният министър Петя Аврамова съобщи, че се учредява български ВиК холдинг ЕАД-София, с първоначален капитал от 1 млрд. лева. Холдингът ще бъде принципал на всички ВиК дружества с държавно участие. ", "date": "2020.01.16", "title": "Борисов поиска мораториум върху вноса на боклук"}
{"url": "http://www.cross.bg/smolyan-initziativata-denyat-1622837.html", "text": "/КРОСС/ Община Смолян се включва в инициативата на Министерството на туризма „Денят за вас\" на 18 януари. В този ден емблематични туристически забележителности в града ще са с вход свободен за всички гости и жители. Врати ще отворят Планетариумът в Смолян, Регионалният исторически музей „Стою Шишков\" и Художествената галерия. На същата дата в общината с празненства ще бъде отбелязан и Световният ден на снега. Така в община Смолян стартира зимното издание на инициативата „Денят за вас\". Министерството на туризма започва втори етап на проекта, тематично насочен към планинските общини, в които има база за зимни спортове. Както и през лятото, идеята е в един ден от активния сезон общината да обяви вход свободен за музеите и туристическите атракции на нейна територия. Така освен с основния туристически продукт гостите на града могат да се запознаят с културно-историческото наследство и бита на региона. За 18 януари Планетариумът в Смолян е подготвил за своите посетители 2 различни програми - „Пътуване към Слънцето\" и „Пътешествие в Космоса\", всяка с продължителност по около 40 минути. Те представят любопитна информация за съзвездията, планетите в Слънчевата система, Галактиката и интересни астрономически явления. Планирани са три спектакъла, които ще започнат съответно в  11:00, 15:00 и 16:30 часа. Гостите могат да разгледат и изложбите в Планетариума. Регионалният исторически музей „Стою Шишков\"-Смолян е най-големият в Средните Родопи. Постоянната експозиция е на тема „Културно-историческото богатство на Родопите от древността до наши дни\", а сега в изложбените зали на музея е показана и природонаучната изложба „Дивите обитатели на Родопите\". Художествената галерия ще посреща гости също без входна такса. От 9 до 17 часа всички желаещи могат да разгледат платната от постоянната експозиция и гостуващата изложба. Художественият фонд на галерията притежава над 2200 произведения от български и чуждестранни автори, представени  в  различни жанрове на живописта, графиката и скулптурата, като е подчертан интересът към творци, трайно свързани с Родопите. Освен че туристическите обекти на община Смолян ще са с вход свободен, в събота в курорта Пампорово се организира и празник за Световния ден на снега. Подготвени са множество забавни игри за малки и големи, подаръци и топли напитки. Всички гости могат да посетят съоръжението за ски и сноуборд, където да получат уроци за практикуване на тези зимни спортове. Събитията ще започнат в 10:30 часа, а мястото е плац „Студенец\" на писта „Стената\". Отчитайки успеха на „Денят за вас\" през периода юни-септември миналата година в морски курорти, за зимния период в инициативата заявиха желание да участват редица общини, сред които Банско, Батак, Белово, Белоградчик, Брацигово, Велинград, Враца, Елена, Копривщица, Кюстендил, Ловеч, Сливен, Троян и Чепеларе.  Проектът е отворен и към него могат да се присъединят и други населени места.  Изпращайте снимки и видеа от „Денят за вас\" в общините, присъединили се към инициативата, с кратък описателен текст за мястото, което сте посетили.  Снимайте вас и вашето семейство и в края на инициативата най-добрите кадри и видеа ще бъдат публикувани на институционалната страница на Министерството на туризма с имената на авторите. Имейл адрес: press@tourism.government.bg и Фейсбук страницата на Министерството на туризма.", "date": "2020.01.16", "title": "Всички туристически обекти в Смолян с вход свободен на 18 януари"}
{"url": "http://www.cross.bg/silno-zemetresenie-razlyulya-kitaii-1622848.html", "text": "/КРОСС/ Земетресение с магнитуд 5,6 е регистрирано в Синцзян, Уйгурски автономен район в Северозападен Китай, съобщава Китайският сеизмологичен център, цитиран от БГНЕС.Трусът е регистриран в 16:32 местно време в окръг Аксу. Епицентърът на земетресението е на дълбочина 16 километра.Информация за ранени и разрушения все още не е съобщена. ", "date": "2020.01.16", "title": "Силно земетресение разлюля Китай"}
{"url": "http://www.cross.bg/vzriva-apartamenta-godishniyat-1622841.html", "text": "/КРОСС/ Днес окръжният прокурор Красимир Конов обяви резултатите от ДНК експертизата, която категорично потвърждава самоличността на загиналите при взрива в квартал \"Владислав Варненчик\".Твърде вероятно е вторият труп открит след взрива в апартамент във Варна да е на 66-годишният Веселин Димитров, за когото се предполага, че е причинил...Двете тела са открити в два съседни апартамента. Разследващите смятат, че 66-годишният Веселин Панов Димитров е взривил апартамента. Той е бивш полицай, уволнен дисциплинарно преди 25 години за корупция. Още се изясняват причините за взрива.Двата апартамента са напълно унищожени, срутени са преградните стени.14 души са в болница, няколко семейства са настанени в общински жилища. ", "date": "2020.01.16", "title": "Издирваният за взрива във Варна е единият от загиналите "}
{"url": "http://www.cross.bg/holding-ministur-zasedanieto-1622842.html", "text": "/КРОСС/ Създава се български ВиК холдинг, който ще бъде принципал на всички водни дружества с държавно участие. Това решиха министрите в началото на заседанието на правителството.Целта е дългосрочно устойчиво финансиране на отрасъл ВиК и свързаните с това стратегически цели и гарантиране на качествени ВиК услуги, обобщи регионалният министър Петя Аврамова.Българският ВиК холдинг ще е изцяло държавна собственост с капитал от 1 млрд. лева, който ще се формира чрез парична вноска от държавата. Средствата ще бъдат предоставени от централния бюджет за 2020 г. по бюджета на МРРБ.Правата на държавата ще се упражняват от регионалния министър. Той ще има надзорен и управителен съвет. Холдинговото дружество ще осъществява общи услуги по управление и контрол, уточни Аврамова.В началото на заседанието премиерът Бойко Борисов даде и още две задачи на министрите. Първата е свързана с вноса и износа на боклук, а другата с ВЕЦ-овете, които ползват питейна вода. ", "date": "2020.01.16", "title": "Български ВиК холдинг ще обединява всички държавни дружества"}
{"url": "http://www.cross.bg/asistent-yslygite-pomoshtnik-1622843.html", "text": "/КРОСС/ „Хиляди хора с увреждания останаха без право на личен асистент, социален асистент и домашен помощник заради безхаберието на управляващите, които не осигуриха навременно финансиране\". Това заяви народният представител от ПГ на „БСП за България\" Георги Гьоков. Той припомни, че след приключване на операция „Независим живот\" по Оперативна програма „Развитие на човешките ресурси, с която се предоставяха социалните услуги „личен асистент\" и „домашен  помощник\", от месец юли 2017 г., социални услуги в домашна среда са обезпечавани със средства вече от държавния бюджет. „Така по общини се създаде възможност  да се сключат договори за продължаване на услугите, без да се променя обхватът на потребителите. Но отпускането на средства за продължаване на програмата винаги бе съпроводено с неяснота, несигурност и прекъсване на предоставяне на услугите\", уточни Гьоков. Народният представител от левицата акцентира, че в края на миналата година, на всички срещи с общините и на всички въпроси от народни представители, общини и заинтересовани лица, от МТСП и Агенция за социално подпомагане се е твърдяло, че в бюджета на министерството за 2020 година са предвидени средства за продължаване на финансирането на услугите „личен асистент\" и „домашен помощник\". „Но годината си изтече и отново прекъсване и пълна неяснота по отношение на това какво ще се случва по предоставяне на тези услуги от общините и тяхното финансиране. Общините отново не знаят как да реагират\", категоричен е Гьоков. Той подчерта, че заради това всички договори с потребителите, които ползват услугите и с лицата, които ги предоставят, като „лични асистенти\" и „домашни помощници\" трябва вече да са прекратени, считано от 01.01.2020 г. „Кой е виновен за създадената за пореден път неприемлива ситуация? И как ще понесе отговорност за това? Ще бъде ли въобще осигурено финансиране за продължаване на финансирането на услугите „личен асистент\" и „домашен помощник\", предоставяни от общините? И кога?\", попита депутатът от левицата.", "date": "2020.01.16", "title": "Георги Гьоков: Хиляди хора с увреждания останаха без право на личен асистент, социален асистент и домашен помощник "}
{"url": "http://www.cross.bg/pytin-mishystin-medvedev-1622847.html", "text": "/КРОСС/ Държавната Дума на Русия ще разгледа в четвъртък внесената от президента Владимир Путин кандидатура на Михаил Мишустин за нов премиер.Изненадващо за мнозина, Дмитрий Медведев подаде оставка като министър-председател, след като малко по-рано Путин постави начало на реформа в управлението на страната. В годишното си обръщение към парламента, той обяви отказ от концентрираната в Кремъл власт и създаване на президентско-парламентарна република. ", "date": "2020.01.16", "title": "След оставката на Медведев: Думата разглежда кандидатурата на Мишустин"}
{"url": "http://www.cross.bg/bozhankov-ministur-levitzata-1622824.html", "text": "/КРОСС/ Девета смяна в правителството. Мога да припомня много случаи - един от които министър стана зам.-министър заради трагедията в Своге, но нищо във водената политика не се промени. Този път също няма заявка за промяна във водената политика\". Това коментира народният представител от ПГ на „БСП за България\" Явор Божанков пред Bulgaria ON AIR по повод гласуването на новия министър на околната среда и водите.  По думите му новият министър е ход, за да не поеме отговорност Борисов. „Под него горят бушоните\", обясни Божанков.Депутатът от левицата изтъкна, че мотивите за внасяне на вота на недоверие не започват и не свършват с водната криза в Перник. Той се спря на кризата с боклука и твърдението, че е добре да се гори боклук в България. По думите му такава практика има в Европа, но при инсталации, които отговарят на нужните условия, докато в България това не е така - отпадъци се горят в ТЕЦ-ове. Божанков отбеляза още, че липсва контрол при внасянето и горенето на отпадъци. Той подчерта, че във всеки по-голям град има множество индустриални замърсители, които не се проверяват, най-вероятно заради икономически интереси. „В мотивите за вота на недоверие сме се фокусирали само върху факти - и те са стряскащи\", заяви Божанков. Депутатът обърна внимание още, че измерването на фини прахови частици се извършва на 47 локации у нас, но най-опасните за хората фини прахови частици се измерват само на 10 локации. „Дори нямаме точна информация и разчитаме на допълнителна информация от неправителствени организации. Качеството на въздуха е много лошо и е една от основните причини за преждевременна смърт\", припомни социалистът. Божанков отбеляза още, че когато нещата стигнат до крайност, управляващите казват „дайте да се обединим\", тоест да се сподели отговорността за стореното, въпреки направените навременни предложенията от левицата, които обаче не са били чути. Депутатът от левицата посочи, че целта на вота на недоверие е не да се смени един министър с друг, а да смени модела на управление, което трябва да мине през смяна на правителството. „Целта ни е и всеки българин да живее в чиста околна среда\", категоричен бе Божанков", "date": "2020.01.16", "title": "Явор Божанков: С деветата смяна в правителството няма заявка за промяна във водената политика"}
{"url": "http://www.cross.bg/metra-vidimostta-ysloviya-1622830.html", "text": "/КРОСС/ До 50 метра е видимостта в София, областта и в Перник тази сутрин. Мъглата ограничава видимостта до 100 метра в областите Благоевград, Бургас, Варна, Враца, Силистра, Сливен, Стара Загора и Шумен. До 150 метра е видимостта в област Плевен, Разград и Русе.Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия, съобщават от Националния координационен център по безопасност на движението.Пътна полиция апелира водачите да бъдат особено внимателни при преминаване през участъци с мъгла и да се движат със скорост, съобразена с метеорологичните условия.Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия, съобщават от Националния координационен център по безопасност на движението.Пътна полиция апелира водачите да бъдат особено внимателни при преминаване през участъци с мъгла и да се движат със скорост, съобразена с метеорологичните условия. ", "date": "2020.01.16", "title": "Мъгла с видимост до 50 метра в областите Перник и София "}
{"url": "http://www.cross.bg/gaza-ivitzata-raketi-1622829.html", "text": "/КРОСС/ Израелски бойни самолети нанесоха снощи въздушни удари по военни обекти на палестинското ислямистко движение Хамас в ивицата Газа в отговор на ракетен обстрел срещу южен Израел по-рано вчера, съобщиха Франс прес и Ройтерс.Четири ракети бяха изстреляни от ивицата Газа - първият ракетен обстрел по Израел след американския въздушен удар на 3 януари в Ирак, при който беше убит иранският генерал Касем Сюлеймани.Израелската армия съобщи, че две от четирите ракети са били прехванати от системата за противоракетна отбрана \"Железен купол\". Израелската телевизия \"Канал 13\" съобщи, че другите две ракети паднали в ненаселени райони.По-късно армията обяви, че в отговор на това нападение е \"ударила терористични мишени на Хамас в северната част на ивицата Газа\", включително оръжейна работилница и военен лагер.Ивицата Газа се управлява от палестинското ислямистко движение Хамас, което осъди убийството на Сюлеймани, без обаче да призовава за отмъщение, отбелязва Франс прес. ", "date": "2020.01.16", "title": "Израел нанесе въздушни удари по ивицата Газа"}
{"url": "http://www.cross.bg/morskoto-ravnishte-ostrova-1622827.html", "text": "/КРОСС/ Два необитаеми острова в индонезийската провинция Южна Суматра напълно изчезнаха под водата в резултат на покачване на морското равнище, причинено от глобалното затопляне. Това съобщава днес в. \"Стрейт таймс\", цитирайки данни на местната организация \"Форум за околната среда\", предаде ТАСС.\"Островите Бетет и Гундул сега се намират на отметка 1-3 метра под морското равнище\", заяви ръководителят на тази неправителствена структура Хайрул Собри.\"Ако не се предприемат спешни действия, под заплаха от изчезване се намират още четири острова в състава на тази провинция\", предупреди експертът. Той отбеляза, че един от тези острови, Салах Намао, все още е обитаем, макар че от 1990-те години местните жители постепенно започнаха да го напускат, включително поради покачването на морското равнище.По думите му на изчезналия вече остров Бетет преди е имало национален природен резерват, получил признание от ЮНЕСКО.Индонезия е разположена на най-големия в света архипелаг, с близо 18 хиляди острова. ", "date": "2020.01.16", "title": "Два в Индонезия изчезнаха заради покачването на морското равнище "}
{"url": "http://www.cross.bg/problemite-komentira-proekt-1622826.html", "text": "/КРОСС/ Защо струващият милиони транспортен проект на Пловдив, финансиран по европейска програма, все още не работи? Този въпрос задават жителите на града. Докато местната власт търси начин да реши проблемите, вчера се проведе спешна среща с испанската фирма, изпълнител на проекта. Той трябваше да е завършен още през 2016 година. Въпреки това и в момента не работи в своята цялост.Вчера проведохме доста важна среща с висшия мениджмънт на испанската фирма. Договорихме в много кратки срокове - до края на месеца, да изпратят сериозен технически екип на място, с който да направим всичко възможно да отстраним проблемите със системата за електронно таксуване и да започне обучение на нашия екип, за да можем след като изтече гаранционния срок да си поддържаме системата. Фирмата е доста сериозна, с над 42 000 души персонал, коментира Тодор Чонов, заместник-кмет по транспорта.Със сигурност е добра новина, че след 3-годишен натиск на ДБ, два съдебни процеса, редица искания за гаранционно отстраняване на проблемите, новото ръководство на града се осмели да повика висшия мениджмънт на фирмата. Оттук насетне трябва нещо да е много ясно - гаранционното отстраняване е пътят на диалога. Общината следва да подготви свои солидни доказателствени искания, юридически да обезпечи едно мощно съдебно дело на европейско ниво срещу \"Индра\", при условие че проблемът не е отстранен, коментира Йордан Иванов, общински съветник от \"Демократична България\".Този проект е грешно заложен още от самото начало и няма да постигне ефектите си по този начин. Ясно е, че той е провален дори в частта с умните светофари. От 2016 г. в БСП ровим около тази тема. Нямаше чуваемост. По мое мнение тук трябва да се намеси и прокуратурата, коментира Йордан Василев, общински съветник от БСП.Защо струващият милиони транспортен проект на Пловдив, финансиран по европейска програма, все още не работи? Този въпрос задават жителите на града. Докато местната власт търси начин да реши проблемите, вчера се проведе спешна среща с испанската фирма, изпълнител на проекта. Той трябваше да е завършен още през 2016 година. Въпреки това и в момента не работи в своята цялост.Вчера проведохме доста важна среща с висшия мениджмънт на испанската фирма. Договорихме в много кратки срокове - до края на месеца, да изпратят сериозен технически екип на място, с който да направим всичко възможно да отстраним проблемите със системата за електронно таксуване и да започне обучение на нашия екип, за да можем след като изтече гаранционния срок да си поддържаме системата. Фирмата е доста сериозна, с над 42 000 души персонал, коментира Тодор Чонов, заместник-кмет по транспорта.Със сигурност е добра новина, че след 3-годишен натиск на ДБ, два съдебни процеса, редица искания за гаранционно отстраняване на проблемите, новото ръководство на града се осмели да повика висшия мениджмънт на фирмата. Оттук насетне трябва нещо да е много ясно - гаранционното отстраняване е пътят на диалога. Общината следва да подготви свои солидни доказателствени искания, юридически да обезпечи едно мощно съдебно дело на европейско ниво срещу \"Индра\", при условие че проблемът не е отстранен, коментира Йордан Иванов, общински съветник от \"Демократична България\".Този проект е грешно заложен още от самото начало и няма да постигне ефектите си по този начин. Ясно е, че той е провален дори в частта с умните светофари. От 2016 г. в БСП ровим около тази тема. Нямаше чуваемост. По мое мнение тук трябва да се намеси и прокуратурата, коментира Йордан Василев, общински съветник от БСП. ", "date": "2020.01.16", "title": "Транспортният проект на Пловдив, финансиран по европейска програма, все още не работи"}
{"url": "http://www.cross.bg/dimov-neno-ministur-1622828.html", "text": "/КРОСС/ Днес Апелативният спецсъд ще гледа мярката за неотклонение на бившият вече министър на околната среда и водите Нено Димов, предаде БГНЕС.В събота  пециалзираната прокуратура внесе в Специализирания наказателен съд искане за налагане на мярка за неотклонение „Задържане под стража\" на Нено Димов.Нено Димов е обвинен в качеството си на министър на околната среда и водите за умишлена безстопанственост, довела до водната криза в Перник. Според прокуратурата Нено Димов не е изпълнил задълженията си да прекрати подаването на вода за промишлени нужди, въпреки че е бил информиран, че притокът в язовир \"Студена\" е значително по-малък от разхода на вода.Димов е поредният министър, който изпада от кабинета \"Борисов 3\". Той беше в управлението от квотата на Обединени патриоти, предложен от ВМРО на вицепремиера Красимир Каракачанов. Новият министър е Емил Димитров. ", "date": "2020.01.16", "title": "Апелативният спецсъд решава за ареста на Нено Димов "}
{"url": "http://www.cross.bg/vreditelite-shemata-perioda-1622832.html", "text": "/КРОСС/ Маслодайната роза за първи път влиза в обхвата на подпомагане по схемата \"Помощ за компенсиране разходите на земеделски стопани, свързани с изпълнение на мерки по Националната програма за контрол на вредителите по трайните насаждения през зимния период\". Това съобщиха от пресцентъра на земеделското министерство.По предложение на бранша, Министерство на земеделието, храните и горите пренотифицира държавната помощ. Увеличен е и бюджетът по схемата с 8 млн. лв. (от 22 на 30 млн. лв.) за периода на прилагане на схемата - до края на 2022 г.Управителният съвет на Държавния фонд \"Земеделие\" утвърди финансов ресурс от 6 млн. лв. по схемата за зимните пръскания за 2020 г. Разпределените и усвоени средства за държавната помощ в направлението през миналата година бяха в размер на 5,6 млн. лв.Помощта се предоставя на два етапа. Първият е през пролетта. Той обхваща периода от преминаване на студовете до набъбване на плодните пъпки. При него стопани получават до 270 лв. на хектар с ДДС за купени с разходооправдателни документи препарати за борба с вредителите.Средствата, които се предоставят за втория етап, следва да покрият част от разходите на овощарите и градинарите, направени за растително-защитни продукти, които се използват през есента, в периода на масов листопад и гниене на листата. В този случай финансовата подкрепа е до 100 лв. на хектар с ДДС.Целта на помощта е ограничаване на загубите от разпространяването на зимуващи вредителите по трайните насаждения. Предстои да бъдат изготвени указания за кандидатстване. ", "date": "2020.01.16", "title": "Маслодайната роза за първи път в програмата за подпомагане на борбата с вредителите"}
{"url": "http://www.cross.bg/zabranata-tyrtziya-wikipedia-1622831.html", "text": "/КРОСС/ Турски съд в сряда отмени забраната за Wikipedia, продължила почти три години, съобщи АФП.Турция беше единствената държава в света освен Китай, която изцяло блокира достъпа до онлайн енциклопедията. Но конституционният съд реши, че забраната, действаща от април 2017 г., нарушава свободата на изразяване.През 2017 година турските власти обявиха, че забраната е необходима, тъй като Wikipedia не премахна съдържание, обвиняващо правителството в подпомагане на терористични групи.Правозащитните групи редовно критикуват липсата на свобода на словото в Турция при президента Реджеп Ердоган, особено след като неуспешният опит за преврат през 2016 г.Потребителите в Анкара и Истанбул заявиха, че късно в сряда уебсайтът вече е достъпен. ", "date": "2020.01.16", "title": "Турция отмени забраната за Wikipedia"}
{"url": "http://www.cross.bg/fondatziya-kambarev-godina-1622825.html", "text": "/КРОСС/ През 2019-та година, по случай десетия си юбилей, Фондация„Стоян Камбарев\" предизвика младите кинотворци с нещо ново, смело и различно- НАГРАДА ЗА КИНО 355. Бяха избрани 3-ма режисьори на възраст между 18 и 30 години, всеки от които трябваше да заснеме и предаде 5-минутен игрален филм за 5 календарни дни. Финалисти през миналата година бяха младите и много талантливи кинорежисьори Стефани Райчева, Надя Тодорова и Йордан Михайловски, който грабна първата статуетка и 10000 лв.Фондация „Стоян Камбарев\" взе решение НАГРАДА ЗА КИНО 355 да стане традиционна и така за втора поредна година Фондацията на актрисата и продуцент Деси Тенекеджиева и нейния екип ще търси млади творци с висока мотивация, силно желание и страст за кино!Професионално международно жури от Холивуд, Англия и България ще оценява кандидатурите и във второто издание на Наградата и ще селектира трима финалисти, които Фондацията ще подкрепи, като им осигури 2 снимачни дни на територията на UFO Film and Television Studio, с възможност за ползване на всички декори, осветление, реквизит и гардероб. Късометражните филми могат да бъдат заснети и на друга, желана от младите кинотворци локация.Традиционно, крайният избор на победителя ще е в ръцете само на публиката, която ще гледа филмите на живо и ще гласува по време на годишната Церемония за връчване на Наградите на Фондация „Стоян Камбарев\" - 11-тата Награда за Полет в Изкуството и 2-рата НАГРАДА ЗА КИНО 355.Престижното и дългоочаквано събитие ще се проведе на 13-ти април 2020г. в Сити Марк Арт Център.Вторият носител на Награда за кино 355 ще получи специалната статуетка и       10 000 лв. под формата на парични средства и услуги за продуциране на следващия му филм от Фондация „Стоян Камбарев\" и нейните партньори NOVA Film, UFO Film and Television Studio и ARS Digital Studio.Тази година, в заглавието на филма трябва да присъства числото \"10\", което да се вплете в сюжета, при пълна свобода на тема и жанр. Допускат се изцяло авторски сценарии. Освен 5-минутния филм, тримата финалисти ще трябва да заснемат и 1-минутно персонално представяне в свободен стил, което ще се излъчи преди лентата.\"Благодарение на забележителното ни международно жури, ще бъдем готови за активна работа и селекция от всички точки на света. Но най-важното е, че всеки един от нас, освен член на журито е и партньор на Фондация \"Стоян Камбарев\", чрез компанията, която представлява. Смисълът е успелите и известни творци от киноиндустрията да подкрепят младите таланти активно в реализацията на техните мечти, а не просто да раздаваме чекове и статуетки\"- сподели актрисата и продуцент Деси Тенекеджиева, в качеството си на Председате на УС на Фондация \"Стоян Камбарев\".Кандидатури за НАГРАДА ЗА КИНО 555 се приемат от 10.01.2020 до 20.02.2020 г. на сайта на Фондацията www.kambarev.org. ", "date": "2020.01.16", "title": "Фондация „Стоян Камбарев“ за втора поредна година предизвиква млади кинотворци "}
{"url": "http://www.cross.bg/nosorog-ychenite-embrion-1622813.html", "text": "/КРОСС/ Учени от италианската лаборатория създоха успешно третия ембрион от северен бял носорог (Ceratotherium simum cottoni). Последният мъжки от този вид умира през 2017 г. Към момента само две женски са все още живи, пише кенийският вестник Standard, цитиран от TACC.Жизнеспособният ембрион вече е поставен в течен азот. Той трябва да бъде трансплантиран на сурогатна майка. Това ще бъде женска от най-близкия подвид на носорозите - южния бял носорог. Първите два ембриона, които учените създадоха през септември 2019 г., също трябва да бъдат трансплантирани на сурогатни майки,  посочва агенция \"Фокус\".Сега на Земята има само два живи индивида от северния бял носорог - женските Наджин и Фату. Те се намират в кенийския природен резерват \"Ол Паджет\". Именно от тях през 2019 г. учените взеха десет яйцеклетки, от които сега създават ембриони, използвайки генетичния материал, получен през 2014 г. от последния мъжки екземпляр от северния бял носорог.Поради редица медицински показания самките Наджин и Фату не могат да износят потомство. Затова учените решават да поверят това на женските от южния бял носорог, които живеят в един и същи резерват. Учените планират да трансплантират ембрионите си през 2020 г.", "date": "2020.01.16", "title": "Учени създадоха ембрион на почти изчезналия вид северен бял носорог"}
{"url": "http://www.cross.bg/roditelite-katerina-semeiistvo-1622833.html", "text": "/КРОСС/ Протест пред посолството на Германия у нас ще се проведе днес заради отнемането на дете от българско семейство.На 9 януари родителите изпратиха сигнал до медиите. По думите им, след катастрофа, лекари в Хамбург се усъмнили, че 7-месечната Катерина е била тормозена в семейството си. Родителите отричат, но въпреки това детето е било отнето и е настанено в приемно семейство.И Кубрат ще се включи чрез организирано събиране в защита и подкрепа на родителите.  Причината - майката на малката Катерина е от лудогорския град.Родителите обожават дъщеричката си. И не мислим, че е правилно чужда страна да отнема българско дете, сподели близка на родителите в ефира на „Здравей, България\".Хората започват да събират и подписка в подкрепа на семейството.Българското външно министерство прави проверка по случая и е в постоянен контакт с родителите на Катерина.  ", "date": "2020.01.16", "title": "Съграждани на майката на отнетото от германските служби бебе, излизат на протест"}
{"url": "http://www.cross.bg/chasa-monitor-telegraf-1622815.html", "text": "/КРОСС/", "date": "2020.01.16", "title": "Преглед на вестниците "}
{"url": "http://www.cross.bg/pernik-sryada-dioksid-1622818.html", "text": "/КРОСС/ Нивата на серен диоксид във въздуха в Перник вече са в допустимите граници. В това увериха експерти от Регионалната инспекция по околната среда и водите в ефира на „Здравей, България\". Според тях в четвъртък сутрин въздухът е по-чист, отколкото в сряда, заради слабия вятър, който духа в града.Тревога в Перник! Градът осъмна обгазен със серен диоксидКметът Станислав Владимиров призова отговорните институции своевременно да информират гражданите при евентуално замърсяване, но без да всяват паника. Освен това, на РИОСВ е разпоредено да провери откъде е дошло опасното замърсяване в сряда.Изпълнителният директор на ТЕЦ-а в Перник Любомир Спасов заяви, че централата вече работи в нормален режим. В пика на замърсяването тя намали мощностите си за няколко часа. Нивата на серен диоксид във въздуха в Перник вече са в допустимите граници. В това увериха експерти от Регионалната инспекция по околната среда и водите в ефира на „Здравей, България\". Според тях в четвъртък сутрин въздухът е по-чист, отколкото в сряда, заради слабия вятър, който духа в града.Кметът Станислав Владимиров призова отговорните институции своевременно да информират гражданите при евентуално замърсяване, но без да всяват паника. Освен това, на РИОСВ е разпоредено да провери откъде е дошло опасното замърсяване в сряда.Изпълнителният директор на ТЕЦ-а в Перник Любомир Спасов заяви, че централата вече работи в нормален режим. В пика на замърсяването тя намали мощностите си за няколко часа. ", "date": "2020.01.16", "title": "Серният диоксид във въздуха в Перник е в допустими граници"}
{"url": "http://www.cross.bg/pytin-vlast-post-1622817.html", "text": "/КРОСС/  Руското правителство неочаквано подаде оставка, след като президентът Владимир Путин предложи да бъдат направени големи конституционни промени, които могат да му позволят да остане на власт след края на президентския му мандат, съобщиха Ройтерс и Асошиейтед прес.Министър-председателят Дмитрий Медведев каза, че се оттегля от поста, за да даде възможност на Путин да извърши промените. Ако бъдат реализирани, те ще делегират власт на парламента и премиера и по този начин могат да позволят на 67-годишния Путин да управлява, заемайки друга длъжност след края на президентския му мандат през 2024 г.Медведев, дългогодишен съюзник на Путин и бивш президент, обяви оставката си в ефира на държавната телевизия, седнал до президента, който му благодари за работата.Путин каза, че Медведев ще бъде назначен на нова длъжност като заместник-ръководител на на Съвета за сигурност на Руската федерация, оглавяван от Путин.В днешното си обръщение пред руския парламент президентът предложи промени в конституцията, които да позволят на депутатите да номинират премиерите и министрите в кабинета. Сега това право принадлежи на президента на Русия.С този ход много анализатори смятат, че Путин подготвя собственото си бъдеще, след като напусне президентския пост през 2024 година. Човекът, когото избере за премиер, ще бъде смятан и за възможен негов приемник на президентския пост.След оставката на правителството днес президентът внесе в парламента кандидатурата на ръководителя на Федералната данъчна служба Михаил Мишустин за министър-председател.По подобен начин Путин напусна президентството през 2008 г., за да стане премиер на Медведев, който четири години по-късно се оттегли, за да може Путин отново да стане президент.Путин, който е на власт от 1999 г., не е казвал какво планира да прави, когато изтече сегашният му четвърти мандат. По силата на конституцията той няма право да се кандидатира отново за президент, тъй като това му е втори последователен мандат.Политическият анализатор Кирил Рогов каза, че предложенията на Путин показват намеренията му да остане на ръководен пост, като преразпределя правомощия между отделните клонове на властта. \"Такъв модел напомня китайския. Той ще позволи на Путин да остане безсрочно начело, като насърчава вражда между потенциалните приемници\", написа Рогов във \"Фейсбук\".Опозиционният лидер Алексей Навални коментира в \"Туитър\", че речта на президента показва желание да продължи да \"дърпа конците\" след края на мандата.Наблюдатели спекулират, че Путин може след 2024 г. да заеме премиерския пост, след като увеличи правомощията на парламента и кабинета и ограничи президентската власт.Политическият анализатор Дмитрий Орешкин каза, че речта на Путин е показала ясно, че той обмисля този вариант.Друга възможна опция е сливане на Русия със съседна Беларус, което би създало нов пост на ръководител на новообединената държава. Този вариант бе отхвърлен от беларуския президент Александър Лукашенко. ", "date": "2020.01.16", "title": "Анализатори: Путин планира да остане на власт и след 2024 г. "}
{"url": "http://www.cross.bg/kriza-ivanov-ivan-1622822.html", "text": "/КРОСС/ \"За пореден път се затвърди тенденцията, че това правителство ражда криза след криза и се опитва с необичайни мерки, в случая - арестуването на действащ министър на работното му място, да  запуши пробойните, от които шурти вече не вода, а само мръсотия\". Това заяви народният представител от ПГ \"БСП за България\" Иван Иванов пред Канал 3. Той сподели, че БСП няма очаквания от новия министър,  защото мястото му не е там. \"Най-правилното решение, за да може да се излезе от тази правителствена криза, беше правителството да подаде оставка. Надяваме се тя да  не прерасне и в парламентарна, а нашият вот на недоверие да бъде подкрепен и да се сложи край на тази агония\", каза още Иванов.Според депутата от левицата причините за водната криза са комплексни, а отговорност носят няколко министерства. \"През последните 10 години, с кратки паузи, министерството на околната среда и водите и регионалното министерство са управлявани от ГЕРБ или техните коалиционни партньори. Смениха се редица министри и резултатът е налице. Перник не е изолиран случай - предстоят ни подобни неприятни ситуации в редица градове в страната. Това е резултат от многогодишно безхаберие и безстопанственост. Действията на прокуратурата го доказаха\", заяви той. За Иванов единственият изход от кризисната ситуация е да бъде гласуван вотът на недоверие другата седмица и да дойдат тези, които са в състояние да дадат решение на тези проблеми. Иван Иванов алармира, че сме свидетели на едно безобразно и партийно управление на ВиК сектора: \"В последните години ВиК дружествата се превърнаха в партийни каси, от които се източват средства. Сега те стигнаха до фалит и до състояние, в което не могат да кандидатстват за европейско финансиране\", заяви той. Според него целенасочено се е крила информация за ситуацията в Перник  през месеците преди местните избори  в опит да ги спечели кандидатът на ГЕРБ.", "date": "2020.01.16", "title": "Иван Иванов: Управляващите се опитват да запушат пробойните, от които вече шурти само мръсотия"}
{"url": "http://www.cross.bg/izpolzva-imeiili-imeto-1622821.html", "text": " /КРОСС/ В сряда ГДБОП предупреди българските онлайн потребители за мащабна спам атака, при която се използва името на „Пътна полиция\". В зловредните имейли се твърди, че определени потребители имат фишове, съставени от КАТ.Целта е да се отвори прикачен файл, който вкарва троянски кон в съответното мобилно устройство. Чрез него хакерите могат да се сдобият с паролите за всички приложения, които използваме. Това обясни в ефира на „Здравей, България\" комисар Явор Колев, началник на отдел „Компютърни престъпления\" в ГДБОП.Той посъветва директно да трием подобни имейли, както и такива, които съдържат заплахи за разкриване на компромати и искания за превеждане на пари. Ако все пак някой вече е отворил хакерското съобщение от името на КАТ, трябва веднага да преинсталира компютъра или телефона си и да започне да използва легална антивирусна програма.„Трябва и да промени паролите на всички приложения, които използва. По принцип киберхигиената изисква редовно да ги сменяме и да въвеждаме т.нар. „къдрави\" пароли, които съдържат цифри, различни знаци, малки и главни букви\", обясни още ком. Колев.Той допълни, че някои онлайн атаки идват от африкански държави като Нигерия и Гана, например, с които България няма достатъчно добро полицейско сътрудничество. ", "date": "2020.01.16", "title": " Спам имейли от името на КАТ: Как да предпазим данните си?"}
{"url": "http://www.cross.bg/mnogo-hora-se-poznavat-1622803.html", "text": "/КРОСС/ Много хора се познават, но малко от тях се приемат.Макс Фриш", "date": "2020.01.16", "title": "Много хора се познават"}
{"url": "http://www.cross.bg/imperiya-voiina-parlament-1622807.html", "text": "/КРОСС/ 27 г. пр.н.е. - Сенатът на Римската империя удостоява за първи път с титлата Август императора Гай Юлий Цезар Октавиан.927 г. - Кордоба (в дн. Испания) е обявена за халифат.1547 г. - Иван Грозни се самопровъзгласява за цар на Русия.1556 г. - Императорът на Свещената Римска империя Карл V абдикира, разделяйки империята на две части, в полза на сина си Филип II и брат си Фердинанд I.1581 г. - Английският парламент узаконява англиканството като държавна религия, приемайки закони против католицизма.1593 г. - Мехмед III става султан на Османската империя, след което убива 19-те си братя.1707 г. - Шотландският парламент ратифицира договора за обединение с Англия, с което се създава Великобритания.1724 г. - Петър I забранява в Русия браковете по принуда.1878 г. - Руско-турска война (1877-1878): Капитан Александър Бураго с отряд руски драгуни освобождава Пловдив от Османската империя.1881 г. - Българската поща сключва договор с Австрийското параходно дружество за превоз на пощенски пратки по Дунав.1908 г. - Съставено е правителство на Демократическата партия с премиер Александър Малинов.1909 г. - Експедицията на Ърнест Шакълтън установява местонахождението на магнитния южен полюс.1915 г. - Открита българската легация във Вашингтон от първия пълномощен министър на България в САЩ Стефан Панаретов.1920 г. - В САЩ е въведен Сухият режим.1920 г. - В Париж се провежда първото заседание на Лигата на нациите.1920 г. - Страните от Антантата преустановяват търговската блокада на СССР.1957 г. Открит е The Cavern Сlub, където дебютират „Бийтълс\". ЮНЕСКО обявява 16 януари за ден на „Бийтълс\"1963 г. - СССР обявява, че притежава водородна бомба.1969 г. - Чешкия студент Ян Палах се самозапалва в Прага, в протест срещу смазването на Пражката пролет от Съветския съюз, година по-рано.1970 г. - Полк. Муамар Кадафи встъпва в длъжност министър-председател на Либия.1979 г. - В Иран е свален светският режим на шах Мохамед Реза Пахлави и страната е обявена за ислямска република.1992 г. - С мирен договор се поставя край на 12-годишната гражданска война в Салвадор, взела 75 хил. жертви.2000 г. - За президент на Чили е избран Рикардо Лагос.2005 г. - 66-годишната румънка Адриана Илиеску става най-възрастната майка на планетата. ", "date": "2020.01.16", "title": "16 януари в историята"}
{"url": "http://www.cross.bg/romil-vsichki-gdeto-1622805.html", "text": "/КРОСС/ Родно място на преподобни Ромил е бил град Бдин (Видин). Майка му била българка, а баща му - грък. При св. Кръщение бил наречен Руско. Заможността на родителите и неговата даровитост му дали възможност да получи добро образование, с което възхищавал всички около себе си.Когато пораснал, родителите му поискали да го задомят, но той избягал тайно от тях в столицата Търново и в манастира \"Св. Богородица Пътеводителка\" бил постриган за монах с името Роман. Неговото безпрекословно послушание и благоговението му пред Бога, неговото мъдро смирение и любов към всички и най-вече към болните били известни на всички братя в търновската \"Света Гора\" и в местността \"Устие\", обитавани от множество монаси, та всички започнали да го наричат \"Калороман\" по гръцки или \"Добрият Роман\" по български.Той чул, че великият подвижник на благодатното безмълвие (исихазъм) и богосъзерцание св. Григорий Синаит преминал да живее на българска земя в местността \"Парория\" (\"пригранична\" - на границата между България и Византия). Роман оставил всичко и дошъл тук, където бил приет добре и обучаван във високите добродетели на истинския духовен живот: получил дара на постоянната молитва, на постоянното вдъхновение, на постоянните покайни сълзи, на боговдъхновеното поучение.Турските нашествия, разбойническите нападения, смъртта на св. Григорий Синаит го заставили да се завърне във вътрешността на България, но жаждата за парорийното усамотение и безмълвие го върнали отново в Парория, гдето приел велика монашеска схима с името Ромил. После той заминал с ученика си Григорий (който написва житието му) за Атонска св. Гора, гдето в местността Мелания се подвизавал много време и събрал монашеско братство.След злополучната за християните битка с турците при река Марица на 26 септември 1371 г. св. Ромил - като мнозина други - бил принуден да напусне Атон, да се пресели с учениците си в Авлона (близо до Драч), а оттам - в Раваница (Сърбия), в манастира \"Св. Възнесение\", гдето скоро и починал на 16 януари 1375 година. ", "date": "2020.01.16", "title": "Честни вериги на св. ап. Петър. Преп. Ромил Видински. Св. свщмчк Дамаскин Габровски"}
{"url": "http://www.cross.bg/depytat-oto-popov-1622810.html", "text": "/КРОСС/ Корнелия Нинова - депутат, лидер на БСПАлек Попов - писател, драматургАндреана Николова - оперна певицаБойко Пенчев - поет, литературоведВасил Калинов - политик, ексдепутатДеян Неделчев - поп певецИван Черкелов - режисьор, сценаристСнежина Петрова - актрисаСоня Немска - поп-фолк певицапроф. Борис Грозданов, председател на Фискалния съветГеорги Костадинов, първият олимпийски шампион по бокс от Мюнхен' 72Иван Петрушинов, актьорКрасимир Коев, директор на Изпълнителна агенция по лозата и винотоМладен Шишков, депутат от ГЕРБ в 44-ото НСпроф. Тодор Варджиев, художникФилип Попов, депутат от БСП в 44-ото НС", "date": "2020.01.16", "title": "Рождениците на 16 януари"}
{"url": "http://www.cross.bg/tema-sofiya-dioksid-1622809.html", "text": "КРОССНа живо от Перник: откъде дойде замърсяването със серен диоксид? София - проблеми, решения и пари. Кметът Йорданка Фандъкова Как се менажира здравеопазването? Бившият министър Петър Москов    Ексклузивно - само пред NOVA говори една от жертвите на валиумния изнасилвачНа живо - кой трови Перник със серен диоксид? И безопасен ли е вече въздухът в града?Хакери масово изпращат мейли от името на „Пътна полиция\" - как да предпазим данните си? Гостува началникът на отдел „Компютърни престъпления\" към ГДБОП комисар Явор КолевПоръчваш оригинални калъфи за телефон, получаваш ментета, които дори не съответстват на модела телефон? Всичко за схемата - в „На твоя страна\"Как рецидивист успя да избяга безпрепятствено от ареста в Разград?В кое монтанско село се борят с пътните хулигани с изкуствени катаджия и патрулка?Защо България се отказа от европарите за магистрала „Струма\"? Говори шефът на пътната агенция?Как глутница агресивни кучета превзе квартал на Велико Търново под Царевец? Разкази на потърпевши.Съграждани на  майката на отнетото от германските служби бебе, излизат на протест в нейна подкрепа ", "date": "2020.01.16", "title": "Теми и гости в сутрешните блокове на телевизиите"}
{"url": "http://www.cross.bg/godina-varitzela-godini-1622820.html", "text": "/КРОСС/ От началото на годината има регистрирани над 2000 случая на заразени с варицела. Това каза в Сутрешния блок на БНТ главният държавен здравен инспекторд-р Ангел Кунчев. За миналата година има малко над 30 000 случая, като може да се говори за пиков период както през 2019 година, така и през тази година.На всеки 5-6 години се натрупва контингент от деца, които не са се срещали с вируса, не са боледували и заболеваемостта се повишава. Такъв цикъл се наблюдава вече 20 години. Зимните месеци са пикови при регистрирането на детските шарки.Вече са на склад и първите дози ваксини срещу варицела, чакат разрешително от Агенцията по лекарствата и да бъдат пуснат в аптечната мрежа. Ваксината се поставя на деца над 1-годишна възраст, а горна граница няма.При туберкулозата за 10 години двойно са паднали регистрираните случаи, отчете още д-р Кунчев.  ", "date": "2020.01.16", "title": "Бум на варицела в страната"}
{"url": "http://www.cross.bg/vuzdyh-poveche-vuzdyha-1622840.html", "text": "/КРОСС/ Най-критично е състоянието на въздуха у нас в градовете Видин, Горна Оряховица, Враца, Пловдив и София, показва проучване на bTV.Според европейското и националното законодателство въздухът се смята за мръсен, ако е имало превишаване на нормата от 50 микрограма повече от 35 дни годишно. Според официалните данни на Изпълнителна агенция по околна среда (ИАОС) 36 станции в страната са отчели превишаване на годишната норма.„Най-много превишавания на допустимата норма като брой дни е в Пловдив в ж.к. „Тракия\" - 89 дни\", разказва Валери Серафимов, който оглавява дирекция „Мониторинг и оценка на околната среда\" в ИАОС.С най-чист въздух могат да се похвалят в Добрич, където нормата е превишена едва 7 дни в годината.„В почти всички населени места са констатирани подобрявания качеството на въздуха. И само един пример ще ви дам - в Горна Оряховица през 2018 г. е имало 110 дена с измерени концентрации 50 микрограма, а през 2019 г. вече са 64. Тази тенденция е повсеместна за цялата страна. Може да има повече от 35 дни, но броят намалява\", твърди Серафимов.В столицата най-мръсен въздух дишат в кварталите „Надежда\", „Хиподрума\" и „Павлово\", а най-качествен - в „Дружба\".„Там, където има повече от 35 дни, трябва да са притесняваме, но за това има общински програми за повишаване качеството на въздуха. Нямаме случаи в столицата всичките пунктове да сме имали измерен чист въздух. Няма как да се случи - знаете, столицата е разположена неблагоприятно в Софийското равно поле и е обградена от планини, така че, както виждате, в последните 3-4 дни има непрекъснато мъгли, които не позволяват разсейването на атмосферни замърсители, получават се високи концентрации на фини прахови частици\", обяснява Серафимов. ", "date": "2020.01.16", "title": "Най-мръсен въздух дишат във Видин, Пловдив и София "}
{"url": "http://www.cross.bg/provede-chasa-sofiyaot-1622812.html", "text": "/КРОСС/ ***СофияОт 14.00 часа на „Дондуков\", 2 президентът Румен Радев ще се срещне с представители на Висшия адвокатски съвет.***СофияОт 9.00 ч. ще се проведе редовното заседание на Народното събрание.***СофияОт 11.30 ч. в Народното събрание ще бъде открита изложба.***СофияОт 10.00 часа ще се проведе редовно заседание на Министерския съвет.***СофияОт 14.00 часа в Гранитна зала на Министерски съвет ще бъде представен Доклада на ОИСР за корпоративното управление на държавните предприятия в България.***Пекин.Заместник министър-председателят по икономическата и демографската политика Марияна Николова заминава за Пекин, където ще се проведе 17-та сесия на българо-китайската Междуправителствена смесена комисия за икономическо сътрудничество.***СофияОт 9.30 ч. Специализираният наказателен съд ще проведе заседание срещу Петко Стоянов и група за образуване и ръководене на организирана престъпна група.***СофияОт 10.00 ч. Специализираният наказателен съд ще проведе дело срещу Мирослав Цочев и Ивалин Йотов за образуване и ръководене на организирана престъпна група.***СофияОт 10.00 ч. Специализираният наказателен съд ще гледа делото срещу бившия здравен министър Петър Москов, Адам Персенски, Любомир Димитров, Росен Алексиев и Юлияна Ценкова за безстопанственост в особено големи размери.***СофияОт 10.00 ч. Специализираният наказателен съд ще проведе заседание по делото срещу Славчо Станчев и Детелин Георгиев за изнудване.***СофияОт 11.00 часа Специализираният наказателен съд ще заседава по делото срещу Светогор Денев, Радослав Радев и Ивайло Георгиев за рекет.***СофияОт 12.00 часа пред Посолството на Република Германия ще се проведе протест в защита на българското дете, отнето от социалните служби в Германия.***СофияОт 13.00 часа Специализираният наказателен съд ще гледа делото срещу Добрин Синигеров и група за образуване и ръководене на организирана престъпна група.***СофияОт 13.30 ч. Специализираният наказателен съд ще гледа делото срещу Андрей Захариев и група за образуване и ръководене на организирана престъпна група.***СофияОт 13.00 ч. 30-ти състав на Софийски градски съд ще заседава срещу бившия депутат Илия Илиев и Иван Тодоров за купуване на гласове.***СофияОт 11,30 ч в Музея на спорта на Националния стадион \"Васил Левски\" ще се проведе церемонията по награждаването на най-добрите състезатели за 2019 година на Обединен спортен клуб „Левски\".***СофияОт 16.00 часа във фоайето на МВР ще бъде проведена церемония по награждаване на Спортната асоциация на МВР за 2019 г.***СофияОт 18.00 в Мраморното фоайе на Столична библиотека с мултимедийна презентация ще бъде открита документалната изложба \"141 години от създаването на Българския военноморски флот след Руско-турската освободителна война\" /щрихи в дати и снимки/.***Асеновград.В 11.00 часа на 3-тия етаж в сградата на общината ще се проведе брифинг на тема проект за бюджет на община Асеновград и инвестиционна програма за 2020 г.***БлагоевградОт 15:00 ч. в Аулата на Югозападния университет „Неофит Рилски\" ще се проведе тържествена церемония за връчване на дипломите на абсолвентите от Факултета по изкуствата, дипломирани през 2019 година.***Горна Оряховица.От 18.30 часа в НЧ „Напредък-1869\" Драматичен театър - Ловеч представя пиесата „Испанска афера\" по Жорди Галсеран. С участието на Калин Врачански, Николета Малчева, Богомила Николова и др***ДобричОт 9.30 ч. в ДГ № 8 „Бодра смяна\" ще се проведе куклен спектакъл „Топла приказка от сняг\" на Държавен куклен театър „Дора Габе\".***ДобричОт 10.00 часа, в голямата заседателна зала на Община град Добрич, ет. 2 ще се проведе информационна среща на тема „Европейски средства за образованието 2020\".***ДобричОт 10.45 ч. в Художествена галерия - Добрич ще се проведе работилница за въображение .ДобричОт 15.00 ч. в концертната зала на Младежки център ще се проведе прожекция на филма „Вчера си е за вчера\" по повод Световния ден на Бийтълс.***Добрич.От 16.00 ч. в сградата на Община Добрич в голямата заседателна зала ще се проведе публично обсъждане на проекта на бюджет за 2020 г.***ДобричОт 17.30 ч. в Художествена галерия - Добрич ще бъде представена изложба на Андрей Кулешов „Живопис и рисунки от България 1984-1987\".***КазанлъкОт 16.00 часа ще бъде открита фотоизложбата „Открий ме\" на деца и младежи от центровете от семеен тип в Казанлък в Културно-информационния център.***Кюстендил.От 11.00 часа в залата на читалище „Братство\" ще бъдат отбелязани 81 години от рождението на поета Биньо Иванов***ПловдивОт 9.00 ч. с поклонение пред паметника на капитан Бураго в Дондуковата градина ще започне отбелязването на 142-ата годишнина от Освобождението на Пловдив.***ПловдивОт 10.00 ч. Районен съд - Пловдив ще проведе заседание по делото срещу Кристиан К.***ПловдивОт 10.30 ч. Апелативен съд - Пловдив ще разгледа дело ВНОХД №600/2019.***Пловдив.В 11.00 часа, в пресклуба на БТА ще се проведе пресконференция на Иван Бояджиев - Дядя Ваня. Той ще обяви програмата си за организирането на престоящи протести. Ще обяви и учредяването на Сдружение с нестопанска цел.***ПловдивОт 11.00 часа в Аулата на Аграрен университет на ул. „Менделеев\" № 12 започва Национална конференция „Растително здраве - нови заплахи и превенция\".***ПловдивОт 14.00 ч. Районен съд - Пловдив ще заседава по делото срещу Виолета Т. и Васил Г.***СливенОт 11.00 часа в библиотека „Зора\" ще бъде представена документална изложба посветена на Дамян Дамянов***Стара ЗагораОт 18.30 ч. в залата на първия етаж на Регионална библиотека „Захарий Княжески\" ще се проведе прожекция на филм от София МЕНАР Филм Фест 2020.***Хасково.От 17.30 в зала „Хасково\" ще се проведе обществено обсъждане на проекта за бюджет на Общината за 2020 г.***Шумен.От 9.30 часа в Окръжен съд ще се проведе заседание по делото „Хитрино\". То ще продължи с огласяване на материали по делото, което започна от предходното заседание, като по- късно се очакват пледоариите на прокурора и адвокатите на частните обвинители ", "date": "2020.01.16", "title": "Предстоящи събития на 16 януари"}
{"url": "http://www.cross.bg/brak-grao-grazhdanski-1622814.html", "text": "/КРОСС/ Полицаи, служители в Главна дирекция „Гражданска регистрация и административно обслужване\" (ГРАО), частен съдебен изпълнител и адвокат са замесените в разбитата организирана престъпна група за имотни измами, действала на територията на София.Това заяви говорителят на главния прокурор Сийка Милева.Групата е неутрализирана при съвместна операция на Спецпрокуратурата и „Вътрешна сигурност\" в МВР, а разследването е започнало след подаден сигнал, че криминално проявен мъж е сключил фиктивен граждански брак с вече починала жена, заради притежаваните от нея апетитни имоти на територията на София.Установено е, че „младоженецът\", с помощта на служител от ГРАО е манипулирал системата, така че починалата жена да е „жива\" за държавните институции. Групата е действала в столицата от около 5 години.Към момента са задържани общо 8 души, но от държавното обвинение не разкриха повече подробности за тях.Участието на служителите на МВР се е изразявало в това да издирват данни за самотни възрастни хора без наследници. В случаите, когато те са имали такива, служителите от ГРАО ги заличавали. Издавани са и фалшиви удостоверения за граждански брак. Прокуратурата е установила 15 случая на прехвърлени имоти от починали лица, на стойност стотици хиляди лева.В един от случаите дори фиктивният брак е бил сключен в Русия. При работата си разследващите се натъкнали и на куриозен случай, при който един от заподозрените се опитал да тегли пари от банката, дигизиран като починалият титуляр на сметката.Претърсени са 11 адреса, от които са иззети много нотариални актове, СИМ карти, свидетелства за граждански брак, както и голяма сума пари. Всичките 8 задържани ще прекарат в ареста 24 часа, след което прокуратурата ще прецени на кой какви обвинения да повдигне, както и дали ще поиска да останат в ареста за постоянно. ", "date": "2020.01.16", "title": "Полицаи, ЧСИ и служители в ГРАО - замесени в имотни измами "}
{"url": "http://www.cross.bg/nedoverie-predstaviteli-goreneto-1622819.html", "text": "/КРОСС/ Парламентарната група на „БСП за България\" започва консултации с ДПС, Воля и независимите народни представители по повод предстоящия вот на недоверие.От левицата са категорични, че нито арестът, нито оставката на ресорния екоминистър изчерпват въпроса за политическата отговорност на правителството за кризите с водата и вноса и горенето на отпадъци.От БСП са категорични, че българите дишат мръсен въздух, в Перник няма яснота докога ще продължи режимът и дали няма да се утежни. От локална кризата с водата става национална.Въпросите около горенето на отпадъците остават отворени. Това е в резултат на сгрешена политика, безхаберие, некомпетентност, съмнения за корупция и неизпълнени обещания.Ако всички поканени подкрепят вота на недоверие, общият брой на народни представители ще бъде 124, коментират от БСП. ", "date": "2020.01.16", "title": "БСП започва консултации завота на недоверие                                                           "}
{"url": "http://www.cross.bg/shymen-voda-grada-1622846.html", "text": "/КРОСС/ Авария спря водоподаването в Шумен, съобщават от местното ВиК дружество. Работата по аварията съвпада с началото на мащабен ремонт по мрежата, който първоначално беше планиран да започне в полунощ на 17 януари и да продължи 2 дни. По тръбата, която свързва язовир \"Тича\" с Шумен, Търговище и Велики Преслав, специалистите са набелязали общо над 20 проблемни участъци със засечени пробиви и загуба на питейна вода.Шуменската водоснабдителна система е сред най-проблемните у нас. Загубата на вода по мрежата е над 80%, посочват последните разчети на Комисията по енергийно и водно регулиране (КЕВР). В същото време цената за битовите абонати в града е в челото на класацията в страната - 3,54 лв. за куб.м.Шумен не е заплашен от тежък воден режим, обяви пред камерата на NOVA в последните дни на 2019 година заместник-министърът на регионалното развитие Николай Нанков. По неговите думи запасите от вода в язовир \"Тича\" били достатъчни за още 10 месеца. Според данните на Министерството на околната среда и водите водоемът е пълен на 55% със 173 милиона кубични метра вода. ", "date": "2020.01.16", "title": "Криза с водата и в Шумен, огромна авария остави града на сухо"}
{"url": "http://www.cross.bg/proekta-merki-svurzani-1622823.html", "text": "/КРОСС/ Не се отказваме нито от проекта, нито то европейското финансиране на АМ „Струма\". Оттеглянето дава възможността да продължим да работим по проекта още по-усилено и екипно, за да потърсим европейското финансиране. Целта е да отговорим на новите приоритети на новата ЕК и приетия наскоро от нея европейски зелен пакт, заяви в ефира на Нова телевизия \"Здравей, България\" председателят на УС на АПИ Георги Терзийски. Оттегляме се, тъй като ЕК има препоръки, свързани с допълнителни мерки, които трябва да изпълним, по отношение на екологията. Агенцията ще изпълни смекчаващи мерки в района на дефилето, които да намалят въздействието от увеличаващия се трафик от вече изградените етапи, обясни той.Ние не трябва да прибавяме документи, а действия. Мерки, които са планирани по доклада на ОВОС при рехабилитацията на вече съществуващото трае след изграждане на новото, сега ще бъдат изпълнени по-рано. Ние оттегляме апликационната форма, за да изпълним препоръките, свързани с екологията. Това не е отказ, категоричен е Терзийски.  ", "date": "2020.01.16", "title": "ГеоргиТерзийски, председател на УС на АПИ: Не се отказваме от проекта за АМ Струма"}
{"url": "http://www.cross.bg/desetiletie-istoriyata-temperatyra-1622816.html", "text": "/КРОСС/  Изминалото десетилетие е най-горещото в историята на Земята, като е приключило с втората най-жарка година в историята на измерванията, съобщиха световните информационни агенции, цитирани от БТА.Данните бяха обявени от Световната метеорологична организация и две водещи агенции в САЩ - НАСА и Националното управление по изследване на океаните и атмосферата.Изминалата 2019 г. е най-топлата в Русия, откакто се правят наблюденияИзминалото десетилетие е най-горещото в историята на Земята, като е приключило с втората най-жарка година в историята на измерванията, съобщиха световните информационни агенции, цитирани от БТА.Данните бяха обявени от Световната метеорологична организация и две водещи агенции в САЩ - НАСА и Националното управление по изследване на океаните и атмосферата.Средната температура в света през десетилетието е била 14,7 градуса по Целзий. Това е с 0,8 градуса по Целзий повече от средната температура за 20-и век и с 0,2 градуса над средната температура от предходното десетилетие, което е най-горещото досега. Това обяви Националното управление по изследване на океаните и атмосферата.В изминалото десетилетие са 8 от 10-те най-горещи години в историята, другите две са 2005 г. и 1998 г. Измерванията на температурите се правят от 140 години.Средната температура в света през десетилетието е била 14,7 градуса по Целзий. Това е с 0,8 градуса по Целзий повече от средната температура за 20-и век и с 0,2 градуса над средната температура от предходното десетилетие, което е най-горещото досега. Това обяви Националното управление по изследване на океаните и атмосферата.В изминалото десетилетие са 8 от 10-те най-горещи години в историята, другите две са 2005 г. и 1998 г. Измерванията на температурите се правят от 140 години. ", "date": "2020.01.16", "title": " Изминалото десетилетие е най-горещото в историята на Земята"}
