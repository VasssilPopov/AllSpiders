{"url": "http://www.cross.bg/rachev-septemvri-posta-1567131.html", "text": "/КРОСС/ Марин Рачев бе отстранен временно от поста кмет на Септември с решение на Специализирания наказателен съд.Отстранявайки кмета и служителя на общината Станой Емилов, съдът прие тезата на прокуратурата, че ако остане на поста си кметът ще може да повлияе на свидетели по делото за умишлена безстопанственост и неизгодни сделки, с които е ощетил общината с 230 хиляди лева, предава БНР.Решението може да бъде обжалвано от защитата, според която обвиненията са недоказани.По-рано през деня пред съда се събраха стотина жители на Септември, които изразиха подкрепата си за Рачев. Адвокатът на Рачев Васил Василев поиска неговият подзащитен да не бъде отстраняван от поста, защото не е нарушил закона. Нямало и опасност да манипулира свидетели, както  твърди прокуратурата.Според прокурор Мария Николова обаче хората в Септември се страхували от Рачев: Особено в тези малки населени места кметът е този, който дава възможност и за работа, и в общината. С оглед свързаността, която ние сме установили с бизнеса в града. Но с още по голямо основание се налага отстраняването му, за да се почувстват хората свободни, да могат да говорят.", "date": "2018.02.05", "title": "Съдът отстрани от длъжност кмета на Септември"}
{"url": "http://www.cross.bg/rydozem-ii--1567124.html", "text": "/КРОСС/ Стартирани са обществените поръчки за изпълнител и за надзор при строителството на обходния път на град Рудозем - път II-86 Средногорци - Рудозем (от км 132+920 до км 135+530), и за проектирането и изграждането на виадукт при 134-ти на второкласния път. Проектът ще се финансира по Програмата за трансгранично сътрудничество ИНТЕРРЕГ V-A ГЪРЦИЯ - БЪЛГАРИЯ 2014-2020 г. и националния бюджет. Индикативната стойност на строителните работи е 6 383 020 лв., съобщават от Агенция \"Пътна инфраструктура\".Обществените поръчки са в две обособени позиции:В обособена позиция №1 са изпълнението на строително-монтажни работи на път II-86 Средногорци - Рудозем и обходен път на гр. Рудозем от км 132+920 до км 134+280 и от км 134+480 до км 135+530. Дължината на отсечката е 2,61 км. Индикативната стойност за изграждането й е 4 700 070 лв. без ДДС, а на консултанската услуга е 123 990 лв. без ДДС. Срокът за изпълнение е 10 месеца.В обособена позиция №2 са изработването на технически проект и строителство (инженеринг) на виадукт при км 134+380 на път II-86. Съоръжението ще е с дължина 200 м. Прогнозната стойност за строителството му е 1 682 950 лв. без ДДС, а за консултантската услуга - 44 394 лв. без ДДС. Срокът за изпълнение е 8 месеца. Офертите за строителството на обекта се подават до 17.30 ч. на 8 март 2018 г., а за надзор до 17.30 ч. на 12 март 2018 г.Началото на обходния път на Рудозем е при км 132+920 - в близост до бензиностанцията. Преминава по съществуващия мост над р. Арда при км 133+052 и продължава по паважна улица до км 134+120. След това трасето продължава по нов терен по десния бряг на р. Чепинска, пресича реката и се включва в съществуващия път II-86 при км 134+700. Отсечката завършва при км 135+530, където започва участъкът от път II-86, реконструиран в периода 2005-2008 г. Обходният път ще бъде с две летни за движение и тротоари. ", "date": "2018.02.05", "title": "АПИ стартира обществените поръчки за изграждането на обходния път на Рудозем"}
{"url": "http://www.cross.bg/shotlandiya-antoni-georgiev-1567093.html", "text": "/КРОСС/ Тридесет вълнуващи фотографии на Антони Георгиев, уловили величествения дух и красота на Шотландия, ще бъдат представени в Културен център \"Морско казино\" от 9 до 18 февруари.Инициативата е на Британското посолство. Изложбата \"на Антони Георгиев ще бъде придружена от есе на българската писателка Капка Касабова.Домакини на събитието ще бъдат британският посланик в България Н.Пр. Ема Хопкинс и Антони Георгиев.Красотата на Шотландия е вдъхновявала поколения артисти и писатели. От исторически градове като Единбург до Каледонските планини, осеяни с приказни замъци и езера, картата на Шотландия е богата колкото културата ѝ и колкото забележителностите, които предлага на посетителите си.Вгледайте се по-задълбочено и освен гайдите и уискито ще откриете една динамична страна, където посетителите могат да открият експериментална музика и театър, но и традиционните туийд и тартан. С тази изложба, британското посолство ще ви покаже както познати, така и неочаквани страни на Шотландия.Антони Георгиев е фотограф, журналист и писател. Неговите фотографии са представяни в европейски и американски галерии. Когато не снима, Антони е главният редактор на англоезичното списание Vagabond, което се издава от 2006г.  ", "date": "2018.02.05", "title": "Британското посолство представя в Бургас изложба, посветена на Шотландия"}
{"url": "http://www.cross.bg/haskovo-antichni-predmeti-1567130.html", "text": "/КРОСС/ Голямо количество антични предмети са открити и иззети в хода на специализирана полицейска операция в област Хасково. Това съобщиха от пресцентъра на МВР. Операцията е проведена на 1 февруари на територията на Хасковска област. Акцията е реализирана от служители на Сектор „Престъпления, свързани с културно - исторически ценности\" в ГДНП и колегите им от ОДМВР - Хасково под ръководството на Окръжната прокуратура - Хасково.Действията били планирани след разследване на получена в ГДНП първоначална информация за мъж, който държи и предлага на черния пазар културно-исторически ценности. В хода на операцията са извършени претърсвания в жилище в гр. Симеоновград, както и на високопроходим автомобил, ползвани от лице с инициали С.С. (на 59 г.) от същия град. Оттам са открити и иззети 360 антични монети, 30 украшения и части от въоръжение - предмети с културно-историческа стойност, както и металотърсач.С.С. е задържан в полицейския арест. По случая е образувано досъдебно производство, а работата по него продължава под наблюдението на прокуратурата. Работата по случая продължава.", "date": "2018.02.05", "title": "Полицията иззе голямо количество антични предмети в Симеоновград"}
{"url": "http://www.cross.bg/rymuniya-nasekomi-ypravlenie-1567132.html", "text": "/КРОСС/ В резултат на постъпили сигнали за нередности и извършени проверки от страна на дирекция „Управление на териториалното сътрудничество\" в Министерството на регионалното развитие и благоустройството по проект „Разработване и приемане на съвместно институционализирано партньорство за управление на риска от прекомерно разпространение на насекоми, засягащи общественото здраве и безопасност в трансграничния регион Румъния - България\" са регистрирани 4 нередности и са наложени финансови корекции на обща стойност 112 471 лв. (от които 96 552 лв. са върху средствата от Европейския фонд за регионално развитие).Причина за това са установените незаконосъобразни методики за оценка, използване на критерии за подбор, които не са пропорционални на предмета на поръчката, както и липса на прозрачност по време на оценката при проведените обществени поръчки от Асоциацията на Дунавските общини.Асоциацията е Водещ партньор по проекта, който е финансиран по Програмата за трансгранично сътрудничество „ИНТЕРРЕГ V-A Румъния - България\" 2014-2020 и се изпълнява съвместно с румънския партньор „Living Nature\" Foundation, Calarasi. Общият бюджет по проекта е 1 347 194 евро, от който бюджетът на българския партньор е 962 046 евро.Финансови корекции са наложени на договори на обща на обща стойност 1 286 032 лв. (от които 1 111 089 лв. върху средствата от ЕФРР). Те са за проведени процедури с предмет: „Разработване на съвместна географска информационна система (ГИС) за контрол на популацията на насекоми, в рамките на проект: „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния-България\", „Изготвяне на предварително проучване на територията на българската част от трансграничния регион, както и интегриране на изготвеното проучване с проучването на румънската част от трансграничния регион на партниращата организация\", „Осигуряване на информация и публичност по проекта\" и „Доставка на оборудване за целите на проект „Разработване и приемане на съвместно институционализирано партньорство за управление на риска от „прекомерна популация на насекоми, които засягат общественото здраве и безопасност\".Финансовите корекции са наложени при спазване на условията и реда на Закона за управление на средствата от Европейските структурни и инвестиционни фондове, както и при прилагане на процентните показатели, регламентирани в наредбата, след анализ на тежестта на нарушенията във всеки конкретен случай и при съобразяване със съдебната практика по сходни казуси, включително по съдебни спорове с Асоциация на дунавските общини „Дунав\".Програмата за трансгранично сътрудничество „ИНТЕРРЕГ V-A Румъния - България\" 2014-2020 се управлява от Министерство на регионалното развитие, публичната администрация и европейски фонове на Румъния като проектът е финансиран в съответствие с правилата й, след като е бил обект на оценка от Съвместния секретариат по програмата в гр. Кълъраш, Румъния, където се взимат решенията за избор на проекти, и одобрен от Комитета за наблюдение на програмата (съвместен орган между двете държави) на проведеното заседание на 15 октомври 2015 г.Министерство на регионалното развитие и благоустройството изпълнява функциите на Национален орган по програмата и участва пълноправно в нейното изпълнение като има отговорности свързани основно с проверка на законосъобразност на разходите на българските партньори и тяхното съответствие с приложимото европейско и национално законодателство.  ", "date": "2018.02.05", "title": "Над 112 хиляди лева са финансовите корекции по проекта за управление на риска от прекомерно разпространение на насекоми"}
{"url": "http://www.cross.bg/zheni-samo-kyrort-1567115.html", "text": "/КРОСС/ Курорт само за жени ще отвори врати във Финландия. Той ще се намира на малък остров в Балтийско море и ще се нарича \"Супер тя\".Комплексът ще бъде открит официално през юни. Ще бъде забранен за мъже и на него ще могат да почиват само жени, съобщава „Ню Йорк поуст\".Създателят на курорта естествено е жена - Кристина Рот.Идеята и дошла, след като обърнала внимание как дамите реагират на мъжкото присъствие по време на почивка.„Те веднага започват да се правят на красиви пред мъжете и по този не могат да се съсредоточат върху себе си.А когато комплексът изцяло бъде \"женско царство\", атмосферата в него ще бъде много по-релаксираща\", коментира Рот.", "date": "2018.02.05", "title": "Курорт само за жени отваря врати във Финландия"}
{"url": "http://www.cross.bg/filipov-granata-teroristite-1567123.html", "text": "/КРОСС/ „Пилотът на сваления руски изтребител Су-25 се бори с екстремистите до последно\". Това обявиха в прессъобщение от руското военно министерство, цитирано от местни медии.Оказва се, че след като самолетът му се е разбил, пилотът на самолета пилотът се е самоубил с граната, тъй като е бил обграден от терористите.„Майор Роман Филипов води неравен бой с щатното си оръжие до последния си дъх. След като е бил обкръжен от терористите, бидейки тежко ранен, когато разстоянието до тях се е съкратило до няколко десетки метра, руският офицер се е взривил с граната\", написаха от ведомството.Пилотираният от майор Роман Филипов самолет беше свален с преносим зенитно-ракетен комплекс над Идлиб в събота.Министерството отбеляза още, че Филипов до последно се е опитвал да управлява самолета. Според ведомството Филипов е опитен пилот с десетки успешно изпълнени задачи в Сирия.Той вече бе представен за получаване на званието Герой на Русия посмъртно от министъра на отбраната на Русия Сергей Шойгу. ", "date": "2018.02.05", "title": "Сваленият руски пилот се е самоубил с граната"}
{"url": "http://www.cross.bg/moskva-snyag-nasam-1567118.html", "text": "/КРОСС/ Снеговалежът в Москва се оказа рекорден. Това обяви зам.-кметът на руската столица Пьотр Бирюков на пресконференция по повод критичната ситуация, предава ТАСС.„Толкова сняг пада за пръв път от 100 години насам\", подчерта зам.-кметът.Изчисленията показват, че за едно денонощие от улиците на руската столица са извозени 1 200 000 куб. м сняг, след като натрупа от събота насам натрупа 38 см. Тези стойности на валежите, само за два дни, надхвърлят средномесечните за целия февруари.„Улиците вече са разчистени и работата продължава\", уточни Бирюков, макар че по думите му в нормални условия за прибиране на подобно количество сняг са необходими 9 дни, но градската управа ще вземе мерки Москва да бъде разчистена много по-рано. В чистеното се включи и армията.Проблемите обаче се очаква да продължат, тъй като в следващите 3 денонощия се очаква да навали още 6 до 8 см сняг.Заради виелиците в 18 общини на Московска област имаше прекъсвания на електроснабдяването. При скъсване на електропровод от паднало дърво в Москва загина един човек и пострадаха още петима.  ", "date": "2018.02.05", "title": "Снегът в Москва се оказа рекорден"}
{"url": "http://www.cross.bg/-rastezh-raiioni-1567122.html", "text": "/КРОСС/ На 6 февруари 2018 г., от 9.00 часа, в гр. София, хотел „Маринела\" (бул. „Джеймс Баучер\" 100), зала „София 1\", ще се проведе 11-ото заседание на Комитета за наблюдение на Оперативна програма \"Региони в растеж\" 2014-2020. Форума ще открият заместник-министърът на регионалното развитие и благоустройството и ръководител на Управляващия орган на ОПРР Деница Николова и Борислава Уудфорд, представител на Генерална дирекция „Градско и регионално развитие\" на Европейската комисия.По време на заседанието ще бъдат представени информация за актуалното състояние на ОП „Региони в растеж\" 2014-2020, критериите за подбор на операции по процедура: „Енергийна ефективност в периферните райони - 2\" по Приоритетна ос 2 „Подкрепа за енергийна ефективност в опорни центрове в периферни райони\", критерии за подбор на операции по процедура „Подкрепа за деинституционализацията на социалните услуги за възрастни и хора с увреждания\" по Приоритетна ос 5 „Регионална социална инфраструктура\", отчет за изпълнението през 2017 г. и предвидените дейности за 2018 г. на Годишния план за действие на програмата в изпълнение на Националната комуникационна стратегия за програмен период 2014-2020 г. ", "date": "2018.02.05", "title": "11-ото заседание на Комитета за наблюдение на Оперативна програма \"Региони в растеж\" 2014-2020 ще се проведе в София"}
{"url": "http://www.cross.bg/putya-shofyori-shofirane-1567097.html", "text": "/КРОСС/ Стартира кампанията \"Най-добър млад шофьор на България\", на която съорганизатори са СБА, Пътна полиция, ФИА, БЧК, община Пловдив, община Калояново, автомобилни вносители, бензиностанции, медии и други, предава news.bg.\"Мероприятието ще окаже пряко влияние на безопасността на движението\", категоричен беше Емил Панчев - председател на СБА.Жан Тод - президент на ФИА отправи послание към съорганизатори и участници. Той отбелязва, че обединявайки усилията си може да се постигне много в безопасността на пътя.Бойко Рановски - шеф на Пътна полиция, заяви че младите шофьори са най- уязвимите на пътя и целта е да се проучи доколко те са подготвени на пътя, за да се вземат мерки за намаляване на ПТП.Кампанията \"Най-добър млад шофьор на България\" е състезание с обучителна цел, в което могат да участват всички шофьори до 26 години. Те трябва да демонстрират познания на правилата за движение по пътищата, познаване на автомобилите и автомобилните технологии, знания и умения за безопасно шофиране.Право да участват в кампания имат водачи до 26 години, които са активни шофьори с до 5 г. стаж зад волана и без влезли в сила наказателни постановления. Кампанията стартира с първи етап - онлайн тест с въпроси в областта на правилата за движение по пътищата. Тестът ще бъде активен от 5 февруари до 27 април 2018 г.Най-добрите 30 участници ще се класират за втория етап. Състезанието ще бъде на писта в с. Калояново, където участниците ще покажат уменията си за шофиране и ще се състои на 12 май 2018 г.Победителят печели една година безплатно шофиране на Renault Captur .Финалистите на кампанията стават \"Посланици за пътна безопасност\" на СБА, като лично ще спомогнат за информираността сред младите хора относно рисковете за неправилно поведение на пътя. ", "date": "2018.02.05", "title": "Стартира кампанията \"Най-добър млад шофьор на България\""}
{"url": "http://www.cross.bg/tzigari-turgoviya-trimesechie-1567121.html", "text": "/КРОСС/ Положителната тенденция за намаление на средното ниво на потребление на незаконни цигари в страната продължава. Данните за 3-то тримесечие на 2017 г. бяха представени на работна среща, превърнала се вече в обичайна практика, на петте компании от „Инициативата срещу незаконната търговия\"* и представители на правителството и правоприлагащите органи. Резултатите от проучването, което измерва нивата на незаконна търговия чрез събиране на празни кутии от улици и достъпни публични места, бяха представени пред министър-председателя Бойко Борисов, министъра на финансите Владислав Горанов, министъра на вътрешните работи Валентин Радев, Главния прокурор Сотир Цацаров, директора на Агенция „Митници\" Георги Костов, Главния секретар на МВР Младен Маринов и представители на структурите на държавните институции, ангажирани с противодействие на контрабандата.  През 3-то тримесечие на 2017 г. делът на потреблението на цигари без български акцизен бандерол е на рекордно ниско ниво от 6%, което е понижение с един процентен пункт спрямо 2-то тримесечие на 2017 г. и с почти два процентни пункта по-малко от 4-то тримесечие на 2016 г., когато резултатите сочеха 7,8% дял на незаконната търговия с цигари.Резултатите от изследването по градове показва, че делът на потребление на цигари, непредназначени за българския пазар в някои от населените места намалява, но въпреки това, нивото остава значително над средното за страната в следните градове: В други градове в страната, данните показват спад, като рекордьорът в тази вълна е  за 3-то тримесечие на 2017 г. спрямо  г. За първи път откакто се провежда изследването в България Свиленград отбелязва резултат под 10%, като през годините от 2011 г. насам е достигал и нива над 80%.В някои градове нивото на потребление на цигари е традиционно по-ниско от средното за страната, а в други намалява значително:Компаниите от тютюневата индустрия подчертаха, че 1/3 от цигарите, непредназначени за местния пазар, са т.нар. „ - марки, които са създадени с цел единствено да се продават незаконно и нямат аналог на легалния пазар. За поредна година данните посочват, че този тип незаконни продукти, остават сериозен проблем, предвид бързото разпространение и постоянната смяна на марките, които се  предлагат на нелегалния пазар.Компаниите, участващи в проучването, изразиха за пореден път удовлетворение от работата и усилията на държавните институции към проблема с незаконната търговия с тютюневи изделия. Най-важните фактори за тях са  приоритетът на темата за правителството, проявената политическа воля и интерес на най-високо ниво, както и общата работа на институциите и компаниите от Инициативата за борба с незаконната търговия с цигари, която води до  положителни резултати.Въпреки добрите постижения, бизнесът и правителството споделиха общо виждане, че има потенциал за ръст на законния пазар и оптимизиране на приходите от акциз.  ", "date": "2018.02.05", "title": "Нов спад на контрабандата с цигари"}
{"url": "http://www.cross.bg/gripnata-epidemiya-byrgas-1567129.html", "text": "/КРОСС/ След Видин, от днес е отменена и грипната епидемия в област Бургас,  съобщава БНР.Учениците ще се върнат в класните стаи на 7 февруари, след края на междусрочната си ваканция.Отменена е грипната епидемия и в Община Сливен. Остават обаче в сила всички противоепидемични мерки и ограничения, както и задължителният мониторинг на усложненията при заболелите от грип. ", "date": "2018.02.05", "title": "Бургас и Сливен също махнаха извънредните мерки заради грипа"}
{"url": "http://www.cross.bg/dagestan-gamidov-obiski-1567120.html", "text": "/КРОСС/ Цялото ръководство на правителството на Дагестан беше арестувано, а в столицата на руската република текат повсеместни обиски, съобщава НТВ, цитирана от \"Епицентър\".Временно изпълняващият длъжността премиер Абдусамад Гамидов е бил задържан в неделя от служителите на Федералната служба за сигурност (ФСБ), посочва РИА \"Новости\". Според запознати в скоро време на висшия чиновник ще бъде определена мярка за неотклонение и ще бъде повдигнато обвинение.Спецслужбите извършват обиски в домовете на двамата заместница на Гамидов - вицепремиерите Шамил Исаев и Раюдин Юсуфов. Също така от ФСБ имат въпроси и към бившия министър на образованието на Дагестан.Шахабас Шахов, който в момента е в Москва и на-вероятно ще бъде арестуван в близко време, допълва агенцията. По данни на органите на реда, спецслужбите проверяват законността на разходваните в републиката бюджетни средства, в частност - в системата на здравеопазването. На този етап няма повдигнати обвинения към нито един от задържаните.  ", "date": "2018.02.05", "title": "Арестуваха управляващите в Дагестан"}
{"url": "http://www.cross.bg/yaiitza-norvegiya-pyongchang-1567126.html", "text": "/КРОСС/ Олимпийският отбор на Норвегия замалко да се наложи да кара само на яйца по време на престоя си в Пьонгчанг. Скандинавците бяха силно изненадани от организаторите на предстоящите олимпийски игри, след като получиха 15 000 яйца вместо поискани 1500. Любопитното е, че объркването е станало заради грешка в превода, предава БТВ.Норвежката делегация си е комуникирала с домакините посредством онлайн преводач, съобщава най-тиражираният вестник в Норвегия - Aftenposten.\"Получихме половин камион, пълен с яйца. Доставката нямаше край. Просто невероятно\", каза готвачът на скандинавците Стале Йохансен.Йохансен сподели, че с екипа му са върнали ненужните 13 500 бройки, защото поисканите 1500 яйца са достатъчни, за да бъде задоволена нуждата от протеини на целия отбор.\"Ще има омлети, варени и пържени яйца и пушена сьомга с бъркани яйца. Надяваме се, че ще се наложи да правим много сладкиши за медалистите\", каза още готвачът.Норвегия е най-успешната нация в историята на зимните олимпийски игри. Страната е участвала във всички 22 издания досега, като има 118 златни медала и общо 329 отличия.Най-успешният зимен олимпиец също е от Норвегия - Оле Ейнар Бьорндален. 44-годишният биатлонист обаче не попадна в състава на страната за игрите в Пьонгчанг, тъй като не покри вътрешните критерии на скандинавската държава за място в олимпийския отбор. Зимните олимпийски игри в Пьонгчанг започват в петък (9 февруари) и ще продължат до 25 февруари.", "date": "2018.02.05", "title": "Заради онлайн преводач норвежките олимпийци бяха заринати от яйца в Пьонгчанг"}
{"url": "http://www.cross.bg/voiini-video-https-1567125.html", "text": "/КРОСС/ Почитателите на „Междузвездни войни\" вече могат да видят първия трейлър на филма за култовия персонаж от сагата Хан Соло.Премиерата му беше вчера в Минесота по време на големия финал на местните лиги по американски футбол - Супербоул.Кадрите се превърнаха в истински фурор в социалните мрежи и предизвикаха куп въпроси, отговорите на които феновете ще могат да разберат на 25 май, когато филмът тръгва по кината, съобщава БТВ.\n\t\t\t\t\tЛентата, озаглавена „Соло: История от Междузвездни войни\", не е част от сагата „Междузвездни войни\", а отделен филм - както беше „Rogue One: История от Междузвездни войни\", излязъл на екран преди две години.По време на Супербоул бяха показани кадри и от още две от най-чаканите заглавия тази година - „Джурасик свят: Рухналото кралство\" и „Отмъстителите: Война без край\".\n\t\t\t\t\t\n\t\t\t\t\t ", "date": "2018.02.05", "title": "Показаха първи трейлър на филма за Хан Соло (видео)"}
{"url": "http://www.cross.bg/dimov-neno-ostavkata-1567127.html", "text": "/КРОСС/ Екоактивисти поискаха оставката на министъра на околната среда и водите Нено Димов по време на XXI Европейски форум за екоиновации, провел се в „София Тех Парк\", съобщава БТВ. Акцията се разигра и пред очите на ръководителя на Генерална дирекция по околна среда на Европейската комисия Даниел Кайеха Креспо.Повод стана решението на правителството за разширяване на ски зоната над Банско. Според някои граждански организации този ход цели всъщност масова сеч и застрояване на националния парк, тъй като в новия план, разписан в самия край на миналата година, на практика се позволява изграждането на спортни съоръжения и водохващания на територията, включително и на защитената зона.Димов и чуждестранните гости видяха плакати с надписи като „Neno is Lying!\" („Нено лъже\"), „Neno, resign!\" („Нено, подай си оставката!\") и \"Save Pirin\" („Спасете Пирин\"). Протестиращи посрещаха участниците във форума и пред залата.Министърът коментира, че се радва на протестите, защото е живял във времена, в които изказването на различно мнение не е било позволено.", "date": "2018.02.05", "title": "Природозащитници поискаха оставката на Нено Димов и пред чужденците по време на форума за екоиновации в София"}
{"url": "http://www.cross.bg/gripnata-epidemiya-yanyari-1567116.html", "text": "/КРОСС/ Отменена е грипната епидемия във Видинска област от днес. Това обяви за „Фокус\"  д-р Пепа Цветанова, директор на Дирекция „Надзор на заразните болести\" в Регионалната здравна инспекция.Тя поясни, че през изминалата седмица заболеваемостта от грип и остри респираторни заболявания е намаляла.„При стойности 290 на 10 000 души обявихме грипната епидемия на 24 януари. Най-големи стойности бяха постигнати в седмицата от 22 до 28 януари\", каза д-р Цветанова.Тя добави, че през изминалата седмица - 29 януари до 4 февруари, стойностите са 213 на 10 000, което е под епидемичните и затова е издадена заповед за отмяна на грипната епидемия. ", "date": "2018.02.05", "title": "Отмениха грипната епидемия във Видинска област"}
{"url": "http://www.cross.bg/kresnensko-razlozhkoto-vustanie-iiotova-1567113.html", "text": "/КРОСС/ „Днес често чуваме думите „Съединението прави силата\" - добре е не само да ги повтаряме, а да прочитаме всяка една от тях. Защото техният истински прочит минава и през бурните събития на Кресненско-Разложкото въстание. Защото зад всяка от тези думи стоят много човешки съдби, героизъм, пролята кръв за свободата на България и нейното единение.\" Това заяви вицепрезидентът Илияна Йотова в Националната библиотека „Св. Св. Кирил и Методий\" при откриването на изложба, посветена на 140-годишнината от Кресненско-Разложкото въстание.„140 години по-късно героите от Кресненско-Разложкото въстание заемат достойно място в пантеона на националните ни радетели за свобода и единение\", отбеляза Илияна Йотова.По думите ѝ незаслужено първият акт за формирането на единната българска нация след Руско-турската освободителна война е малко познат. Според вицепрезидента Кресненско-Разложкото въстание е от онези примери за присъщата за българския народ непримиримост, „заради която цели 500 години опазихме себе си, своето национално самосъзнание и своята жажда за свобода\".Като истинско родолюбиво дело Илияна Йотова определи изложбата, която е съвместна инициатива на Националната библиотека и Община Кресна. „Документите, които виждаме, са прочит на епохата, на историята, на българщината, на несломимата национална сила и героизъм. Изложбата е посветена на едни от най-жестоките години в нелеката българска история - току-що извоюваната свобода е изтръгната заради политически интереси и имперски амбиции\", каза вицепрезидентът. „Колкото повече млади хора разгледат изложбата, толкова повече ще пребъде България\", заяви Илияна Йотова. ", "date": "2018.02.05", "title": "Вицепрезидентът: Трябва по-често да се зачитаме в думите \"Съединението прави силата\""}
{"url": "http://www.cross.bg/slyzhitelite-bulgariya-zatvorite-1567106.html", "text": "/КРОСС/ Синдикатът на служителите в затворите в България (ССЗБ) иска официално становище от премиера относно политиката на кабинета спрямо заетите в сектора за сигурност. В тази връзка от организацията изпратиха официално писмо до министър- председателя Бойко Борисов с апел за реакция и предприемане на действия за изравняване на заплащането, на служителите, на ГД „Изпълнение на наказанията\" и ГД „Охрана\" с това на служителите на МВР, съобщават от синдиката.Копие от него е изпратено и на вицепремиера по обществения ред и сигурност Красимир Каракачанов, и до министъра на правосъдието Цецка Цачева.В него от Синдикат на служителите в затворите в България (ССЗБ) питат министър-председателя ще предприеме ли правителството мерки и какви за актуализиране на бюджета на Министерството на правосъдието, с оглед осигуряването навреме на средства за изпълнение на поетите спрямо синдиката ангажименти, за изравняване статута на работещите в сектор „Сигурност\".В писмото се призовават властимащите да оповестят публично своята позиция, като от синдиката държат тя да изключва възможности за отстъпление от заявения ангажимент на правителството и на министъра на правосъдието по време на дебата и процедурата по приемане на бюджетната рамка за 2018 година, а именно - за равно третиране и недопускане на дискриминация по отношение на служителите в сектора за сигурност.Синдикалистите изразяват силно безпокойство, „от поведението на институциите, изразяващо се в мълчание, което предполага съмнения относно адекватността на действията на компетентните лица и органи, на фона на напрежението в специализираните звена и протестите на Сдружение „Синдикат на служителите в затворите в България\" и Сдружение „Синдикат охрана\".Припомняме, че от миналата седмица служители на затворите и съдебна охрана в 22 града протестират срещу ниските възнаграждения, лошите условия на труд и съотношението охранявани - охраняващи в местата за лишаване от свобода, определяно от главния прокурор Сотир Цацаров и Европейският комитет за предотвратяване на изтезанията и нечовешкото или унизително отнасяне или наказание (КПИ), като критично.От Синдикат на служителите в затворите в България ще решават дали да пренесат протеста си на жълтите павета в София на общо събрание, което ще се проведе в края на седмицата.От Синдиката на служителите в затворите в България съобщават, че до момента имат подкрепа от Съюза на съдиите в България, Асоциацията на прокурорите в България и на Синдикалната федерация на служителите. ", "date": "2018.02.05", "title": "Служителите на затворите пратиха писмо до премиера, искат реакция "}
{"url": "http://www.cross.bg/malta-boiiko-borisov-1567105.html", "text": "/КРОСС/ Премиерът Бойко Борисов се срещна с президента на Република Малта Мари-Луиз Колейро Прека.Приоритетите на Българското председателство на Съвета на ЕС с акцент европерспективата на страните от Западните Балкани, миграционната криза, кохезионната политика и други важни за Европа теми бяха център на разговора между двамата.Бойко Борисов и президентът на Малта изразиха сходни позиции по стратегическите въпроси в Европейския съюз и оцениха високо доброто двустранно партньорство в редица сектори, съобщават от пресслужбата на правителството. ", "date": "2018.02.05", "title": "Премиерът обсъди председателството и стратегически въпроси с президента на Малта"}
{"url": "http://www.cross.bg/evropa-putyvat-evropeiiskata-1567111.html", "text": "/КРОСС/ Срещи с местни жители, непознати кътчета на Европа и красиви пейзажи - това очаква осмина щастливци, които ще могат безплатно да пътуват месец из Стария континент, предава БТВ.Целта на проекта Road Trip е да се създаде филм за преживяното, който ще е част от онлайн пътеводител, наречен „Извън отъпкания път\".Желаещите трябва да разкажат в едноминутно видео защо именно те са най-подходящите. Препоръчително е да споделят своите амбиции, интереси и силни страни. Доброто владеене на английски език е плюс в кандидатурата.Условието е желаещите да са между 18 и 30 години. Избраните ще трябва да споделят всяко свое впечатление в социалните мрежи.„Тези осем души ще бъдат разделени на четири двойки и с всяка една от тях ще има професионален екип, който ще записва техните ежедневни преживявания\", каза Огнян Златев, ръководител на представителството на Европейската комисия в България.Пътешествениците ще изминат над 12 хил. км по 4 основни маршрута в цяла Европа.Крайният срок за подаване на формулярите е 11 февруари 2018 г., така че бъдещите пътешественици имат още малко време да кандидатстват.Те могат да посочат и в кой период желаят да пътуват:14 април - 12 май 2018 г.19 май - 16 юни 2018 г.23 юни - 21 юли 2018 г.28 юли - 25 август 2018 г.Пътуването се организира от Генерална дирекция „Регионална и градска политика\" на Европейската комисия. ", "date": "2018.02.05", "title": "Еврокомисията дава възможност на 8 българи да пътуват безплатно за месец из цяла Европа"}
{"url": "http://www.cross.bg/rysiya-ryabkov-sanktzii-1567108.html", "text": "/КРОСС/ Русия все още разполага с контрадействия, които може да предприеме срещу САЩ в битката на санкции тип \"око за око\", но засега взема само предпазни мерки. Това коментира руският заместник-министър на външните работи Сергей Рябков пред в. \"Известия\".С отношения, обтегнати заради Сирия, Украйна и твърденията на САЩ, че Русия се е намесила в американските президентски избори през 2016 г., нещо, което Москва отрича, връзките между двете страни се сринаха до най-ниското си равнище след края на Студената война, пише изданието, цитирано от news.bg.Американското финансово министерство през миналата седмица назова 210 души, включително 96 олигарси с богатство от 1 млрд. долара или повече, в списък с руснаци, смятани за приближени на Кремъл като част от пакета от санкции, наложени през август миналата година.Въпреки че самият доклад е само информативен, финансовият министър на САЩ Стивън Мнучин заяви, че скоро ще бъдат наложени санкции на руснаците в списъка, без да уточнява какви, макар че Белият дом обяви същевременно с публикуването на списъка, че засега няма да налага нови санкции срещу Русия.Зам.-министърът на външните работи на Русия Сергей Рябков изтъкна пред \"Известия\", че Москва преди е отвръщала на САЩ чрез отмяна на споразуменията в ядрената област, разширявайки списъка си с американски политици, които смята за противници на Русия, и като нареди половината служители на американското посолство в Русия да напусне страната.\"Все още има останали такива мерки в нашия арсенал\", заяви Рябков и допълни: \"Но тяхното възможно активиране е обект на отделно политическо решение.\"Подобно решение, ако бъде взето, щяло да бъде взето от руския президент Владимир Путин, след като прецени \"комбинация от фактори\".\"Трябва да преценим последствията (от кремълския доклад) от гледна точка на начина, по който се използва\", изтъкна Рябков.Въпреки лошото състояние на отношенията между САЩ и Русия, Рябков посочи, че Москва продължава да се стреми да постигне напредък със САЩ, когато става въпрос за множество споразумения и договори за контрол върху оръжията и разрешаване на конфликти по света.", "date": "2018.02.05", "title": "Русия предупреди: Все още има мерки, които можем да предприемем срещу САЩ"}
{"url": "http://www.cross.bg/ankara-poslanik-tyrtziya-1567110.html", "text": "/КРОСС/ Кралство Нидерландия обяви, че изтегля своя посланик от Анкара и ще отнеме на Република Турция правото да разполага със свой представител в страната, предава „Франс прес\", цитирана от „Фокус\".Турски посланик в Холандия всъщност в момента няма и просто няма да бъде издаде разрешение за назначаването на такъв. Това ще бъде така, докато страната не върне своя посланик в Анкара. Той няма достъп до Турция и макар все още да се водеше посланик, не е бил в мисията в Анкара от март 2017-а.Отношенията между двете държави са на ниско ниво от миналата година, когато нидерландски официални лица не позволиха на турски министър да проведе митинг, на който да агитира турската диаспора Холандия за референдума за конституционни промени, с който президентската институция в Турция придоби много по-голяма власт.Външният министър на Нидерландия заяви, че въпреки разговорите с Анкара, „не постигнахме съгласие относно това как да нормализираме отношенията си\". ", "date": "2018.02.05", "title": "Холандия изтегля посланика си от Анкара и забранява на Турция да назначи свой"}
{"url": "http://www.cross.bg/ministur-nenchev-voenen-1567107.html", "text": "/КРОСС/ Президентът (2012-2017) Росен Плевнелиев ще бъде разпитан като свидетел по делото срещу бившия военен министър Николай Ненчев за договора с Полша за ремонт на самолетите \"МиГ-29\". Това съобщиха от Софийския градски съд, предава „Дарик\". Заседанието по делото е в сряда.Бившият военен министър е на съд за два отделни случая, в които според прокуратурата е извършил престъпление по служба, от което са настъпили значителни вредни последици.Прокуратурата смята, че от май до септември 2015 г. Ненчев не е осигурил авиационната безопасност и летателната годност на авиацията на Военновъздушните сили, като не изпълнявал договорите за ремонт на руските изтребители с фирмата производител \"РСК МИГ\", а преговарял с Полша. ", "date": "2018.02.05", "title": "Съдът привика Плевнелиев"}
{"url": "http://www.cross.bg/pistata-kudeto-bilo-1567117.html", "text": "/КРОСС/ Момченце на 5 години от Русия е в кома, след като е било ударено от сноубордист в курорта Пампорово, съобщава БНР, като се позовава на информация от смолянската полиция.Тежкият инцидент е станал днес по обяд на мястото, където се пресичат ски пистата и пистата за сноуборд.Момченцето е било на пистата със ски учител. 15-годишен сноубордист от София е правил скок на указано за целта място и е паднал върху детето, като го ударил в гърба.Детето е откарано веднага в смолянската болница, където в момента му правят изследвания със скенер.  ", "date": "2018.02.05", "title": "5-годишно момченце е в кома след инцидент на писта в Пампорово"}
{"url": "http://www.cross.bg/koreya-delegatziya-severna-1567109.html", "text": "/КРОСС/ Ким Йън-нам, който заема поста на министър-председател и председател на президиума на Народното събрание на Северна Корея, ще застане начело на делегация от официални лица, които ще посетят Сеул по случай предстоящото начало на зимните олимпийски игри, пише британският вестник \"Гардиън\", цитиран от \"Фокус\".Това ще е първата визита на държавна севернокорейска делегация в Южна Корея от 2014 г., припомня изданието, като отбелязва, че новината роди спекулации за разговори между Пхенян и Вашингтон в Пьончан, тъй като САЩ изпращат на олимпиадата вицепрезидента Майк Пенс.Северна Корея е обявила намерението си да изпрати делегация в южния си съсед в неделя чрез горещата линия, установена между двете държави. Ким Йън-нам, който е и приближен на лидера на КНДР Ким Чен-ун, ще бъде придружен от трима други официални лица в рамките на насроченото за 9-11 февруари посещение.", "date": "2018.02.05", "title": "КНДР праща един от висшите си държавници на откриването на олимпийските игр"}
{"url": "http://www.cross.bg/godini-zadurzhani-ybiiistvoto-1567114.html", "text": "/КРОСС/ Двама младежи са задържани за убийството на 70-годишния Асен Пуров по прякор „доктора\" от Айтос. Това обяви на брифинг Красимира Кателиева, административен ръководител на Окръжна прокуратура, предава „Фокус\".Убийството е станало на 2 февруари. Задържаните са Желязко Данчев на 20 години и Ясен Стойчев на 16 години.Ст. комисар Калоян Калоянов, директор на ОДМВР - Бургас, уточни, че единият от младежите е девето дете в семейството и никога не е ходил на училище. Той е безработен, а в миналото си има две прояви за кражби. Вторият е пето дете в семейство с шест деца. Ходил е на училище до 2 клас, не работи и е с една проява за кражба на метални отпадъци.Убитият мъж е водил клошарски начин на живот и е обитавал изоставена постройка. Извършителите са му нанесли 32 удара с един нож в областта на корема и врата, като са го удряли и с юмруци в главата. Пострадалият е лежал на земята и е спал и по никакъв начин не ги е предизвикал.  Към момента няма мотиви за извършеното деяние. Според разследващите най-вероятно е за удоволствие, защото и двамата задържани са употребили алкохол преди и след убийството.Законът предвижда от 10 до 20 години лишаване от свобода за пълнолетни лица и от 5 до 12 години за непълнолетни.Извършителите са задържани за срок от 72 часа, като утре Прокуратурата ще внесе иск в съда за налагане на най-тежката мярка за неотклонение \"задържане под стража\". ", "date": "2018.02.05", "title": "Ужас! Младежи убили бездомник за удоволствие - наръгали го 32 пъти с нож и го били с юмруци в главата, докато спи"}
{"url": "http://www.cross.bg/dobrich-krymova-rukovodstvo-1567112.html", "text": "/КРОСС/ Успеем ли да стабилизираме дружеството, за да не генерира нови загуби, ще може да се търси привлечен ресурс от банки или други кредитни институции, или дори държавен заем, който да е безлихвен. Така заместник-министърът на регионалното развитие и благоустройството Малина Крумова коментира състоянието на ВиК Добрич в предаването на БНР „Преди всички\". Тя обясни, че проблемите в оператора са се развивали от поне 10 години и посочи, че една от причините за лошото му финансово състояние е свързана с огромните разходи за електричество, тъй като водата в областта се добива по помпажен начин, а разходите за тази дейност не се покриват от приходите на дружеството. Заместник-министърът допълни, че има сериозни проблеми и със събираемостта и състоянието на водоснабдителната мрежа.Според Малина Крумова стабилизирането на оператора ще е труден и дълъг процес заради натрупаните задължения в размер на над 32 млн. лв. и затова първата задача е да има положителен финансов резултат. Тя посочи, че действията на новото ръководство са насочени в тази посока. Настоящото ръководство на ВиК-Добрич показва резултати, каза още заместник-министърът и обясни, че за първи път дружеството има положителен финансов резултат за деветмесечието на миналата година. Постигнати са редица споразумения с кредитори за разсрочване на стари задължения, включително на лихвите по тях, което дава глътка въздух и позволява по-структурирана оперативна работа, допълни тя. Работи се за повишаване на събираемостта. В летния сезон са проведени редица акции по отношение на установяване на кражби и преустановяване на неправомерно използване на вода.За оптимизацията на дружеството може да допринесе и подмяната на стари тръби като се прекратят загуби  и течове по тях, коментира още Малина Крумова. Тя напомни, че в момента от Община Добрич се изпълнява голям проект с финансиране от Оперативна програма „Околна среда\", който е насочен към подмяна на водоснабдителна мрежа в града. Подготвя се и регионално прединвестиционно проучване за Област Добрич, което също ще концентрира инвестициите в Добрич. Тези два проекта ще осигурят инвестицията, която е необходима, за да се намали съществено загубата на вода от течове и аварии в града. Тръбите са стари, никой не го отрича. Те се нуждаят от сериозна инвестиция и това се прави с двата проекта, подчерта Крумова.Заместник-министърът посочи, че магически решения няма и е некоректно вината за тежкото състояние на ВиК Добрич да се прехвърля върху сегашното му ръководство, каквито твърдения се тиражират в публичното пространство и попита какво е направил предишният управител за решаването на проблема в Добрич, след като го свежда до старите тръби с лошо качество, които пораждат големите водозагуби.Заместник-министърът коментира, че през 2016 г. при старото ръководство бизнес планът на ВиК Добрич е предвиждал цена от 2,41 лв. за доставяне на вода. В коригирания бизнес план тази цена е намалена с 40 ст.Малина Крумова добави, че на 13 февруари в Добрич ще се състои среща, на която ще бъдат дискутирани всички интересуващи гражданите въпроси.", "date": "2018.02.05", "title": "С новото ръководство ВиК Добрич вече дава добри финансови резултати"}
{"url": "http://www.cross.bg/danni-yseteno-bulgariya-1567096.html", "text": "/КРОСС/ Слабо земетресение бе усетено в Югозападна България.По данни от сайта на Националния институт по геофизика, геодезия и география земен трус с магнитуд 3.7 по Рихтер е регистриран в 11.13 часа на територията на Гърция, на 6 км от Дойран.Земетресението е усетено област Благоевград и особено по високите на етажи на блоковете в града. Няма данни за нанесени материални щети, пострадали и жертви. ", "date": "2018.02.05", "title": "Земетресение в Гърция се усети и в Югозападна България"}
{"url": "http://www.cross.bg/nashite-evropa-malta-1567098.html", "text": "/КРОСС/ Трайно решаване на мигрантската криза е възможно само чрез по-голяма сигурност и стабилизиране на районите, откъдето пристигат мигрантите.  Политиката на отворените врати докара не толкова до големи проблеми в Европа, а в самите държави, откъдето тръгват мигрантите. Това обяви президентът  Румен Радев след срещата си с държавния глава на Република Малта Мари-Луиз Колейро Прека, предава „Фокус\".„Трябва да имаме ясна преценка за риска и за заплахите, какви са тенденциите на мигрантския натиск, да имаме ясна преценка за източниците. На второ място е солидната охрана на външните граници на ЕС. Много е важно да имаме единна европейска политика, касаеща убежището. Това е една от темите по време на нашето председателството на Съвета на ЕС. Трайно решаване на мигрантската криза е възможно само чрез гарантиране на по-голяма сигурност и стабилизиране на регионите, откъдето пристигат мигрантите и бежанците и съдействие за икономическото и социално развитие на тези региони. Политиката на отворени врати докара не толкова до големи проблеми в Европа, а в самите държави, откъдето тръгват мигрантите. Когато един човек знае, че може да реши своите проблемите, ако успее да се добере до Европа, до нейната солидна социална система, този човек духовно вече се откъсва от проблемите на собствената си страна. Ето това е нещо, за което сериозно трябва да се замислим, защото предлагайки социална сигурност тук, в Европа, на милиони хора от тези проблемни региони, всъщност те престават да мислят за бъдещето на собствените страни, а мислят как да дойдат в Европа\", коментира Радев.По думите му трябва да се създадат зони за сигурност, да работят за стабилизиране и укрепване на тези държави, за да може техните граждани да живеят с проблемите на собствените си държави, да бъдат мотивирани да остават там. Европа да не се превръща в крепост, а да излезе и на място за помага на държавите от Северна Африка и Близкия изток\", призова държавният глава.Относно срещата между двамата президенти Радев коментира:„По време на нашата среща в Малта направихме преглед на нашите двустранни отношения и констатирахме, че има огромен потенциал за тяхното развитие. Днес поехме една инициатива. Днес сте тук с една много силна делегация. Такава делегация идва за пръв път в България. Убеден съм, че това е знак на важността на нашите отношения от Ваша страна. Изразихме силна позиция по отношение на мигрантската криза и охраната на външната граница. Обсъдихме и значението на очакваната многогодишна финансова рамка. Първите разговори ще започнат тук в България на 9 март\".Българският президент уточни, че двете страни споделят сходни позиции, че кохезионната политика е в основата на Европейския съюз.„Тук говорим на един глас за по-бързо изравняване на стандарта на живот между държавите от Севера и Юга, от Изтока и Запада. Огромен потенциал съществува и в развитието на нашите културни връзки. Вие сте първият президент, който празнува празника с нашите сънародници в Малта на светите братя Кирил и Методий и предоставяте вашата резиденция за този празник. Нашите сънародници в Малта са живият мост. Убеден съм в успехите на днешния ден. Благодарим за това, че спомагате те да се интегрират във вашето общество по един най-добър начин. Убеден съм в успехите на днешния ден не само да потвърдим нашите позиции за развитието на нашите двустранни отношения, но и с практически действия и резултати, които ще дойдат от българо-малтийския бизнес форум, който по-късно следобед ще посетим\", заяви Румен Радев.По думите му свързаността между двете страни означава да се развиват възможностите, да се създават връзки във всички области, които представляват взаимен интерес.„Да речем по време на бизнес форума днес ще обсъждаме основно връзките в сферата на икономическото развитие в различни сектори, особено в сектора на информационните технологии и търговията. Също така логистиката, транспорта с акцент върху авиацията, морския транспорт, селското стопанство, туризма е много добре развит в нашите държави и можем да споделим добрия опит в тази област. Също така образованието и научният обмен ще бъдат в центъра на този форум, разбира се и културните връзки\", каза още държавният глава.„Приятелството между нашите народи ще се развива и за в бъдеще\", обяви от своя страна президентът на Малта Мари-Луиз Колейро Прека.„С нетърпение очаквам да видя практически резултати от нашите конструктивни разговори. Сред секторите, които обсъдихме, са финансовите услуги, образованието, здравеопазването, логистиката, туризма, морските работи, миграцията и други европейски въпроси, които са важни за нашите народи и всички страни в ЕС. Преподаването на английски език като чужд език е начин да можем да сближим нашите народи. Моето посещение показва едно прекрасно състояние на нашите политически отношения\", заяви малтийският президент.По думите ѝ общите им позиции по стратегически въпроси в ЕС показва възможността им да станат истински хъб в тази област.„Тези ценности определят и България, и Малта като страни на добрата воля. Приятелството между нашите народи ще се развива и за в бъдеще\", каза още тя. ", "date": "2018.02.05", "title": "Радев: Европа не бива да се превръща в крепост, а трябва да излезе и на място за помага в Северна Африка и Близкия изток"}
{"url": "http://www.cross.bg/idlib-siriya-tyrtziya-1567095.html", "text": "/КРОСС/ Турция също може да носи вина за сваления руски щурмoвак Су-25 в Сирия. Причината е, че турската страна е поела отговорността  да \"гарантира сигурността в тази територия\", а именно района на Идлиб, пише вестник \"Комерсант\", като се позовава на свой източник.Именно Анкара контролира зоната за деескалация в Идлиб.Източникът поясни, че при разработването на плана на полета може да са разчитали на това. Според представителя самолетът е ударен по време на маневра на ниска височина - около 400 метра.Щурмoвакът беше свален в сирийската провинция Идлиб в събота, 3 февруари. Самолетът, пилотиран от Роман Филипов, е свален с преносим зенитно-ракетен комплекс. Отговорност поеха екстремистите от Тахрир ал Шам.Убитият пилот е от Приморски край в Далекоизточния федерален окръг.Руският център за помирение в Сирия работи с Турция за връщане тялото на пилота, тъй като Анкара контролира зоната за деескалация в Идлиб.", "date": "2018.02.05", "title": "И Турция може да носи вина за сваления руски изтребител в Сирия"}
{"url": "http://www.cross.bg/sharlopov-stefan-royal-1567094.html", "text": "/КРОСС/ Бизнесменът Стефан Шарлопов  е починал тази нощ в съня си, съобщава БТВ, като информацията е потвърдена и от неговата компания „Шарлопов Груп\".Стефан Шарлопов е роден е на 14 октомври 1962 г. в Бургас. През 1986 г. завършва висшето си образование във Великотърновския университет, специалност „Българска филология\".След това започва работа като журналист в София. 26-годишен издава първата си книга с художествена документалистика. През 1989 г. започва частен бизнес.Шарлопов се занимава със стокови и финансови операции до 1993 г. През 1995 г. създава „Роял Фуудс\" АД - компания за производство на трайни пакетирани сладкиши с фабрика в Елин Пелин. Освен на четирите индустриални предприятия, Стефан Шарлопов повече от 10 години е мажоритарен собственик и председател на Съвета на директорите на фирмата за бутилиране на минерална вода „Девин\" АД, „Санел\" АД, „Роял Стоун\" АД, „Роял Инвестмънт\" ООД, „Роял Холидей\" ЕАД и др.55-годишният Стефан Шарлопов е един от учредителите на Национално движение „Българско наследство\". Той също така бе председател на Българския съюз по балнеология и СПА и собственик на веригата „Шарлопов хотелс\". Един от последните му проекти бе комплекс „Созополис\".Шарлопов има пет деца, като дъщеря му Ева Шарлопова-Гергинова е изпълнителен директор на \"Шарлопов Груп\". ", "date": "2018.02.05", "title": "Почина бизнесменът Стефан Шарлопов"}
{"url": "http://www.cross.bg/ivan-suvetnik-priemna-1567099.html", "text": "/КРОСС/ На 6 февруари, от 15.00 до 17.00 часа, народният представител от „БСП за България\" проф. Румен Гечев и общинският съветник Иван Таков ще бъдат на разположение на софиянци в постоянната приемна на БСП - София на .Желаещите може да се запишат предварително на телефон 02/987 20 86.  ", "date": "2018.02.05", "title": "Депутатът от БСП проф. Румен Гечев и общинският съветник Иван Таков ще проведат приемна за граждани"}
{"url": "http://www.cross.bg/leva-septemvri-beshe-1567100.html", "text": "/КРОСС/ Прокуратурата поиска отстраняването на кмета на Септември Марин Рачев и Станой Милов, служител в общината, съобщава БНТ.Искането ще бъде разгледано от Специализирания наказателен съд днес, информираха от прокуратурата.Рачев беше задържан при първата акция в борба с корупцията след приемането на новите законови мерки. Срещу него бяха повдигнати две обвинение, за които е ясно, че е ощетил общината за над 400 хиляди лева, но разследването е за отклонени средства за 14 милиона лева.Впоследствие кметът на Септември беше пуснат на свобода срещу 250 000 лева парична гаранция. ", "date": "2018.02.05", "title": "Прокуратурата поиска отстраняването на кмета на Септември"}
{"url": "http://www.cross.bg/prof-proekt-stava-1567102.html", "text": "/КРОСС/ Минералната баня в „Овча купел\" ще се превърне  в Общински център за изследване на минералните води. Това потвърдиха пред БНР проф. Иван Илчев и Оля Харизанова от Софийския университет.„Не става дума за общински проект, а за проект по ОП \"Наука и образование и интелигентен растеж. Става дума за изграждане на инфраструктура с готовност за наука,  уточни проф. Харизанова.Тя допълни, че „има строг контрол от Брюксел. Ще получим авансово финансиране и само при коректно доказване на разходите ще бъдат възстановявани. Ще върнем към живот три емблематични места и ще бъдат създадени 20 лаборатории\".„Ремонтът на банята е част от цялостен научен проект, по който преустройството е 10 процента от общата сума. А тя е 30 милиона за 6 години\", добави проф. Илчев.„Участват 12 институции и идеята е да разполагаме с развита инфраструктура да кандидатстваме за нови проекти\".  ", "date": "2018.02.05", "title": "Западналата баня в \"Овча купел\" става научен център"}
{"url": "http://www.cross.bg/kirov-delo-beshe-1567101.html", "text": "/КРОСС/ Бившият директор на Националната разузнавателна служба  Кирчо Киров беше осъден условно на две години лишаване от свобода с четири години изпитателен срок, съобщава БТВ.Решението на Софийския градски съд е по делото, в което Киров е обвинен, че е разгласил класифицирана информация пред медиите. То е на първа инстанция и може да се обжалва пред Апелативния съд.Заедно с днешната си присъда СГС отмени и мярката за неотклонение на Киров, която беше парична гаранция.Преди по-малко от две седмици Киров беше осъден на 15 години лишаване от свобода при първоначален строг режим. Тази присъда беше за длъжностно присвояване в периода 2007 - 2011 г., което е било в размер на повече от 5 млн. лв. Това е второто дело срещу бившия директор на Националната разузнавателна служба.Според Киров това дело е било „бързо, поръчково и политическо\".Политическо той нарече и днешното дело срещу себе си. По думите му то е било „организирано\" от настоящия шеф на службата Драгомир Димитров.Киров беше осъден и по друго дело за същия тип присвояване и сходен размер на щетата - по него получи присъда от 10 години затвор на две инстанции. ВКС обаче върна това дело на въззивната инстанция, която още не се е произнесла.", "date": "2018.02.05", "title": "Още една присъда за бившия шеф на разузнаването Кирчо Киров"}
{"url": "http://www.cross.bg/erdogan-sreshtata-vatikana-1567104.html", "text": "/КРОСС/ Турският президент Реджеп Ердоган се срещна с папа Франциск във Ватикана. Това е първата подобна визита от 59 години.Тя бе съпътствана от забрана за протести, която италианските власти,  която наложиха. Те обявиха 24-часова забрана за демонстрации, която обхваща пристигането на Ердоган късно в събота и заминаването му в понеделник сутринта. За посещението му бяха разположени 3500 полицаи, предава БНР.Въпреки забраната около 200 души, организирани от кюрдска асоциация в Италия, планираха да протестират, седейки недалеч от Ватикана, а причината е турската военна операция в Сирия.Преди срещата конвоят на Ердоган пристигна на пустия пл. „Свети Петър\", който бе зорко охраняван от полицията.Турция стартира на 20 януари операция „Маслинова клонка\", целяща за прогони от анклава Африн в Северна Сирия кюрдските Сили за защита на народа (СЗН), които Анкара смята за клон на терористичната организация ПКК.По време на срещата между папа Франциск и президентът Ердоган са посочили вредите, произлизащи от решението на САЩ за Йерусалим и са подчертали, че то не трябва да се реализира на практика, предава Anadolu Agency.Според неназовани източници от турското президентство, срещата, проведена в Апостолическия дворец във Ватикана, е преминала в „изключително приятелска\" атмосфера. Ердоган и папата са обсъдили Йерусалим, продължаващата бежанска криза и развитието на събитията в Близкия изток, основно в Сирия, както и тероризма, междурелигиозните отношения и др.Двамата са съгласни, че Йерусалим трябва да запази свещения си статут за мюсюлмани, християни и евреи, както е предвидено според резолюциите на ООН и международното право.Източникът на \"Анадолу\" твърди, че по време на срещата турският държавен глава и папата са обсъдили взаимни мерки срещу ксеонофобията и ислямофобията, като лидерите са подчертали, че приравняването на исляма с тероризма е погрешно.", "date": "2018.02.05", "title": "Ердоган се срещна с папата във Ватикана"}
{"url": "http://www.cross.bg/brekzit-suyuz-mitnicheskiya-1567103.html", "text": "/КРОСС/ Британското правителство изключи вероятността Обединеното кралство да остане в митническия съюз след Брекзит и от „Даунинг стрийт\" заявиха, че страната „категорично\" ще напусне митническия съюз.В опит да се успокоят страховете на някои твърди привърженици на Брекзит, които обвиниха министъра на финансите Филип Хамънд, че се опитва да следва собствена политика на възможно най-близки отношения с Европейския съюз, от канцеларията на премиера излязоха с ясно изявление, че оставането в митническия съюз не е политика на правителството.Това става в деня на среща в Лондон между главния преговарящ за ЕС Мишел Барние, премиера Тереза Мей и министъра за Брекзит Дейвид Дейвис.Утре в Брюксел започват първите преговорите по условията на преходния период, който трябва да осигури по-плавен преход след като Великобритания напусне ЕС. А в сряда и четвъртък ще се събере правителствената комисия за Брекзит, от която се очаква да излезе с позиция за постигане на споразумение по бъдещите митнически договорености с останалите 27 страни-членки на съюза. Вчера министърът на вътрешните работи Амбър Ръд отхвърли предупрежденията на привържениците на „твърд Брекзит\", че Тереза Мей я грози опасност за лидерския пост, ако се стреми към запазване на тесни връзки с ЕС.  ", "date": "2018.02.05", "title": "Великобритания категорично напуска митническия съюз"}
{"url": "http://www.cross.bg/rabotni-mesta-proekta-1567092.html", "text": "/КРОСС/ Този петък в Терма Еко Вилидж се проведе заключителна прес-конференция, която отбелязва края на проект BG05M9OP001-1.003-0755-C01 на фирма Стройтранс 2011 „Инвестиции в нови работни места\", финансиран по схема „Ново работно място 2015\" на Оперативна програма „Развитие на човешките ресурси 2014-2020\" с договарящ орган Министерство на труда и социалната политика.Проектът се изпълнява в периода септември 2016 - февруари 2018 като за този период даде възможност лица от уязвими групи да натрупат практически умения и да започнат работа в сектора на хотелиерството и ресторантьорството.Проектът успя да постигне заложените си цели да се разкрият 25 нови  работни места за безработни и/или неактивни лица, и инвестиции в оборудване, нужно за допълнителното развитие на предлаганите туристически услуги в хотел „Терма Палас\".Общо над 40 души получиха временна субсидирана заетост в рамките на проекта. Близо 50% от новонаетия персонал попадат групата - младежи (до 29 г.), възрастни (над 55 г.) и хора с ниско образование, а 16 от тях са преминали обучение - дигитални компетентности и общуване на английски език. По този начин лицата са успели да подобрят своята конкурентоспособност на отворения пазар на труда. Стройтранс 2011 ще запази част от разкритите по проекта през 2016 г. работни места и през следващата година.В рамките на проекта се финансираха материални активи на стойност над 90 000 лв., нужни за новоразкритите работни места, състоящи се от оборудване за  административно управление на дейността на хотела, за поддръжка на хотелски постелчен инвентар и хигиенизация, както и за кулинария.Проектът се осъществява с финансовата подкрепа на Оперативна програма „Развитие на човешките ресурси 2014-2020\", съфинансирана от Европейския социален фонд на Европейския съюз.  ", "date": "2018.02.05", "title": "Приключва проект „Инвестиции в нови работни места в Стройтранс 2011 ЕООД“, финансиран от ЕСФ чрез ОП РЧР"}
{"url": "http://www.cross.bg/trafik-tzatzarov-heroin-1567090.html", "text": "/КРОСС/ \"Снощи (4 февруари) са задържани 32 кг хероин. Проведена е и операция за противодействие на трафик на оръжия\". Това обяви главният прокурор Сотир Цацаров след представянето на резултати от изследване за контрабандата на цигари, предаде репортер на Агенция „Фокус\".„Усилията и на Прокуратурата, и на МВР са свързани не само с противодействието на незаконната търговия с цигари. Това е само един от спектрите на работата ни, свързани и с противодействие на незаконния трафик на наркотични вещества\", посочи той. Пред журналисти главният прокурор обясни, че се очаква по-късно от Специализираната прокуратура да дадат информация за операциите.По повод информация на израелски медии, че не Хизбула стои зад атентата в Сарафово, тъй като името им не фигурира в обвинителния акт и може ли да има такава версия Сотир Цацаров коментира: „За нас няма версии, каквито биха били развивани от един или други израелски медии. Българската прокуратура обвинява конкретни лица, както е навсякъде по света. Не обвиняваме организации, държави, движения, независимо дали биха били квалифицирани като прогресивни или терористични. Извършителите са физически лица и такава е логиката на наказателното право. Не се занимаваме с организации и не ги обвиняваме. Всичко останало са въпроси на външна политика\", каза още главният прокурор.Няколко часа, след като Цацаров обяви новината за задържания хероин, от прокуратурата излязоха и с официално прессъобщение.пишат от държавното обвинение.Относно незаконния трафик и търговия на оръжие, стана ясно, че 8 души са били задържани в края на миналата седмица при акция на ГДБОП в София. Престъпната група се е занимавала с преработка на газови пистолети в бойни. При обиските са открити различни видове боеприпаси, в това число и взривове.Групата е била следена от полицията от месеци. Разследването по случая продължава.   ", "date": "2018.02.05", "title": "Цацаров: Задържани са 32 кг хероин, проведена е и операция срещу трафик на оръжия"}
{"url": "http://www.cross.bg/ferma-kilograma-krazhbata-1567091.html", "text": "/КРОСС/ Неизвестни извършители са извършили кражба във ферма в село Мърчево, област Монтана, съобщава БНТ.По информация на Областната дирекция на МВР в Монтана кражбата е извършена през почивните дни от ферма, собственост на 69-годишен мъж.От полицията са установили, че неизвестните пробили отвор в тухлена стена на стопанска постройка и изнесли 40 кокошки, 13 пуйки, 800 килограма царевица, 200 килограма пшеница, 50 килограма смески за храна на птици и лампи за отглеждане на птици. Щетите от нападението все още се уточняват.Според криминалисти става въпрос за организирана група крадци, които са ползвали камион, за да отнесат плячката си. За кражбата престъпниците са използвали камион, с който са отнесли плячката.Работата по случая продължава. Образувано досъдебно производство.", "date": "2018.02.05", "title": "Крадци задигнаха кокошки, пуйки и над един тон фураж от ферма в Монтанско"}
{"url": "http://www.cross.bg/tzigari-godina-zayavi-1567087.html", "text": "/КРОСС/ „През 2017 година са иззети над 50 милиона къса цигари, както и над 48 тона нарязан тютюн\", съобщаи министърът на вътрешните работи Валентин Радев.„МВР поставя акцент върху противодействието на контрабандата на цигари и тютюневи изделия. Засилва се капацитетът на нашите органи\", заяви министърът, цитиран от \"Фокус\".„През 2017 година са проведени 43 специализирани тематични операции. Структурите на МВР са извършили 1154 проверки на обекти. През септември 2017 година със Специализираната прокуратура са иззети 915 мастърбокса цигари. Задържани са 9 лица, повдигнати са обвинения на 5-има. Това е само един пример от 2017 година\", отчете се Валентин Радев.„Предотвратени са щети за над 16 млн. лева. Така работи държавата - регулярно, методично и резултатно\", похвали се вътрешният министър.„Отбелязваме най-ниското до момента ниво на контрабанда при цигарите - 6%\", допълни добрите резултати главният прокурор Сотир Цацаров.„На първо място искам да отбележа, че формулировката, под която е обозначено проучването „Цигари непредназначени за местния пазар\" е изключително деликатна и в същото време показваща за какво става дума. Най-общо казано става дума за това, което представлява незаконна търговия, контрабанда и което в крайна сметка осъществява и престъпни състави. Въпреки деликатната формулировка „цигари, непредназначени за местния пазар\", не може да не отбележим няколко неща. На първо място плюсовете - да, 6% е най-ниското ниво, мерено до момента. Тези 6% обаче не бива да ни успокояват, защото в рамките им маржовете са много големи по места\", заяви Цацаров.По думите му има места с много нисък процент и места с много висок.„Ако Хасково, с най-висок процент, го обясняваме географски, възникват въпросите за Велико Търново и Пазарджик. Такива въпроси възникват и по отношение на марките цигари с оглед на това, че отново лидер остава една и съща компания. Така или иначе усилията и на прокуратурата, и на МВР са свързани не само с противодействието на незаконната търговия с цигари. Това е само един от спектрите на нашата работа. Само снощи са задържани 32 кг хероин\", каза още обвинител №1.Според Цацаров не е възможно тези резултати да бъдат постигнати, ако липсва партньорството между държавните органи и бизнеса, който е заинтересуван да работи на светло.\"Не можем да кажем, че тези 6% са резултат само на работата на митници, прокуратура, МВР и т.н. Благодаря трябва да се каже и на всички икономически оператори, които подкрепят тази инициатива и без партньорството, на които тези 6% биха били абсолютно невъзможни. Силното партньорство на светлия бизнес с държавата е от изключително значение за тези проценти\", заяви Сотир Цацаров.Министър-председателят Бойко Борисов също изтъкна усилията за борбата срещу контрабандата.„Трайна е тенденцията за намаляване на контрабандата, не да го направим веднъж или кампанийно, тримесечие след тримесечие върви, което е най-радостното. Затова и приходите в бюджета са такива\", заяви премиерът.„Как може България да е на 6% и кой от къде се яви пита има ли борба с корупцията - има, ето я\", коментира Бойко Борисов и изтъкна, че с това се мери реално свършената работа.По повод представеното проучване премиерът посочи: „Това е най-точното проучване, по прост и практичен начин. Във всеки град се обръща кофа за боклук и се броят кутиите без бандерол и със бандерол. Това не е като социологическите проучвания преди избори. То показва не усещането, не имагинерната величина, а резултатът от борбата с контрабандата на практика\", каза Бойко Борисов и обяви напредък по отношение на горивата, където по думите му има ръст от 12 процента в приходите за януари.Министър на финансите Владислав Горанов коментира бъдещата политика на държавата по отношение на търговията с цигари.„Общата цел е да поддържаме стабилна финансова перспектива и да пълним нашия бюджет. България ще поддържа тезата, че е рано за нарастване на минималните акцизни ставки. В национален аспект не смятаме засега да прилагаме по-високи от минималните, установени за Съюза, акцизни ставки. Тоест в тригодишната фискална рамка до 2021 година не планираме да променяме акцизите. Номиналните ръстове, които регистрираме в увеличение на приходите от акциз са удовлетворителни и смятаме, че това темпо може да бъде поддържано. Мисля, че както и до сега можем да продължим съвместните усилия в тази посока\", заяви финансовият министър. ", "date": "2018.02.05", "title": "Държавата се похвали с рекорди в борбата с контрабандата на цигари"}
{"url": "http://www.cross.bg/iqos-naychni-izsledvaniya-1567088.html", "text": "/КРОСС/ В САЩ за първи път признаха новаторския тютюнев продукт IQOS за \"значително по-малко вреден\" от традиционните продукти с изгаряне на тютюна, предава Dir.bg.На 25 януари 2018 година експертите от Научният консултативен комитет по тютюневи изделия (TPSAC) към Агенцията по храни и лекарства на САЩ (FDA) разгледаха тютюневия продукт IQOS.Компанията „Филип Морис\" внася досието за IQOS в FDA през декември 2016, за да получи становище от американския регулатор да представя продукта си в САЩ като тютюнев продукт с намалена вреда.Досега 35 продукта на различни компании кандидатстват пред агенцията, но нито един от тях не минава дори през първия етап на процеса, съобщи „Инвестор\". Инвестициите от 3 милиарда долара в научни изследвания на \"Филип Морис\"и внесеното досие от над 2 милиона страници явно няма как да бъдат подминати от американската агенция, която от 2009 регулира пазара на тютюневи изделия в САЩ.  След преглед на научното досие на IQOS в рамките на повече от година, посещения на експерти от Агенцията във фабриките, лабораториите и центровете за клинични изпитвания на компанията,FDA за първи път допуска експертите на концерна за публично изслушване пред 9-членния научен консултативен комитет. Това са само част от стъпките в процеса на FDA, който има колкото здравен и научен, толкова и политически характер.Петдесетгодишната борба с тютюнопушенето в САЩ дава своя ефект и регулаторите са притеснени, че даването на статут „продукт с намален риск за здравето\" може да доведе до неправилно разбиране от потребителите и интерес от страна на младежи и непушачи към електронната джаджа, която прилича повече на смарт телефон, отколкото на цигара.С осем на един гласа Научният консултативен комитет към FDA заключи, че пълното преминаване към IQOS означаваПродуктът  IQOS признат за \"значително по-малко вреден\" Същевременно обаче, на директния въпрос дали IQOS представлява по-малък риск за здравето, отколкото пушенето на цигари, пет от деветте члена на комитета гласуваха с „не\", като гласувалите отрицателно посочват необходимостта от повече данни, които да подкрепят това твърдение.Говорители на „Филип Морис\" заявиха, че резултатите от гласуването са окуражаващи и компанията тепърва ще предоставят допълнителни данни от текущите клинични изследвания, провеждани в рамките на една година, за да подпомогне FDA в следващите стъпки на процеса. Провелото се гласуване миналата седмица е само част от целия процес по оценка на досието на IQOS за получаване на статут на продукт с намален риск.Американската агенция провежда голям брой проучвания, включително и такива, свързани с поведението на възприятието на потребителите към маркетинговите послания и твърдения за бездимните продукти. Продължава работата по оценка на досието на IQOS и тепърва се очаква интересна развръзка в дългогодишната сага между тютюнева индустрия и държавния регулаторОсвен „Филип Морис\", които провеждат научни изследвания в центъра си в Швейцария вече 10 години, различни научни експерти и здравни власти извършват независими изследвания по темата в редица европейски страни - Великобритания, Германия, Холандия, Полша, Русия и други. През май 2017 г. екип от научни експерти от Института по здравеопазване в Берн и от Университета в Лозана публикува свое изследване в списанието на американската медицинска асоциация (JAMA). Въпреки че получи значителна медийна популярност, то беше отречено от FDA поради съществени аналитични недостатъци.През декември 2017 г. Германският федерален институт за оценка на риска представи свои данни за IQOS, които показват, че емисиите на карбонилни съединения, като формалдехид и ацеталдехид, при IQOS са намалени с около 80-90% в сравнение с конвенционалните цигари, а емисиите на летливи органични вещества, като бензен и бутадиен - с 90-99%.Също през декември 2017 г. бяха публикувани и данните от Комитета по токсичност на Обединеното кралство (КТО). КТО анализира наличните научни данни за IQOS, както и за хибридния продукт на BAT - iFuse. Направените заключения са, че „тютюневи изделия, използващи принципа на нагряване, намаляват излагането на вредни химични вещества в сравнение с традиционните цигари\" и „вероятно има цялостно намаление на здравния риск за пушачите, преминали на изследваните продукти (IQOS и iFuse)\".В съобщението на Комитета се подчертава още веднъж, че отказът от пушене е най-добрият начин да се намали вредата и се посочва, че наличните научни доказателства не са достатъчни за точна количествена оценка на относителния риск за потребителите.В България новите тютюневи изделия и електронните цигари също подлежат на разглеждане от регулаторните органи. Компаниите, които искат да предлагат такива продукти на българския пазар, са длъжни да представят информация за съставките и емисиите и наличните научни изследвания за токсичността, опасността от пристрастяване, резултати от предклинични и клинични изследвания.Продуктът IQOS на „Филип Морис\"е първият от тази категория, който от миналата година се предлага на българския пазар. Предстои да видим кога конкурентите от другите тютюневи гиганти ще пуснат своите версии на бездимни изделия у нас. ", "date": "2018.02.05", "title": "Първо публично изслушване за IQOS във FDA"}
{"url": "http://www.cross.bg/obshtestvo-nestanaloto-hristov-1567089.html", "text": "/КРОСС/ Доста литература се натрупа за българския „преход\", много социолози, политолози, икономисти, публицисти точеха перата си върху годините, в които се сменяше „системата\". За едни „преходът\", добър или лош, е свършил, за други още продължава, трети мечтаят за друг „преход\". „Но вече е късно: шлюзовете на историята се затварят...\"- твърди проф. Иво Христов, който с помощта на изд. „Захарий Стоянов\" поднася на читателите второ преработено и допълнено издание на „Пред пепелището на нестаналото българско общество\" - една от най-ярките и проникновени книги за България от края на ХХ век и началото на ХХІ век. Книгата бе представена на 30 януари (вторник) от 18 часа в големия салон на БАН (Централното управление).Едва ли е имало по-преломно и разделно време от това, в което днес живеем. Изхождайки от тази позиция авторът описва как късната, зрялата модерност си отива под въздействието на няколко взаимно похлупващи се кризи от глобален характер, каквито са кризата на капитализма, започналият процес на преразпределение на геополитическата и цивилизационна тежест (Европа поглъща света), рухването на християнския проект, който престава да задава ценностни ориентири за социално поведение, кризата на белия човек и неговата цивилизация,  рухването на „средната класа\" и т.н. А какво се задава насреща? Бъдещето е свързано неотменно с значителната социалноикономическа диспропорция между върховете, средата и основата на социалната пирамида. Авторът добавя още една „прелест\" на ситуацията - масивната употреба на либерална и неолиберална фразеология, на плътно обримчване на региона с тинк-танкове от същия идеологически и икономически порядък.  Това се оказва идеологическа димна завеса, която трябва да обслужи мащабния проект на пауперизация и сриване на обществата в името на добруването на много малък кръг хора.В книгата си авторът  не само „клечи\" пред пепелищото на нестаналото българско общество, но анализира характера на демокрацията и възможна ли е тя в България. Той не се съгласява, че „фундаменталната\" причина за катастрофата на българската демокрация е набеденият български характер, манталитета ни, които по естеството си били недемократични. Втората глава на книгата се занимава с правото при социализма и българските правни метаморфози. А трета глава отново се връща  „Пред пепелището на нестаналото българско общество\", в което е установен властови модел с „фасадна\"  демократичност, народът само хипотетично е допуснат до властта, реалната политическа борба е помежду няколко олигархически клики. Вътрешните „елити\" са преки или косвени наследници на късната комунистическа българска номенклатура с всички произтичащи от това обстоятелства цивилизационнни „прелести\" и политически рефлекси: усвоено по наследство геополитическо раболепие във външна посока, съчетано с примитивна експлоатация на вътрешната „територия\", третирана като плячка за бърза употреба. Така че ако има оптимизъм у проф. Иво Христов за бъдещето на България, той е доста пестелив. ", "date": "2018.02.05", "title": "Когато шлюзовете на историята се затварят... Проф. Иво Христов представи книга за българския \"преход\" и \"фасадната\" демокрация"}
{"url": "http://www.cross.bg/izmami-experian-samolichnostta-1567085.html", "text": "/КРОСС/ Шест от всеки 10 фирми търпят същите или по-големи загуби от онлайн измами в сравнение с миналата година. Това показва Глобалният доклад на Experian за измами и проверка на самоличността. Тенденциите и моделите на измами продължават да се развиват по целия свят. Изследването установи, че болшинството фирми (72%) посочват измамите като нарастващ проблем.Докладът показва, че все още има проблеми с идентификацията в борбата с онлайн измами. Понастоящем 71% от фирмите знаят, че отказват повече сделки, отколкото би трябвало. Това не само води до загуба на продажби, но и до загуба на клиенти, които и без това изисква усилие да бъдат привлечени.Всъщност, фирмите са единодушни, че по-точното идентифициране на клиентите ще доведе до реализирането на повече транзакции и съответно до повече приходи. Всъщност, 84% от бизнеса заявяват, че с повишаване на сигурността в самоличността на клиентите, ще се понижи рискът от измами.Тъй като компаниите като цяло преминават през дигитална трансформация, те признават значението на доверието в потребителя и на технологиите, които могат да доставят тази сигурност. \"Доверието е валутата на цифровата търговия\", заяви Катлийн Питърс, старши вицепрезидент Предпазване от измами и проверка на самоличността в Experian. „Измамите се развиват, а измамниците стават все по-находчиви. Откриването на измами изисква множество стратегии, включително по-добро разпознаване на клиентите\".Изводите от проучването показват, че потребителите очакват онлайн банки и търговци на дребно да направят всичко възможно, за да защитят информацията си и да осигурят сделките си. Почти седем от всеки 10 потребители одобряват протоколите за сигурност, когато извършват онлайн търговия, защото така се чувстват защитени. В същото време, те не искат да има повече стъпки, които да следват и да им се отнема повече от времето. Най-ефективните стратегии за предотвратяване на измами и проверка на идентичност трябва да дават сигурност на потребителите без да нарушават техните преживявания.За да разработи проучването, Experian интервюира повече от 5500 потребители и 500 бизнес мениджъри на 11 пазара по света. Ето още изводи от годишния Глобален доклад на Experian за измами и проверка на самоличността:•\tЕдин от всеки четирима потребители е отказал транзакция, защото създаването на нов профил изисква твърде много информация•\t35% от потребителите биха извършвали транзакции онлайн, ако има по-малко стъпки•\tСамо 40% от фирмите са \"много уверени\" в способността си да откриват измами•\t52% от фирмите все още използват пароли за откриване на и защита от измами•\t75% от бизнеса изразиха интерес към по-усъвършенствани мерки, които нямат влияние върху преживяването на клиентите в дигитална средаВ България Experian работи по два ключови проекта в направление Проверка на самоличността. Единият е платформата CrossCore. През 2017 г. тя беше обявена от Javelin Strategy & Research за най-добрата платформа за установяване на самоличността. Добри Добрев, мениджър Предпазване от измами и проверка на самоличността в Experian в България, сподели: „CrossCore е първата платформа в индустрията, която не е обвързана с конкретен продукт или производител\".В офиса в София се разработва и облачната услуга Device. Чрез нея се идентифицира самоличност зад всякакво устройство, което има връзка с интернет. Технологията в разработването на Device разчита на така наречения reverse engineering. ", "date": "2018.02.05", "title": "84% от фирмите биха намалили риска от измами, ако са сигурни за личността на клиентите"}
{"url": "http://www.cross.bg/gradini-detskite-suvet-1567086.html", "text": "/КРОСС/ Община Бургас създава Родителски съвет по въпросите на образованието, който ще е консултативен орган към Кмета. В срок до 12.02.2018 година директорите на детските градини и училищата трябва да представят в Дирекция \"Образование\" списък на желаещите да се включат в него.В съвета могат да членуват както представители на настоятелствата, така и други родители, които искат да участват в работата му. Заявяването на такова желание и записването ще се извършва при директорите на училищата и детските градини.Родителският съвет ще има две секции - \"Предучилищно образование\" и \"Училищно образование\". Той ще разглежда въпроси, свързани с:- Реда и условията за прием на деца и ученици в детските градини и училищата;- Сигурността и контрола на достъпа, изграждане на видеонаблюдение, пропускателен режим;- Храненето в детските градини и ученическите столове и други въпроси, предложени от родителите.Освен с предложения и идеи, родителите ще участват и съвместно с представители на общинската администрация в проверки в училищата и детските градини. Първото заседание на Родителския съвет ще бъде в периода 14 - 16 февруари. ", "date": "2018.02.05", "title": "Община Бургас създава родителски съвет по въпросите на образованието"}
{"url": "http://www.cross.bg/abdelslam-politziyata-belkad-1567083.html", "text": "/КРОСС/ Под засилена охрана единственият оцелял нападател от терористичния акт в Париж от 2015 г. се яви в съда в Брюксел в понеделник, предава „Франс прес\". 28-годишният Салах Абделслам е бил откаран от затвора си във френската столица през нощта, за да участва в процеса по повдигнатите му обвинения в опит за убийство на полицаи и незаконно носене на оръжие.Французинът с марокански произход участва в извършването на терористична атака в Париж през ноември 2015 г., при която бяха убити 130 души, след което Абделслам се укри в апартамент в Брюксел. Когато бе открит от полицията през март 2016 г., нападателят отказа да се предаде и започна престрелка със служителите на органите на реда, при която бяха ранени трима души. Абделслам избяга, но бе арестуван три дни по-късно.Процесът за опита за убийство на полицаи ще предхожда този за терористичното нападение.Пред съда  Абделслам заяви, че няма да отговаря на зададените му въпроси.\"Не желая да отговарям на никакви въпроси\", заяви Абделслам, когато бе помолен да потвърди името си. Абделслам oтказа да отговаря и на въпросите на полицията в продължение на две години след като бе заловен през март 2016 г. във връзка с извършеното терористично нападение във френската столица.Суфиан Аяри, който също е подсъдим по делото за опит за убийство на полицаи, отрече той или Салах Абделслам, да са стреляли по полицията.Те двамата, заедно с трето лице - Мохамед Белкад, се във въпросния апартамент, в който стана престрелката с полицията. В резултат на нея Белкад бле убит.  Аяри заяви, че нито той, нито Абделслам са стреляли, а тоа е направил Белкад, който е използвал автоматични оръжия срещу полицаите.  ", "date": "2018.02.05", "title": "Тръгна първото дело срещу единствения оцелял терорист от кланицата в Париж през 2015-а"}
{"url": "http://www.cross.bg/godina-ispaniya-migranti-1567084.html", "text": "/КРОСС/ Шестнадесет мигранти са загинали във водите на Средиземно море, между Испания и Мароко, съобщава „Би Би Си\".Телата на мигрантите са забелязани от екипаж на испански ферибот, който преминавал през района. След подаден сигнал до властите в Испания и Мароко, телата на загиналите са извадени от водите, допълва „Франс прес\".Сред жертвите има три жени. 15 от загиналите са с произход държава от Субсахарска Африка, един е мароканец. От началото на 2018 година в Испания са пристигнали общо 1 279 мигранти. Мигрантите все по-често се насочват към Испания в опитите си да достигнат до Европа. Броят на нелегалните мигранти по бреговете на Италия от началото на година е 4 256, според данни на международната организация по миграция.От началото на година във водите на Средиземно море са изчезнали 243 души. Жертвите през 2017 година се изчисляват на над 250 души.", "date": "2018.02.05", "title": "16 мигранти загинаха в Средиземно море"}
{"url": "http://www.cross.bg/ostavkata-petkova-energetikata-1567119.html", "text": "/КРОСС/ Големите работодателски организации поискаха оставката на министъра на енергетиката Теменужка Петкова. Причината е следствие от недоволството срещу поскъпването на електроенергията за бизнеса, а конкретният повод е телевизионно интервю на министър Петкова, в което, според искащите оставката ѝ, тя е изрекла редица неистини и манипулации и се е държала нагло.Зад искането на оставката застанаха Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ, които отново заявиха и намерението си за протест на 28 февруари.На 2 февруари 2018 г., министърът на енергетиката Теменужка Петкова си позволи в ефира на Българската национална телевизия да изрече серия от неистини, което говори или за целенасочено заблуждаване на общественото мнение, или за липса на професионализъм. В интервюто си пред БНТ министър Петкова говори за „свободен\" пазар на електроенергия, върху който държавата не можела да влияе, удобно пропускайки факта, че на същия този „свободен\" пазар на практика участват само две дружества, собственост на държавата, чрез борса, също собственост на държавата.Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ), представляващи над 80% от българският бизнес, категорично не приемат подобно нагло поведение от страна на представител на изпълнителната власт. Това поведение още веднъж доказва правилността на решението ни да откажем участие в поредната безплодна среща с  министъра на енергетиката, да сезираме Комисията за защита на конкуренцията във връзка с цените на електроенергията, както и да организираме мащабен протест срещу безобразията в енергетиката, който ще се проведе на 28 февруари т.г., от 11.00 часа.Заради неистините и манипулациите, заради неспособността й да се справи с проблемите в сектор „Енергетика\" и, най-вече, заради изоставените реформи, настояваме за оставката на Теменужка Петкова.  ", "date": "2018.02.05", "title": "Бизнесът поиска оставката на министъра на енергетиката, държала се нагло и говорела неистини"}
{"url": "http://www.cross.bg/pravila-danutzi-moskovisi-1567128.html", "text": "/КРОСС/ Европейската комисия ще представи до края на март свои планове за основен ремонт на данъчните правила по отношение на интернет гигантите, които правила да накарат компаниите да плащат данъците си в страните, където са реализирали съответните печалби, заяви през уикенда високопоставен европейски представител.Комисарят по икономическите въпроси Пиер Московиси посочи пред френското Radio J, че предложенията му ще \"създадат консенсус и електрошок\" по отношение на облагането на приходите от цифровата икономика, съобщава агенция „Франс прес\", цитирана от БНР.Според законодателството на ЕС американски технологични гиганти като Google и Facebook могат да изберат да отчитат доходите си, в която и да е държава-членка на Съюза, което ги кара да избират държави с ниски данъци като Ирландия, Холандия или Люксембург. Това обаче лишава другите членове на единния блок от данъчни приходи, въпреки че в някои от тях може да се формирали по-голям дял от приходите на интернет компаниите.Преди време Организацията за икономическо сътрудничество и развитие отбеляза (ОИСР), че настоящите данъчни правила струват на правителствата по целия свят годишни загуби на около 240 млрд. долара (около 193 млрд. евро), според оценка от 2015 година.„Идеята е да можем да идентифицираме дейността на цифровите компании, затова се нуждаем от набор от показатели - броят на кликванията, броя на IP адресите, рекламата и евентуалните приходи - и чак тогава ще намерим начини да начислим съответните данъци\", отбеляза Московиси.Той посочи, че новите правила ще се отнасят за гиганти като Google, Apple, Facebook и Amazon - известни като GAFA, както и за услугите, предоставяни от AirBnB и Booking.com.Технологичните гигантите плащат данъци в Европа при осреднена данъчна ставка от едва около 9%, докато средна корпоративна ставка на Стария континент е 23%, подчерта Пиер Московиси.", "date": "2018.02.05", "title": "Еврокомисията готви данъчен електрошок за технологичните гиганти като \"Гугъл\" и \"Фейсбук\""}
{"url": "http://www.cross.bg/makedoniya-dzhambazki-gurtziya-1567075.html", "text": "/КРОСС/ Македония е Българска и гърците нямат никакви основания за тези протести. Това заяви в предаването „Тази сутрин\" по bTV евродепутатът Ангел Джамбазки по повод  за името на Македония.„Модерната гръцка държава се появява на Балканите 1912 - 1913 г. в сговор със Сърбия. В териториите, които те окупираха тогава и до днес продължават да окупират, и досега хората говорят на нашенски език. Спорът, който продължава да се разгаря в Гърция, е ехо от сговора със Сърбия през 1912-1913-а.\", каза Джамбазки.„На Балканите има много рани, които трябва да заздравеят по пътя на европейската интеграция\", добави евродепутатът Андрей Ковачев (ЕНП/ГЕРБ), който също бе гост по темата в студиото.„Това е единственият медикамент, иначе ще се повтори историята. Не знам дали народите на Балканите трябва през 30-40 години да повтарят едни и същи ужаси\", каза той.„Големият проблем на Гърция изобщо не е името на Република Македония, а да не се постави въпросът за населението в Беломорието, защото гърци там няма и досега\", продължи Джамбазки.„С Македония сме един народ, разделен в две държави. А ако Македония се сближи с България, както би трябвало да е, ако Македония и България нямат граница, гърците ще започнат да се чудят какво ще стане с тези окупирани от тях територии\", допълни Ангел Джамбазки.„Това всъщност е идеята на ЕС - границите да останат символични и хората от двете им стани да имат що-годе един стандарт, да могат да преминават свободно и да се заселват от другата страна\", посочи Ковачев.„В Гърция националистическите настроения са много силни, въпреки че са в ЕС преди България. А в Македония 11 г. управление на Груевски даде достатъчно много аргументи да се засили проблемът с Гърция, а и с България.63% от гърците искат да се намери приемливо решение за името, над 70% от тях казват, че продължаващият спор не е в интерес на Гърция\", добави Ковачев.Протестите, според него, са с цел да се сплаши премиера Алексис Ципрас и да не се стигне до споразумение за името.„С приемането на Македония в ЕС и НАТО ще се възстанови една историческа справедливост, затова сърбите и гърците пречат\", каза Джамбазки. ", "date": "2018.02.05", "title": "Джамбазки: Македония е българска, гърците нямат основания за протести"}
{"url": "http://www.cross.bg/azerbaiidzhan-aliev-izbori-1567078.html", "text": "/КРОСС/ Президентът на Азербайджан Илхам Алиев подписа указ за свикване на предсрочни избори за държавен глава в страната, предава ТАСС. Вотът е насрочен за 11 април 2018 г.„Съгласно точка 1 от член 101 на Конституцията на Република Азербайджан и в съответствие с член 179 от избирателния кодекс на Република Азербайджан, постановявам: свикване на предсрочни президентски избори в Азербайджан.\", се казва в подписаната от Алиев заповед.Държавният глава не е пояснил каква е причината зад действията му. Изборите в страната трябваше да се проведат през октомври 2018 г. От партията на Алиев обаче вече бе обявено, че той ще се кандидатира за нов мандат. Съгласно изменения в конституцията на Азербайджан от следващите избори президентският мандат ще е с продължителност от 7 години, а не както бе досега - 5 години. Илхам Алиев е начело на страната от 2003 г. Тогава той спечели президентския вот, а след това бе преизбран през 2008-а и 2013-а. Според законите на Азербайджан държавният глава може да бъде избиран неограничен брой пъти. ", "date": "2018.02.05", "title": "Президентът на Азербайджан свика предсрочни избори"}
{"url": "http://www.cross.bg/tazi-bulgariya-rysiya-1567073.html", "text": "/КРОСС/ Руската култура,кулинария и изкуство оживяват в България на 9 февруари по време на Голямата руска гала. Седмият престижен руски формат на популярния лайфстайл спец  Атанас Лазаров, сосбственик на Агенция за публични комуникации Profile international тази година ще бъде с домакин Мая и Марин Христови, собственици на ММ Group.В изисканата и комфортна атмосфера на Lavenue #3 истинските ценители на Русия в България ще се потопят в разкош, създаден специално от диамантените дами Соня Атанасова и Силвана Данаилова.И тази година Русия идва на крака в София, обединени от любовта към тази необятна и невероятна страна. Виновници за идеята и продължаване на традицията са Боян Ангелов и Оля Ускова. Модния критик Мария Михайлова пък кръсти руски формат  „Подмосковние вечера\". Домакини през годините са били г-н Кирил Домусчиев, Стамат Барантлиев, Павлин Койнов. На предстоящето лъскаво събитие един от 100-те гости на вечерта ще си тръгне със самолетен билет от FLYDUBAI, Азиатски спа глезотии от Виктория Кесаровска, ВИП уикенд в Съни резорт, Порто Елеа, Халкидики, лимитиран парфюм и истинска кубинска пура с 24-каратови златни частици от Golden idea. Екпът, изваял усмивката на Силвестър Столоун, ще подари блясък на усмивката ви, лично от д-р Венета Павлова. Красивата и популярна диетложка №1 в Ливан и България ще консултира един комплиметарно и изготви здравослоцен хранителен режим.За първа година тв екип на националната руска телевизия Планета RTR идва, за да улови частица от Русия в София и нощния живот. 9 февруари, 20 часа. , ресторант Lavenue 3, ММ билд. Жана Янева, Наталия Гуркова, Ирина Папазова,Борислав Михов - Модел на света 2017, Димитър Иванов, собственик на столичния Биад, Димитър и Весела Барбукови, Виктория Кесаровска,Оля Ал Ахмед, Наташа и Нейнер  Яков са само една малка част от поканените гости. Афтер партито на руския ивент след полунощ е на  участието на Годжи, Гъмзата, Борис Солтарийски, Невена, допълват от ПРофайл. ", "date": "2018.02.05", "title": "Москва на крака в София  "}
{"url": "http://www.cross.bg/vreme-chasovo-lyatnoto-1567076.html", "text": "/КРОСС/ Европейският парламент решава да се отмени ли двойното часово време, съобщава „Нова телевизия\".Очаква се депутатите да призоват комисия да предложи премахване на смяната на лятното и зимното часово време, която се извършва два пъти годишно.Най-големият спор е кое точно време да се избере - лятното или зимното.Финландия, Полша и Естония са сред еврочленките, които силно лобират да се прекрати местенето на стрелките на часовника.", "date": "2018.02.05", "title": "Предлагат отмяна на двойното часово време в европараламента"}
{"url": "http://www.cross.bg/plamen-bona-plamen-1567077.html", "text": "/КРОСС/ „Las Vegas\"  е съвместна продукция на България, Италия и Англия.Музиката и аранжиментът са на Plamen De La Bona /Пламен Бонев/ и италианския DJ Sheid / Pierandrea Pitton /. Текстът е на Dawn Gabrielle Gayle от Англия.  Режисьори на лентата са Plamen De La Bona /Пламен Бонев/ и DJ Sheid / Pierandrea Pitton /. Клипът е сниман в Лондон и Лас Вегас.По-голямата част от снимките са изцяло на нощен режим с кадри от клубния живот в мегаполисите.„Las Vegas\" е трети сингъл за четири месеца на певеца и актьор Plamen De La Bona в българския ефир. В края на 2017  г. изпълнителят представи авторските сингли \"How Lucky I am\" и  „Falling From Grace\".Пламен Бонев приключи записите на три песни на български език и подготвя видеореализацията им.Пламен Бонев с артистичен псевдоним Plamen de La Bona, работи в България до 2000 година.2000 г. Пламен заминава за Лондон, където продължава музикалната си кариера, музикално и артистично образование. Става част от клубната сцена на мегаполиса, издава сингли, албуми, участва в музикални шоута, като изпълнител и водещ на  театралните партита на мюзикълите на лондонския  WEST END. Снима се в във филми, тв сериали и реклами. 2017 г. Plamen De La Bona участва и стига до четвъртфинала в  , с ментор Michael Monroe, Hanoi Rocks. С изпълнението на „Bamboleo\" /Gipsy Kings, българинът изправи на крака публика и жури. Участието му в е отразено във финландските медии.Месец октомври  Plamen de La Bona представи в България сингъла \"How Lucky I am\" .  Музика и аранжимент -  Пламен Бонев, Pierandrea PittonТекст -  Dawn Gabrielle Gayle Режисьор - Пламен Бонев-  Pierandrea PittonПродуцент - Пламен Бонев \n\t\t\t\t\t ", "date": "2018.02.05", "title": "Plamen De La Bona & Sheid представят Las Vegas"}
{"url": "http://www.cross.bg/mars-planeta-kyuriositi-1567082.html", "text": "/КРОСС/ Марсоходът \"Кюриосити\" изпрати към Земята най-пълната досега панорама от повърхността на Червената планета.За първи път машината снима зад себе си, показвайки изминатия път, откакто кацна на Марс. Панорамата показва големия кратер, в който се движи \"Кюриосити\".За 5 години и половина, откакто е на Червената планета, марсоходът е изминал малко над 17 километра. Той се изкачва по стената на кратера, за да изследва отделните слоеве скали в опит учените да разберат защо Марс се е превърнал от сравнително топла и влажна планета в студената пустиня, която е днес.\n\t\t\t\t\t", "date": "2018.02.05", "title": "\"Кюриосити\" показа невероятна панорама от повърхността на Марс (видео)"}
{"url": "http://www.cross.bg/asansyora-bili-imalo-1567080.html", "text": "/КРОСС/ Около 80-90 хил. асансьора в цялата страна се нуждаят от неотложни ремонти, съобщи Николай Маринков от Българската асансьорна асоциация.Сред тях имало такива, които били произведени преди 40, 50, дори 70 г. Те са малко ремонтирани, а и аварийните им устройства са били актуални преди 40 години, обясни Маринков в сутрешния блок на „Нова телевизия\".Всеки асансьор трябвало да бъде проверяван от техници веднъж на 10 дни, а един път в годината да му се прави и технически преглед от лицензирана фирма.В страната има около 120 хил. асансьора, като 80 000 от тях стари, а 20 000 в държавни сгради, сочи статистката. За щастие, през миналата година не е имало инциденти с фатални последици. Имало е 3 аварии с трима ранени.300 асансьора са били спрени, като 55 заради липса на аварийно устройство.Една от мерките, която държавата и бизнесът обмислят, е затвор за домоуправители, които пускат спрян асансьор.", "date": "2018.02.05", "title": "Над 80 хиляди асансьора в страната се нуждаят от ремонт"}
{"url": "http://www.cross.bg/ryski-sportisti-igri-1567081.html", "text": "/КРОСС/ Специална комисия към Международния олимпийски комитет отказа да допусне до участие на Олимпийските игри в Пьонгчанг 15 руски спортисти, чиито доживотни санкции бяха отменени от Спортния арбитражен съд в Лозана през миналата седмица, съобщава БГНЕС.Комисията е взела под внимание решението на съда, но е решила, че то не е обосновано и не сваля от съмнения подозренията за приемане на допинг, както и не дава увереност, че те са чисти. Така МОК не е уважил молбата на Руския олимпийски комитет за участие в Пьонгчанг на 13 състезатели и двама треньори.Президентът на Международния олимпийски комитет Томас Бах в неделя изрази разочарованието си от решението на Спортния арбитражен съд, който уважи жалбите на 39 руски спортисти срещу пожизненото им отстраняване от Олимпийски игри. Според Бах, това решение показва, че има спешна нужда от реформите в Арбитражния съд, включително и на ниво ръководители. ", "date": "2018.02.05", "title": "МОК не се съобрази с арбитражния съд, остави извън олимпийските игри 15 оправдани руски спортисти"}
{"url": "http://www.cross.bg/razdelyat-siriya-sasht-1567064.html", "text": "/КРОСС/ Главният съветник на върховния водач на Иран аятолах Али Хаменей Али Екбер Велаяти направи остро заявление по отношение на американското присъствие в Сирия, предава Regnum.„САЩ или ще напуснат страната по собствено желание, или ще им дадем един зад врата\", са точните думи на Велаяти, цитирани от „Фокус\".Той допълни, че „САЩ се опитват да разделят Сирия, но няма да им се отдаде. Те не могат да разделят страната, както и не им се отдаде да разделят Ирак\".„САЩ, които са се разположили източно от Ефрат рано или късно трябва да си тръгнат\", допълни съветникът. ", "date": "2018.02.05", "title": "Иран: САЩ или ще се махнат от Сирия, или ще им дадем един зад врата"}
{"url": "http://www.cross.bg/pregovorite-germaniya-merkel-1567068.html", "text": "/КРОСС/ Преговорите за управляваща коалиция в Германия ще продължат и днес. Преговарящите от консервативния блок на канцлера Ангела Меркел и Социалдемократическата партия не успяха да приключат вчера и да спазят срока, който сами си бяха поставили, съобщава БНТ.Преговорите се водят по нерешени все още въпроси, свързани със здравеопазването и трудовия пазар.„Поредният краен срок за коалиционните преговори в Германия се провали. Но напредък има\", призна германският канцлер Ангела Меркел.„Тук сме за последен кръг от преговорите. Ще останем толкова дълго, колкото е необходимо. Вече отхвърлихме много работа, но все още има въпроси, по които е нужно съгласие\", каза Меркел.„Приближаваме се към последен кръг от коалиционните преговори. Бих искал да ви кажа, че това е последният ден от преговорите, но това ще се разбере в хода на разговорите. Има съгласие по много теми, но по отношение на социалната сфера остават някои отворени теми\", поясни лидерът на социалдемократите Мартин Шулц.Ключови въпроси, по които няма единомислие, остават здравеопазването и трудовата политика. Вчера преговарящите се съгласиха да бъдат инвестирани повече от 2 милиарда евро за изграждането на социални жилища, 12 милиарда евро за разширяване мрежата на широколентовия интернет и 33 милиарда евро за общините - за различни проекти, включително грижа за децата. В преговорите за съставяне на новото правителство на Германия по-рано бе постигнат компромис и по отношение на миграцията, енергетиката и земеделието.Все пак потенциалните партньори не успяха да приключат преговорите в рамките на вчерашния ден и ще продължат разискванията днес, но оптимизмът се усеща. Той обаче изглежда е само у преговарящите - поредица от социологически анкети показаха, че расте неодобрението към проточването на преговорите. Електоралната подкрепа за социалдемократите и консерваторите спада трайно.  ", "date": "2018.02.05", "title": "Преговорите за правителство в Германия вече са близо до финала"}
{"url": "http://www.cross.bg/srok-dvizhenieto-ogranicheno-1567063.html", "text": "/КРОСС/ Информация за състоянието на републиканските пътища към 05:30 ч. за 05.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 8° до 8°.Времето страната е облачно.  Слаб до умерен вятър духа в областите Бургас, Варна, Видин, Враца, Разград, Силистра, Смолян, Търговище и Шумен. Слаб дъжд вали в област Велико Търново. Слаб сняг вали в планинската част на Сливен и Твърдица /обл. Сливен/.Пътните настилки са предимно мокри, а по високите и усойни участъци частично заледени и обработени.Намалена видимост поради мъгла:- до 50 м има в област Ямбол, както и в района на Кресненско дефиле /обл. Благоевград/;- до 100 м има в района на с. Баня /обл. Благоевград/, Средец /обл. Стара Загора/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: до 30.04.2018 г. е ограничено е движението по пътната връзка София - Костенец на  пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е затворен за всички МПС; - „Златишки\" - целогодишно е затворен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - целогодишно е забранено движението на МПС над 10 т;- „Дюлински\" целогодишно е забранено движението на МПС над 3,5 т.;- „Пампорово\" - целогодишно е забранено движението на МПС над 3,5 т; - „Петрохан\" - забранен за МПС над 12 т;- „Твърдишки\" - целогодишно е забранено движението на МПС над 10 т.;- „Троянски\" - забранен за МПС над 12 т;- „Шипка\" - целогодишно е забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път II-99: До 12.02.2018 г. движението по път II-99 Крайморие - Караагач от км 0 до км 49 се осъществява с повишено внимание поради ремонтни дейности. Сигнализирано е с пътни знаци. Път III-539: Движението по път III-539 Средец - Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: до 12.02.2018 г. движението по път III-992 Парк Росенец - Ясна поляна от км 0 до км 20 се осъществява с повишено внимание поради ремонтни дейности. Сигнализирано е с пътни знаци. Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 на Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци. ", "date": "2018.02.05", "title": "Актуалната пътна обстановка за 5 февруари"}
{"url": "http://www.cross.bg/idlib-zaginali-bila-1567065.html", "text": "/КРОСС/ Руската бойна авиация засили тази нощ ударите срещу контролирани от бунтовниците градове в сирийската провинция Идлиб, съобщава „Ройтерс\", цитирана от БНР. Това става, след като в събота беше свален руски изтребител, а пилотът беше убит.Източници от гражданската отбрана казаха, че са атакувани пет града в провинцията, съобщава се и за загинали и ранени хора. В Маарат ан Нуман е била поразена болница, а в град Идлиб е била разрушена сграда, в която се предполага, че са загинали поне 15 души. ", "date": "2018.02.05", "title": "Руската авиация увеличи ударите в Идлиб"}
{"url": "http://www.cross.bg/dete-kritichno-prohoda-1567070.html", "text": "/КРОСС/ Остава критично състоянието на 7-годишното дете, което пострада при тежката катастрофа, станала на Прохода на Републиката в неделя, съобщава „Нова телевизия\". Раненото дете е в кома.При  загинаха трима души, пътували в лек автомобил. Колата се движела от Велико Търново към Гурково. Навлязла в десен завой в района на село Пчелина. Заради високата скорост и мокрия път обаче, автомобилът поднесъл към идващия насреща камион. Водачът му се опитал да избегне сблъсъка, но въпреки че се удря в мантинелата, не успява да предотврати катастрофата.Загиналите на място са шофьорът на автомобила и две жени, които се возили в колата.", "date": "2018.02.05", "title": "Пострадалото дете при Прохода на Републиката остава в критично състояние"}
{"url": "http://www.cross.bg/politika-parite-zemedelie-1567069.html", "text": "/КРОСС/ Аграрните субсидии и финансирането за регионите ще бъдат съкратени. Това обяви еврокомисарят по бюджетната политика Гюнтер Йотингер в интервю за германската преса, предава БНР.По думите му Европейският съюз трябва да е готов да съкрати с пет до десет процента парите за земеделие и за кохезионната политика.Преговорите за следващата бюджетна рамка на ЕС до 2027 г. започват по време на българското европредседателство ", "date": "2018.02.05", "title": "ЕС орязва парите за земеделие и за кохезионна политика"}
{"url": "http://www.cross.bg/siriya-komisiyata-ryski-1567067.html", "text": "/КРОСС/ Свалянето на руския бомбардировач Су-25 в Сирия е американски изстрел в гърба на Русия.Руският Су-25 може да е свален в Сирия с цел да се предизвика провокация, която да доведе до ескалация на напрежението в региона. Това коментира председателят на комисията по отбрана Владимир Шаманов в Държавната дума, пред „Интерфакс\", предава news.bg.Той не пропусна да припомни, че в сирийската провинция Идлиб са разположени над 1000 американски военни инструктори. Те обучават опозиционните на президента Башар Асад ислямистки милиции.Заместник-директорът на комисията за отбрана и сигурност в Съвета на федерацията Франц Клинцевич заяви, че американците използват трети страни, за да въоръжат сирийската опозиция с остарели руски и американски ПВО системи.\"Видяхме, че те вършат работа. На американците тяхната русофобия скъпо ще им струва\", предупреди пред „Интерфакс\" Франц Клинцевич.Първият заместник-председател на комисията в Думата по международни отношения Дмитрий Новиков заяви, че Русия ще иска от Съвета за сигурност на ООН да разследва свалянето на самолета.\"Ние сме в Сирия по покана на законното правителство, а американците не могат да посочат по чия покана са там\", отбеляза Новиков.От Джебхат ан Нусра пък публикуваха документите на убития руски пилот.", "date": "2018.02.05", "title": "Удар в гърба, руски обвинения срещу САЩ за свалянето на изтребителя в Сирия"}
{"url": "http://www.cross.bg/direktor-myzeii-istoricheski-1567071.html", "text": "/КРОСС/ В Министерство на културата ще се проведе събеседване с двамата кандидати за директор на Националния исторически музей, съобщава БНТ.Три месеца след пенсионирането на Божидар Димитров конкурсът за заемането на директорския пост е към своя край. Кандидати за мястото са двама души - проф. Вера Бонева от Университета по библиотекознание и информационни технологии и настоящият временен директор на музея доц. Бони Петрунова. ", "date": "2018.02.05", "title": "Избират нов директор на Националния исторически музей"}
{"url": "http://www.cross.bg/manolova-ombydsmanut-pravomoshtiya-1567072.html", "text": "/КРОСС/ „Благодаря на работодателите, които се вслушаха във вопъла на работниците, които не можеха да си получат заплатите. Благодаря и лично на Менда Стоянова, която внесе промените, които бяха окончателно финализирани в пленарна зала\". Това каза омбудсманът Мая Манолова в предаването \"Денят започва\" по БНТ по повод законодателните промени, с които се улеснява процедурата за получаване на възнагражденията на работници при несъстоятелност или недобросъвестни работодатели.„Никога не съм се оплаквала от липса на правомощия\", коментира Манолова.Според омбудсмана работниците окончателно ще могат да получават просрочените си възнаграждения за срок след 1 февруари 2015 г. Това ще става чрез Фонда за гарантиране на влоговете. Има 3-месечен срок, в който трябва да се подаде заявление до териториалната дирекция до НОИ, а ако са подали през януари и февруари, то те ще се считат за валидни. Бланката ще се предлага и на сайта на омбудсмана, може да се намери и в териториалното поделение на НОИ. Манолова ще настоява да може да се подава заявление по местонахождението на предприятието, а не както е сега - само по адресна регистрация на фирмата, което по думите ѝ сега е уловка.Важно е представянето на приложенията, които трябва да бъдат представени - доказателства за дължимостта на сумите, които претендира работникът. С такава справка би трябвало да се разполага от самия работодател, но това е в идеалния случай, а много често работодателят е изчезнал, без да изплати задълженията си. В тези случаи може да бъде предоставено удостоверение от Инспекцията по труда за извършена проверка, копие от ведомости за изплатени заплати, фишове от заплати или други доказателства, с които разполагат.Мая Манолова каза, че с останалите документи НОИ разполага по служебен път.В студиото тя показа списък с некоректни фирми, около 20 на брой. От тях са засегнати няколко хиляди работници.„Държавата трябва да накара работодателите да си плащат възнагражденията\", призова омбудсманът.На телефон 02 810 69 55 могат да бъдат подавани сигнали до повереното ѝ ведомство при случаи на неизплатени просрочени възнаграждения.  ", "date": "2018.02.05", "title": "Омбудсманът Мая Манолова: Никога не съм се оплаквала от липса на правомощия"}
{"url": "http://www.cross.bg/postavya-sveta-revolyutzionna-1567055.html", "text": "/КРОСС/ 506 г. - Кралят на вестготите Аларих II издава сборник с римски закони.1204 г. - Алексий V Дука Мурзуфул е коронясан за император на Византия.1762 г. - Френската островна колония Мартиника е превзета от Англия.1783 г. - При първото от петте последователни земетресения на полуостров Калабрия (Италия) загиват 50 хиляди души.1818 г. - Маршал Жан Бернадот се възкача на шведския престол като Карл XIV.1850 г. - В САЩ е патентована първата машина за смятане аритмометър.1859 г. - Княз Александру Йоан Куза е избран за владетел на Княжество Молдова и поставя основите на съвременна Румъния.1861 г. - В САЩ е патентована кинокамерата от Коулмън Селърс.1871 г. - Васил Левски изготвя писма до Филип Тотю в Одеса и Панайот Хитов в Белград, с които кани двамата войводи да се включат дейно в работата на Вътрешната революционна организация.1885 г. - Белгийският крал Леополд II създава Свободна държава Конго, като своя частна собственост в Африка.1889 г. - Княз Фердинанд I дава разрешение на Военното министерство за закупуване на първите картечници за Българската армия.1901 г. - Американският магнат Джон Пиерпон Морган създава империята \"Юнайтед стейтс стийл корпорейшън\".1904 г. - Войските на САЩ напускат Куба след 5-годишна окупация.1909 г. - Русия признава независимостта на България.1917 г. - Мексико приема своята революционна конституция.1928 г. - По изкуствен път е получен Витамин D.1936 г. - Чарли Чаплин реализира последния си ням филм - Модерни времена.1945 г. - По време на конни надбягвания в Мексико конят Голяма Ракета поставя световен рекорд по скорост - 70 км в час.1953 г. - За пръв път е показан анимационният филм на Уолт Дисни \"Питър Пан\".1958 г. - Военноовъздушните сили на САЩ загубват водородна бомба близо до бреговете на Савана, Джорджия, бомбата не е била намерена.1958 г. - Гамал Абдел Насър е номиниран за първи президент на Обединената Арабска Република.1968 г. - Виетнамската война: Започва Битката при Ке Сан.1971 г. - Проект Аполо: Аполо 14 каца на Луната.1973 г. - В Торонто (Канада) започва строежът на телевизионната кула Си Ен Тауър - най-високата сграда в света за следващите 34 години.1976 г. - Американката Мод Тал става най-възрастният шофьор в света, след като получава правоуправление на 104 годишна възраст.1991 г. - Столицата на Киргизстан - Фрунзе е преименувана на Бишкек.1997 г. - Под обществен натиск три швейцарски банки прехвърлят 71 млн. долара по сметката на фонда за жертвите на Холокоста.2000 г. - В Техеран е извършен неуспешен опит за атентат срещу президента на Иран Мохамед Хатами.2002 г. - Компанията Pepsi заснема най-скъпия рекламен видеоклип - с участието на Бритни Спиърс на стойност 9 млн. долара.", "date": "2018.02.05", "title": "5 февруари в историята"}
{"url": "http://www.cross.bg/chasa-sofiya-provede-1567056.html", "text": "/КРОСС/ София .От 10.00 часа на площад „Св. Александър Невски\" ще се състои церемония по официалното посрещане на държавния глава на Малта Мари-Луиз Колейро Прека, който ще положи венец пред Паметника на Незнайния воин. От 10.20 часа ще се проведе среща „на четири очи\" на президентите на България и Малта в сградата на „Дондуков\" 2. В 10.50 часа ще започнат пленарните разговори между двете официални делегации. От 11.30 часа Румен Радев и Мари-Луиз Колейро Прека ще дадат изявления за медиите в Гербова зала.***София .От 14.30 часа в Националната художествена галерия държавните глави на България и Малта - Румен Радев и Мари-Луиз Колейро Прека ще закрият провелия се в рамките на деня Българо-малтийски бизнес-форум. По време на форума ще бъдат подписани меморандуми за сътрудничество.***София .От 11.00 часа в Централното фоайе на Националната библиотека „Св. св. Кирил и Методий\" ще бъде открита изложба, посветена на 140-годишнината от Кресненско-Разложкото въстание. Събитието е под патронажа на президента Румен Радев, а с приветствие към гостите ще се обърне Вицепрезидентът на Република България, г-жа Илияна Йотова.***София .От 12.30 часа в „София Тех Парк JSC\" - сградата на Форума по иновации „Джон Атанасов\", бул. „Цариградско шосе\" №111, ще започне 21-вия Европейски форум по екоиновации за качество на въздуха. Събитието ще бъде открито от министъра на околната среда и водите Нено Димов.***София .От 16.40 часа в сградата на МВнР Заместник министър-председателят и министър на външните работи Екатерина Захариева и министърът на външните работи и насърчаване на търговията на Република Малта Кармело Абела ще направят изявление за медиите след срещата между двамата.***София .От 09.00 до 17.00 часа в Националния дворец на културата ще се проведе Конференция по въпросите на здравословното хранене при децата, включена в календара на Българското председателство на Съвета на Европейския съюз.***София .От 10.00 часа IX състав на Специализирания наказателен съд ще проведе съдебно заседание по делото срещу Галина Ц., Красимир Н., Мирослав Ч., Радостина Х. и Йонгпин Д., обвинени в организиране и ръководене на организирана престъпна група.***София .От 10.30 часа президентът (2012-2017) Росен Плевнелиев ще даде пресконференция за дейността си една година след края на мандата. Тя ще се проведе в офиса на президента Плевнелиев в София Тех Парк на адрес: бул. „Цариградско шосе\" 111 Ж, сграда Д (Лаборатории), ет. 2.***София.От 10.30 часа в централния офис на Съюза на българските автомобилисти (СБА) ще се проведе пресконференция по повод старта на кампанията „Най-добър млад шофьор на България\".***София .От 11.00 часа в Националния пресклуб на БТА, Институтът за исторически изследвания при БАН ще даде пресконференция на тема: „Достиженията на историческата наука и преподаването на история в българските училища\".***София.От 11.00 часа, в хотел „Шипка\" (бул. „Тотлебен\" №34 А), заместник-министърът на земеделието, храните и горите д-р Цветан Димитров ще присъства на подписване на споразумение за партньорство между Българския ветеринарен съюз и Македонската ветеринарномедицинска камара.***София.От 13.30 часа I състав на Специализираният наказателен съд ще заседава по делото срещи Иван С., Янко К., Николай Х., Пейчо П. и Свилен Н., обвинени в образуване и ръководене на организирана престъпна група.***София .От 18.00 часа в Съюза на архитектите в България (ул. Кракра 11, Зала 1) ще бъде открита изложбата от фотографии и рисунки „Църкви\" на Имре Маковец.***Благоевград .От 12.00 часа в 106 кабинет на Община Благоевград, кметът д-р Атанас Камбитов ще награди най-оригиналните писма от кампанията за детски желания до Дядо Коледа.***Варна. От 10.00 часа в клуба на ПП ГЕРБ на ул. „Г. Бенковски\" №1 народният представител от ПП ГЕРБ-Варна Владимир Вълев организира приемна за граждани.***Варна.От 13.00 и 14.00 часа, в централата на ГС на БСП - Варна - ул. „Македония\" №33 ще има приемна на народните представители от ПГ „БСП за България\" - Иван Иванов и проф. Анелия Клисарова.*** Велико Търново.Oт 18.00 часа в Детския отдел на Филиал „Бузлуджа\" на РНБ ''П. Р. Славейков'' ще се проведе „Нощ с книгите на Хари Потър\".***Кочериново .От 11.00 до 13.00 часа в офиса на политическа партия ГЕРБ в град Кочериново, Народните представители от ГЕРБ Кирил Калфин и Радослава Чеканска организират изнесена приемна. На съвместната приемна ще присъства и общинският координатор на ГЕРБ - Кюстендил Виктор Янев.***Пловдив.От 10.30 часа в зала 1 на Апелативния съд ще се проведе заседание по делото, образувано по жалба на подсъдимия Александър Ч. срещу присъда на Окръжен съд - Пловдив, с която е признат за виновен в умишлено убийство.***Пловдив.От 13.00 часа в клуба на ВМРО-Пловдив, на бул. „Марица\" 51, Общинското ръководство на ВМРО ще даде пресконференция по актуални теми.***Пловдив.От 15.00 часа в зала на Окръжния съд ще се проведе заседание по делото срещу Кязим С., обвинен че при управление на автомобил по непредпазливост е причинил смъртта на жената, с която живеел на съпружески начала, и средна телесна повреда на малолетния им син.***Симитли .От 10.00 до 14.00 часа в Драматичен театър „Никола Вапцаров\" в Благоевград ще бъде поклонението пред тленните останки на големия български актьор и почетен гражданин на общината Симитли - Николай Кимчев. Погребението ще се състои от 15:00 часа на гробищата в квартал „Ораново\" в град Симитли.***Стара Загора.От 10.00 часа в Регионалния пресклуб на БТА в Стара Загора, ВМРО БНД ще даде пресконференция.***Стара Загора .От 17.30 часа в Арт фоайе на Радио Стара Загора Библиотека „Родина\" и издателство „Факел\" представят романа на Неда Антонова „Любовта и смъртта на първия след бога\".  ", "date": "2018.02.05", "title": "Събитията в страната на 5 февруари"}
{"url": "http://www.cross.bg/tema-evrodepytatut-makedoniya-1567060.html", "text": "/КРОСС/ Тема: Какво ще довее вятърът? Прогнозата на синоптиците от БАНТема: Фейсбук мания. В зависимост от мрежата - има ли лечение?Тема: Въздухът на София. Какво дишаме? Позицията на протестиращите и ОбщинатаТема: Името на Македония и балканският пъзел - коментар на Коста ФилиповТема: Вратата към Шенген - евродепутатът от ЕНП Емил РадевТема: Битките на омбудсмана - Мая Манолова срещу работодателите, които не плащатТема: Социална политика. Еднакви правила за заплащане на командированите работници - социалният зам.- министър Зорница РусиноваТема: Форум за еко иновации. Как иновациите ще спасят околната среда? На живо в сутрешния блокТема: Как ще продължи историята на Микеле, след като се сблъска с реалността у нас, и ще намери ли щастието с биологичните си родители?Тема: Ексклузивно: Как продължава животът на гимнастичката Цвети Стоянова?Тема: Как се промениха отношенията между Съединените щати и Русия след една година управление на Тръмп? Коментар на Тома ТомовТема: Какво ще е бъдещото име на Македония след недоволството в Атина? Гост: евродепутатът Ангел ДжамбазкиТема: „Чети етикета\" - как децата да се хранят здравословно и променят ли гените им консервантите и оцветителите?Тема: Стара кола - по-високи данъци! Ще плащаме ли повече, заради вредните газове?Тема: Затвор за домоуправители, които пускат спрени от движение асансьори! Още за мерките в \"На твоя страна\" с Георги ГеоргиевТема: Докога ще ядем храни второ качество? Български евродепутат в битка с двойния стандарт на Европа.Тема: Нов вид застрахователни измами! Коли, обявени за издирване се разфасоват в автоморгиТема: Три квартала на протест срещу мръсния въздух! На живо - защо не са доволни от мерките на Столична община?Тема: Община бори зимата със собствен бронетранспортьор. \"Пълен абсурд\" с Румен БаховТема: И още - ранени и шети за стотици хиляди! След ураганния вятър, кой ще помогне на пострадалите? ", "date": "2018.02.05", "title": "В сутрешните блокове"}
{"url": "http://www.cross.bg/agatiya-muchenitza-otgovorila-1567057.html", "text": "/КРОСС/ Житие на св. мъченица Агатия (Добра)При римския император Декий (249-251) имало жестоко гонение против християните. Във всички области на империята било заповядано да ги предават на мъчения и смърт.По това време в гр. Палермо, Сицилия, живеела млада девойка, на име Агатия (Добра). Тя била християнка и се славела със своята красота, добродетел и знатен род. Родителите й оставили голямо богатство, но тя малко ценяла земните блага, обичала Бога повече от всичко на света и затова, когато до Сицилия стигнала вест за гонението против християните, тя почнала да се готви за мъченичество.Действително, управителят на страната Квинтиан не закъснял да прати войници за Агатия. Девойката, като чула за тяхното пристигане, влязла в стаята си, помолила се Богу и след това спокойно и смело отишла с войниците в град Катания.Управителят я настанил у една богата жена-езичница Афродисия, която заедно със своите пет дъщери водела живот разкошен и греховен. Той поръчал на тая жена да употреби всички старания, за да отвлече Агатия от нейната вяра. Афродисия изпълнила повелята на управителя: тя уговаряла девойката да принесе жертва на боговете и се стараела да й внуши любов към земните радости.След известно време. Афродисия се видяла принудена да дойде при управителя и да му каже: \"По-лесно е да смекчиш камък, отколкото да отклониш тая девица от нейния Бог. Аз и дъщерите ми я увещавахме непрестанно, подарявахме й разкошни накити, скъпоценни камъни и бисери. Тя презира всичко това.\"Управителят видял, че увещанията са напразни и повикал Агатия на съд. На въпроса му, от какъв род е тя, девойката отговорила:- Родителите ми бяха знатни и цялото ми семейство беше славно и богато.- Ако ти си от славен и богат род, защо като робиня носиш бедни дрехи? - запитал я управителят.- Аз съм робиня Христова - отговорила Агатия.- А защо се наричаш робиня, щом си от славен и богат род?- Нашето благородство и свобода се състоят в това - да бъдем роби на Иисуса Христа.- Значи ние сме свободни, щом не служим на вашия Христос? - запитал я управителят.- Вие сте роби на греха и поклонници на безчувствените идоли, - отговорила девойката.- Ако вземеш да хулиш нашите богове, ще те предам на мъчения. Кажи ми, защо отхвърляш боговете?Агатия доказвала лъжливостта на езическите богове. Той заповядал да я бият по лицето, като я заплашвал с още по-жестоки мъчения, но девойката му отговорила:- Не се боя от нищо: Ако ме дадеш да бъда разкъсана от зверовете, те ще се укротят чрез името на Господа; ако ме хвърлиш в огън, ангели ще ме освежат с небесна роса; ако ме предадеш на мъчения, помощник ще ми бъде Духът на истината, Който ще ме избави от ръцете ти.Управителят заповядал да отведат Агатия в задушна и мрачна тъмница и на другия ден отново я повикал. Той пак я уговарял да се отрече от Христа.- Отречи се по-добре ти от своите лъжливи богове - говорела светата девойка - и пристъпи към истинския Бог, Който те е създал, за да не бъдеш предаден на вечна мъка!Тогава управителят заповядал да я привържат към стълб и да я бият. \"Поклони се на боговете и ще останеш жива\" - казал й той. Но Агатия му отговорила:- Аз се радвам на мъченията, както някои се радват на богато съкровище. Тия временни страдания са полезни за мене, защото както не сипват пшеница в хамбар, преди да я очистят от смет, така и за мене е невъзможно да вляза в Небесното царство, ако първом не бъда очистена чрез страдания.Управителят заповядал още по-силно да мъчат Агатия и след това отново да я отведат в тъмницата.През нощта Господ й пратил чудна помощ. Явил й се св. апостол Петър, който с името Господне изцерил раните й. Цяла нощ необикновена светлина озарявала тъмницата. Стражарите, уплашени от това чудно видение, се разбягали, като оставили отворени тъмничните врати. Но Агатия не искала да се възползува от това, за да не се лиши от мъченически венец и да не навреди на стражата. С вдигнати молитвено ръце тя шепнела: \"Благодаря Ти, Господи, че ме удостои да страдам за Твоето свято име и, като отне от мене любовта към временния живот, даде ми сила и търпение. А сега, моля Те, повикай ме при Себе Си!\" С тези думи мъченицата предала Богу душата си. Катанските християни погребали тялото й.Малко време подир това Квинтиан се отправил за Палермо, за да присвои имота на светата мъченица. При преминаване на една река конете му се подплашили и го хвърлили в реката, където се удавил. Приемникът му узнал, как Бог наказал жестокия мъчител и не посмял да тревожи сродниците на света Агатия за нейното наследство.Между това славата за подвига на света Агатия се разнесла по цялата страна. Няколко време подир нейната смърт християните построили църквица над нейната гробница. Простата дреха, която тя обикновено носела, била поставена на гроба й за спомен на нейното смирение.Жителите на Катания благоговейно тачат нейната памет. Недалеч от града се намира вулканът Етна, който от време на време бълва огън и гореща лава. Веднъж, когато страшно изригване застрашавало града с гибел, те взели дрехата на света Агатия и я държали срещу огъня. Бедата минала и катанските жители благодарили на светата мъченица за нейното застъпничество. Това било в годишнината на нейната смърт. Страдание на света мъченица АгатияПри царуването на злочестивия Деций (царувал от 249 до 251 г., бел.ред.), по времето, когато за управител на Сицилия бил поставен от него Кинтиан, по всички страни била изпратена безбожна заповед да бъдат избивани всички християни.По това време в град Панорм (днес Палермо, бел.ред.) живеела една девица на име Агатия, дъщеря на благородни и богати родители, възпитана в християнско благочестие. Като чула за безбожната заповед на гонителите за избиване на християните, тя се възпламенила от ревност в Христа, своя Господ, на Когото станала невеста с чистотата на своето девство. Тя оставила любовта към отечеството си и смятайки за нищо своя знатен род и презирайки богатството, останало от родителите й, и всичката слава на този свят, започнала да се готви за страдание за Христа.Игемонът Кинтиан, като чул за красотата, благородството и богатството на тази свята девица, се разпалил от нечиста страст към нея и замислил да я склони към своята престъпна похот и заедно с това да завладее имението й. Като узнал, че тя вярва в Христа, той веднага изпратил войници от град Катана в Панорм да доведат светицата на съд като християнка. Изпратените дошли при света Агатия и обещали с чест да я отведат при своя военачалник, ако тя даде дума да се поклони на техните богове. [...]Когато света Агатия пристигнала в град Катана, военачалникът заповядал да я настанят в дома на една богата жена на име Афродисия. Тя имала пет млади дъщери, на които той заповядал с помощта на ласкателства и различни удоволствия да обърнат ума на Агатия към плътска любов и да я убедят да пренесе жертва на боговете. Те - ту хвалейки и превъзнасяйки я и изказвайки много обещания, ту чрез заплахи, се стараели да я склонят към изпълнение на волята на Кинтиан, но нямали никакъв успех: нито с думи, нито с дела не могли да я обърнат от Божествената любов към светската. Те я украсявали със скъпи дрехи, предлагали й подаръци и различни скъпи ястия и угощения, устройвали представления и танци, със свирене на музиканти, и вършели пред очите й всякакви безчинства и смехотворни неща. Но тя, не желаейки даже да гледа всичко това, казвала:- Нека ви бъде известно, че моят ум и помисъл са утвърдени на камък и не могат да бъдат отклонени от Христовата любов: вашите ласкателства са подобни на вятър, предлагането на светски радости не е нищо повече от дъжд; а заплахите ви са като реки, които, макар и да достигнат до моята къща, няма да успеят да я помръднат, защото тя стои на твърди основи, като на камък, Който е Христос, Сина на Живия Бог.Говорейки така, тя обливала лицето си със сълзи: защото както еленът жадува за водни извори (ср. Пс. 41:2), така и тя се стремяла към страдание за своя Господ.Афродисия, виждайки твърдостта и непоколебимостта на сърцето на Агатия, отишла при военачалника Кинтиан и му казала:- По-лесно е да строшиш камък и да превърнеш желязото в олово, отколкото да убедиш и отвърнеш от Христа тази девица; самата аз и дъщерите ми дни и нощи прекарвахме само в това, да я увещаваме към единомислие с нас - ту с ласкателства и молби, ту със заплахи: слагах пред лицето й огърлици и редки мъниста, скъпи дрехи, злато и скъпоценни камъни, давах й в дар своите роби и ниви, но тя презира всичко това като праха, който тъпчем с краката си. [...]След това военачалникът заповядал да отведат Агатия в мрачна и смрадна тъмница; светицата отишла там като на пир и веселие, поверявайки себе си на своя Господ. На сутринта Кинтиан отново призовал света Агатия на съд и я попитал достатъчно ли е помислила за здравето си.Света Агатия отговорила:- Моето здраве е Христос.Тогава разгневеният мъчител заповядал да закачат Агатия гола на дърво и да я бият. Когато биели светицата, мъчителят й казал:- Промени мислите си и се поклони на боговете, за да останеш жива.Тя отговорила:- С тези мъки ще придобия блаженство и ще се радвам в тях, както се радва онзи, който е придобил велики съкровища: тези временни мъки са полезни за мене. Както не събират пшеницата в житниците, без да я очистят от плевелите, така е невъзможно за душата ми да влезе в рая, ако преди това тялото не бъде изтерзано с мъки.Военачалникът заповядал на слугите още по-силно да мъчат Агатия, след това им наредил да късат гърдите й с железни клещи и да ги отрежат.След това светицата била хвърлена в тъмница. В полунощ й се явил свети апостол Петър, в образа на благолепен старец, носейки в ръцете си много лекарства за нея; пред него вървял прекрасен юноша с горяща свещ; светицата помислила, че е дошъл някой лекар. Апостолът й казал:- Нечестивият мъчител, макар и да те изтерза с рани, нямаше никакъв успех; напротив, ти го победи със своето мъжество; той заповяда не само да откъснат, но и да отрежат гърдите ти: за това душата му ще се мъчи вечно. Докато ти търпеше мъки, аз стоях и гледах, и размислих, че мога да изцеля гърдите ти, затова и съм дошъл тук.Светата мъченица Агатия отговорила:- Аз никога не съм употребявала никакво лекарство за тялото си; мисля, че и сега не трябва да нарушавам този добър обичай, усвоен от младостта.- Нали и аз съм християнин - казал старецът - и съм дошъл, надявайки се да те изцеля; затова не се срамувай от мене.Светицата отговорила:- Ти си мъж, а аз съм девица, как мога без срам да разголя тялото си пред тебе; по-добре да търпя болката от раните си, отколкото да пожелая да се разголя пред очите на мъж. Благодаря ти, честни отче, че си дошъл тук с намерение да изцелиш язвите ми; но знай, че лекарствата от човешки ръце никога няма да се докоснат до тялото ми.Старецът й казал:- Защо не желаеш да те излекувам?Светицата отговорила:- Аз имам моя Господ Иисус Христос, Който с едно движение изцелява всичко и с една дума повдига падналите; Той, ако пожелае, може да изцели мене, недостойната Своя рабиня.Апостолът се зарадвал на толкова силната вяра на светата мъченица, и с усмивка й казал:- Той ме изпрати при тебе, девице, защото аз съм Негов апостол: погледни - ти си изцелена.Като казал това, той станал невидим. Тогава света мъченица Агатия, като узнала кой е бил явилият се, благодарила на Бога и казала:- Благодаря Ти, Господи мой, Иисусе Христе, че си си спомнил за мене и си изпратил Своя апостол да ме изцели.Тя погледнала тялото си и видяла гърдите си цели и раните изцелени; и цяла нощ необикновена светлина осветявала тъмницата; изплашени, войниците се разбягали и оставили тъмницата незатворена. Другите затворници, които били там, казали на светицата:- Ето, вратите са отворени, никой не пази: излез и бягай.- Аз не искам да се лиша от мъченически венец - отговорила тя - и да навлека беда на стражите; имайки за помощник моя Господ Иисус Христос, Сина на Живия Бог, Който ме изцели, ще остана тук докрай, изповядвайки Го.След като минали четири дни, на петия мъчителят отново седнал в съдилището, повикал при себе си света Агатия и казал:- Докога ще се противиш на царската заповед? Принеси жертва на боговете, иначе ще бъдеш предадена на най-люта смърт.Светицата отговорила:- Суетни са думите ти и несправедлива е заповедта на твоя цар, която осквернява и самия въздух; кажи ми, окаяни и безумни, кой търси помощ от дърво и безчувствен камък? А аз принасям жертва хвала на Този, Който изцели гърдите ми и излекува тялото ми.Мъчителят заповядал да открият гърдите й и като ги видял цели и невредими както преди, попитал:- Кой те изцели?Мъченицата отговорила:- Иисус Христос, Синът на Живия Бог.Кинтиан възкликнал:- Ти отново споменаваш Христос, за Когото не искам и да чувам!И заповядал да посипят по земята нагорещени остри керемиди и да ги покрият с горещи въглени, да хвърлят светицата върху тях и да я горят и мъчат. Когато изпълнили това, изведнъж започнало земетресение не само близо до това място, но и в целия град; земята се разтворила и погълнала Вултей и приятеля му Теофил, по съвета на които Кинтиан извършвал тези мъчения. Всички граждани, изплашени от земетресението, бързо отишли в преторията при Кинтиан, викайки му да престане да измъчва невинната девица, заради която станало земетресението. Кинтиан, изплашен от земетресението и от народния гняв, заповядал да я отведат в тъмницата.Там мъченицата издигнала ръце към небето и казала:- Благодаря Ти, Господи, задето си ме удостоил да пострадам за Твоето свято име и премахвайки желанието ми за временния живот, си ми дал търпение. Чуй ме сега, Господи, и благоволи да оставя този свят и да премина в Твоята богата и велика милост.Като се помолила така, тя предала духа си в Божиите ръце. Като узнали за това, гражданите побързали да дойдат, взели святото й тяло и го носели с чест за погребение. Внезапно към тялото се приближил прекрасен юноша, който не бил познат на никого в града, а с него вървели до сто прекрасни деца. Изпращайки тялото на светата мъченица към мястото на погребението, той сложил в ковчега й дъсчица, на която било написано: \"Непорочен ум, доброволна жертва Богу и избавление на отечеството.\"Като сложил дъсчицата с надписа до главата на светата мъченица, той станал невидим; и всички разбрали, че това бил ангел Божий.След това военачалникът Кинтиан със своите войници отишъл в град Панорм, за да вземе богатството на светата мъченица и да присвои нейното имение. По пътя трябвало да премине през една дълбока река. Той се качил на сала заедно с конете си и заплувал през реката. Конете внезапно се разярили срещу него, при което единият захапал лицето му и го обезобразил, а другият започнал да го рита, докато не го хвърлил в реката, в която той потънал, завършвайки злия си живот със зла смърт. Дълго търсили тялото му, но не го намерили: то погинало заедно с душата. След това нито един от царските управители не дръзнал да причинява обиди на родствениците на света Агатия. Славата й се разпространила навсякъде и над мощите й била построена църква; дрехата, която носела светицата, била положена на гроба й, за да напомня за нейното смирение. (Moщите на св. Агатия били пренесени през 1040 г. в Константинопол, но през 1126 г. били отново върнати в Катана, бел.ред.).Година след смъртта на света мъченица Агатия планината Етна, около град Катана, започнала да изригва огнена лава, която се изливала като буйна река, със силен шум, повличайки надолу разтопени като восък камъни. Жителите на Катана били обзети от голям страх, боейки се за гибелта на своя град. Тогава не само християните, но и неверните - всички се събрали в църквата на света мъченица Агатия, взели дрехата й, застанали срещу огъня, насочил се към града, и с тази дреха, като с щит, се защитавали от пагубния и страшен пламък. Огънят, сякаш засрамен от дрехата на светата мъченица, угаснал. При вида на това чудо жителите много се радвали, възхвалявали Бога и величаели светата мъченица Агатия. Това чудо станало в петия ден на февруари, в който светата мъченица пострадала за Христа, своя Господ, на Когото слава во веки. Амин. ", "date": "2018.02.05", "title": "Св. мчца Агатия (Добра)"}
{"url": "http://www.cross.bg/radvaiite-se-na-zhivota-a-ne-na-1567058.html", "text": "/КРОСС/ Радвайте се на живота, а не на неговия смисъл!Фьодор Михайлович Достоевски ", "date": "2018.02.05", "title": "Радвайте се на живота, а не на..."}
{"url": "http://www.cross.bg/sofiya-vuzdyh-mrusniya-1567059.html", "text": "/КРОСС/ Нови протест срещу мръсния въздух ще има днес в София и Русе, съобщава БТВ.В столицата в недоволството се очаква да се включат жителите на четири от кварталите с най-сериозно замърсяване - „Красна поляна\", „Разсадника\", „Западен парк\" и „Овча купел\".Причината е, че общината не се вслушва в исканията им, а предлаганите мерки за справяне с мръсния въздух са неефективни.Протестът в Русе също е заради проблеми с чистотата на въздуха, които според гражданите са неглижирани с години.Данните на протестиращите сочат, че нивата на фините прахови частици почти всеки ден стигат до 10 пъти над допустимото.На този фон в София ще се проведе 21-вият Европейски форум по екоиновации за качество на въздуха.На него ще се търсят и представят иновативни решения за подобряване качеството на околната среда.Протестът в София започва в 18 ч. пред Столичната община. Идеята е шествието да  мине през представителството на Европейския парламент и да стигне до НДК.Жителите на „Красна поляна\" винят за мръсния въздух в квартала хората, които не само се отопляват на твърдо гориво, но горят и отпадъци.  ", "date": "2018.02.05", "title": "Протести срещу мръсния въздух в София и Русе"}
{"url": "http://www.cross.bg/bivsh-direktor-generalen-1567061.html", "text": "/КРОСС/ Вяра Анкова, журналист, генерален директор на дирекция \"Информация\" и член на мениджърския съвет на \"Нова броудкастинг груп\", бивш генерален директор на БНТАнгел Симеонов, колекционер на българско изобразително изкуствоАнтони Дончев, пианист и композиторАкад. Валентин Бобевски, композитор и диригентЕлин Топузаков, треньор, бивш футболистЕмил Велев-Кокала, футболен мениджърИрина Флорин, поп певицаЙордан Йорданов, почетен консул на Унгария във ВарнаЧл.-кор. проф. Неделчо Милев, кинокритикПламен Ранчев, адвокат, бивш депутатПроф. Светослав Кокалов, художник-сценограф, бивш ректор на НХА  ", "date": "2018.02.05", "title": "Рождениците на 5 февруари"}
{"url": "http://www.cross.bg/slab-predimno-vyaturut-1567062.html", "text": "/КРОСС/ Днес ще бъде предимно слънчево, с временни увеличения на облачността. Ще духа слаб вятър, предимно - от запад-северозапад. Максимални температури, в повечето райони - между 5° и 10°, в София - около 6°.Над Черноморието ще има променлива облачност, значителна - над северното крайбрежие. Вятърът ще е слаб, от северозапад-север. Максималните температури ще са в диапазона 6°-8°. Температурата на морската вода е 6-7°. Вълнението на морето ще отслабне до 1-2 бала.Над планините ще има променлива облачност. Само на отделни места в Родопите е възможно да превали слаб сняг. Ще духа до умерен, по най-високите върхове - силен западен вятър, но с тенденция на отслабване. Максималната температурата на 1200 метра ще е около 1°, на 2000 метра - минус 4°.Атмосферното налягане е малко по-високо от средното за февруари и през деня слабо ще се повиши. ", "date": "2018.02.05", "title": "Вятърът отслабва, ще бъде предимно слънчево днес"}
{"url": "http://www.cross.bg/koli-grigorova-starite-1567074.html", "text": "/КРОСС/ Възможно ли е мерките срещу мръсния въздух да доведат до по-високи данъци за старите коли, които най-много замърсяват околната среда? В края на миналата седмица финансовият министър Владислав Горанов обяви, че сме се превърнали в „гробницата на Европа\". Купуваме „втора ръка\" коли със съмнително качество, каза той пред депутатите и отвори дебат за данъка на старите коли. Как ще се отрази това?Ваня Григорова от КТ „Подкрепа\" и Христо Христов от Асоциацията на вносителите на автомобили коментираха темата в сутрешния блок на Нова телевизия „Здравей, България\".Ваня Григорова подчерта, че не е ясно какво точно се предлага - увеличение на данъка на старите автомобили или намаляване на този за по-новите. Тя каза, че в момента има отстъпка за коли, които отговарят на определени екологични изисквания. Единственият дебат, който можем да проведем в момента е, дали на колите, които са по-мощни, тъй като на тях не се прави отстъпка, дали трябва да им се прави, каза още Григорова.Христо Христов от Асоциацията на вносителите на автомобили заяви, че дебатът е закъснял, а формулата за определяне на пътния данък е „нелогична и много остаряла\". Трябва да се спазят и двата принципа - по-малък данък за новите автомобили и по-голям за старите, подчерта той и добави, че има „съответните механизми и евростандарти\". Освен това всеки евростандарт е обвързан не само с норми на екологичност и с норми на безопасност, според него. Не би трябвало да разглеждаме въпроса дали трябва да си купим нова или стара кола, каза още Христов.Идеята е, че в България облагането на автомобилите се прекратява на 14-тата година и се получава един феномен вечен автомобил, който е в страната и данъкът му е един и на 14-тата и на 30-тата година, каза той.Колите над 14 година не спират да плащат, каза още Ваня Григорова от КТ „Подкрепа\". От социална гледна точка, наистина старите коли в България са прекалено много, но в държава, в която хората са най-бедни в целия ЕС, и в която неравенството е най-голямо няма как да е другояче, каза тя. Ваня Григорова подчерта, че налагането на такъв данък ще е нелогично, тъй като има заложени мерки в Закона за насърчаване на заетостта, по които се плаща за гориво. Новата мярка ще нулира гореспоменатата, каза тя. Григорова каза, че въвеждането на необлагаем данъчен минимум и намаляването на ДДС на стоките от първа необходимост „донякъде ще компенсира\" мерките за чист въздух.В момента има отстъпки, но те са за тези автомобили, които са под Евро 3 стандарт и нагоре, които е на 18 години, каза още Христо Христов. Не е нормално да има отстъпки за коли на 18 години. Той подчерта, че трябва да се измисли нова формула, която да стимулира новите коли. ", "date": "2018.02.05", "title": "Стара кола - по-високи данъци! Ще плащаме ли повече, заради вредните газове?"}
{"url": "http://www.cross.bg/tomov-po-golyama-puti-1567079.html", "text": "/КРОСС/ Струвам ми се, че в следващите 10-20, може би 30 години, предстои нова студена война, обяви журналистът Тома Томов в предаването „Тази сутрин\" по bTV.„Това, което ние сме преживели, което беше безсмислено, отвратително, което смаза живота на десетки милиони, което съсипа много държави, това вероятно ще се случи, защото еднополюсният момент, когато Америка беше хиперсилата и владееше всичко, свърши. Свърши\", обясни той.Томов посочи, че в момента има една велика сила - САЩ, която е „без съмнение най-могъщата, тя е по-могъща от Римската империя\", но същевременно китайската икономика вече е два и половина пъти по-голяма от японската, пет пъти по-голяма от индийската, осем пъти по-голяма от руската, тя е по-голяма и от цялата еврозона. Тя ще настигне САЩ около 2027 г.„Тоест голямото съревнование е започнало И това съревнование ще се води вероятно и с ядрено оръжие. Ние, нашата страна, участваме в този конфликт и вашето поколение, за съжаление, ще изживее това нещо\", обърна се Томов към водещия.На въпрос на какво ще станем свидетели той отговори: „Тази седмица се виждаше какво може да стане\" и припомни предупреждението на Хенри Кисинджър за опасност от предупредителен удар към Северна Корея.Томов добави, че САЩ са без посланик в Южна Корея от доста време, а последният, посочен за поста, се е отказал, след като му казали, че трябва да изготви план за евакуация при извънредна ситуация. „Там може да станат всякакви неща\", каза гостът.„За пръв път, аз такова нещо не съм виждал досега, тримата ръководители на разветки, на Главното разузнавателно управление, на ФСБ - Наришкин, Ибортников и Коробов, отиват при Майк Помпейо във Вашингтон. Това не е било досега\", каза Томов. И изтъкна, че в американската Камара на представителите е внесен доклад, според който ФБР използва политическа бухалка от Демократическата партия срещу американския президент, т.е. в самите САЩ има много силна схватка. Доналд Тръмп е като риба, към която е насочен харпунът, пръстът е на спусъка и през тази година този спусък може би ще бъде натиснат и ще видим дали Тръмп ще оцелее, или опонентите му ще загубят. Това е много голям въпрос, който ще бъде решен до ноември. ", "date": "2018.02.05", "title": "Тома Томов: Предстои нова студена война"}
{"url": "http://www.cross.bg/leva-daniil-gorivo-1567066.html", "text": "/КРОСС/ Изборът на драговитийския епископ Даниил за Видински митрополит е сред основните теми на днешните вестници.Видин с владика от Америка, е водещото заглавие на „Стандарт\". Изданието отбелязва, че избраният с гласовете на 11 от общо 13-те гласа духовник, през последните седем години е живял в Америка. Там той заемаше поста викарий на митрополита на САЩ, Канада и Австралия Йосиф. Стандарт цитира отговора на Даниил на въпроса как се чувства, след като сменя Щатите с един от най-бедните райони у нас. \"Тази земя, която е изхранвала толкова поколения, как можем да кажем, че е бедна. Бедно е мисленето, бедно е обезверяването, това ни прави бедни\", казва новият видински митрополит Даниил.Когато сме заедно, Бог ни помага, казва още Даниил, цитиран на първата страница на в. „Земя\". А „Труд\" отбелязва, че другият претендент за поста - Мелнишкият епископ Герасим е получил само два гласа.МВР упорито виси на хранилката на бедните общини, четем на първа страница на вестник „Сега\". Рекордният бюджет от над милиард и 200 милиона лева на вътрешното министерство за поредна година не е стигнал за основни дейности като купуване на гориво, елементарни консумативи като дърва за огрев и основни дейности като ремонт на сгради, допълва изданието. В статията се цитира отчет за направените на МВР дарения. Най-често даренията са суми за гориво на полицейските коли. Сега отбелязва, че \"този факт се разминава с клетвите на премиера Бойко Борисов от миналия юни, че лимитът за гориво на патрулките ще отпадне\".Ураганният вятър наду 10 пъти цените за рязане на дървета, четем на първа страница на „Монитор\". Силният вятър, който усложни обстановката основно на територията на София и област Враца, наду цените за спешно рязане на дърветата, продължава статията. Според проверка на вестника 2 хиляди лева за отсичане на опасен бор, а  тополи стигат до 5 хиляди лева. Според „Монитор\" само преди седмица тарифата за премахване на опасно дърво е била между 100 и 200 лева. ", "date": "2018.02.05", "title": "Акценти в пресата"}
