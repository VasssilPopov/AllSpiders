{"url": "http://www.cross.bg/deiinosti-izkopni-razpredelenie-1611420.html", "text": "/КРОСС/ При несъобразени изкопни дейности фирма скъса кабел 20 киловолта, собственост на ЧЕЗ Разпределение, и на 19 август по обяд остави без електрозахранване близо 2000 клиенти на дружеството на територията на столичния квартал „Младост 4\", сред които има и важни стопански потребители. Дежурните екипи на ЧЕЗ Разпределение възстановиха електрозахранването за 1 час и 4 минути. За нанесените материални щети ще бъде съставен констативен протокол.Това е втори случай в рамките на един ден, в който в резултат на несъгласувани изкопни дейности, се нарушава ежедневието на столичани. По-рано в понеделник беше скъсан кабел на ЧЕЗ Разпределение, захранващ близо 6300 жители на кв. „Овча купел\", а на 15 август при несъгласувани изкопни и ремонтни дейности на територията на сградата на ВиК-София беше прекъснат кабел средно напрежение, в резултат на което без електрозахранване останаха клиенти на компанията в софийските квартали „Дружба\" и „Горубляне\", както и в село Герман.ЧЕЗ Разпределение призовава за спазване на изискванията на дружеството при извършване на подобни дейности с цел осигуряване на спокойствието на гражданите.Информация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg. ", "date": "2019.08.19", "title": "2000 клиенти на ЧЕЗ останаха без ток заради скъсан кабел в София"}
{"url": "http://www.cross.bg/harmanli-slychaii-haskovo-1611422.html", "text": "/КРОСС/ Случай на малария е установен в регистрационно-приемателния център за мигранти в Харманли, съобщиха от РЗИ в Хасково. Касае се за 14-годишно момче от Афганистан, допълниха от институцията.Според медиците най-вероятно заразяването е станало още преди тийнеджърът да е пристигнал в България в края на юли месец. Заразеният е бил приет в болница в Пловдив, където диагнозата е била потвърдена. От РЗИ - Хасково уточниха, че извършените тестове на контактните лица в бежанския лагер в Харманли са били отрицателни. ", "date": "2019.08.19", "title": "Случай на малария е установен в бежанския лагер в Харманли"}
{"url": "http://www.cross.bg/kraii-ybiti-bili-1611425.html", "text": "/КРОСС/ Телата, открити край софийското село Негован, са на възрастни мъж и жена. Това сочат първите експертизи, съобщава bTV. Най-вероятно те са били убити преди два месеца. Първоначално са смъртоносно простреляни в главата, а след това - разчленени и изхвърлени край водоема. Криминалистите работят и по версията мъжът и жената да са убити от техен роднина и да не са били обявявани за издирване. В момента тече пореден оглед на мястото, на което в събота рибар се натъкна на останките.", "date": "2019.08.19", "title": "Телата, открити край Негован, са на възрастни мъж и жена"}
{"url": "http://www.cross.bg/klinikata-myasto-patzient-1611417.html", "text": "/КРОСС/ Психично болен пациент преби до смърт петима и рани много други пациенти в психиатрията със стойка за системи, съобщи АР. 38-годишният мъж се нахвърлил срещу останалите в клиниката в северозападния румънски град Сапока в неделя.Трима души загинали на място, един от ранените починал в болницата късно в неделя, днес издъхна и 88-годишна жена. Шефката на клиниката Виорика Михълеску, която подаде оставка след случилото се, обяви: \"Всичко стана за по-малко от минута\". По думите й симптомите на нападателя не издавали \"задаващата се трагедия\". От здравното министерство обявиха днес, че служители от клиниката ще бъдат обвинени за престъпна небрежност на работното място.", "date": "2019.08.19", "title": "Психично болен пациент преби до смърт петима в клиника в Румъния"}
{"url": "http://www.cross.bg/obvineniya-otpadutzi-kyustendil-1611423.html", "text": "/КРОСС/ Две обвинения за управителя на депото за отпадъци под магистрала Струма.След мащабния  пожар, който причини затваряне на скоростния път, прокуратурата започна разследване.Окръжна прокуратура - Кюстендил му определи мярка за неотклонение \"парична гаранция\" в размер на 5000 лева. Проверява се отговорността на пътната агенция и РИОСВ. Според експерти магистралата ще остане затворена в участъка на пожара чак до октомври. „В терена точно под моста има складирани отпадъци. Даден е срок до 31юли да бъдат отстранени. Пожарът възниква на 13 август. Управителят е привлечен като обвиняем по две обвинения - престъпление към околната среда е едното. При груба небрежност е запалил чужд имот на значителна стойност\", обясни Камелия Стефанова, окръжен прокурор на Кюстендил.„Въпросът е къде са били контролните органи през тези 14 дни. Защо не са предприети каквито и да е действия? Освен имуществената санкция, напълно възможно е било да се спре тази дейност и да се стигне до отнемане на лиценза\", заяви говорителят на главния прокурор Румяна Арнаудова. ", "date": "2019.08.19", "title": "Собственикът на горялото депо под магистрала „Струма” получи две обвинения"}
{"url": "http://www.cross.bg/kletki-predshestvenichki-oligodendrotzitite-1611418.html", "text": "/КРОСС/ В рамките на експерименти с плъхове специалисти от Кембриджкия институт за изследвания със стволови клетки обърнаха в обратна посока стареенето на главния мозък, съобщи сайтът MedicalXpress, цитиран от БТА.Учените изследвали централната нервна система у млади и стари гризачи, за да определят влиянието на увеличената нееластичност на мозъка върху функциите на клетки предшественички на олигодендроцитите - мозъчни клетки, които изолират аксоните (дългите израстъци на невроните), създавайки миелинова обвивка и увеличавайки скоростта на преминаване на импулсите. Известно е, че миелиновата обвивка се уврежда при множествена склероза.Биолозите трансплантирали клетки предшественички на олигодендроцитите от стари плъхове в мозъците на млади гризачи. Оказало се, че клетките се върнали към младия фенотип. Учените освен това създали материали, имитиращи младия и стария по-нееластичен мозък. клетки предшественички на олигодендроцитите бил отделен протеинът Piezo 1, който сигнализира дали средата е еластична или нееластична. При липса на въпросния протеин клетките вземали дори нееластичната материя за еластична и възстановявали предишната си способност за регенериране.Специалистите се надяват, че получените резултати ще допринесат да се разработят нови методи за лечение на пациенти, засегнати от множествена склероза. ", "date": "2019.08.19", "title": "Учени откриха метод за \"подмладяване\" на мозъка"}
{"url": "http://www.cross.bg/dyeiin-dzhonsun-ozheni-1611421.html", "text": "/КРОСС/ Актьорът Дуейн Джонсън се ожени за дългогодишната си партньорка Лорън Хашиян в Хавай в неделя, съобщи Контактмюзик. Двамата са заедно от 2007 г. и имат две дъщери - 3-годишната Джасмин и 15-месечната Тиана. Те бяха насрочили сватбата си за 2018 г., но я отложиха, когато Лорън забременя.Дуейн Джонсън сподели снимки от церемонията в Инстаграм.Дуейн Джонсън, който е на 47 години, има и по-голяма дъщеря Симон от първия си брак с продуцентката Дани Гарсия, която сега е негов миниджър. Симон е на 18 години. Миналата година Дуейн Джонсън зае второ място в класацията на сп. \"Форбс\" за най-високоплатените актьори след Джордж Клуни.  ", "date": "2019.08.19", "title": "Дуейн Джонсън-Скалата се ожени"}
{"url": "http://www.cross.bg/pomosht-teritoriyata-speshnata-1611424.html", "text": "/КРОСС/ Министерството на здравеопазването обяви обществена поръчка с предмет: „Извършване на строително-монтажни работи за нуждите на извънболничните структури на спешната помощ на територията на Северозападен район за планиране, в изпълнение на Проект „Подкрепа за развитие на системата за спешна медицинска помощ\", финансиран по ОПРР 2014-2020\", включваща 6 обособени позиции.Обществената поръчка се обявява в изпълнение на Договор за безвъзмездна финансова помощ (ДБФП) № BG16RFOP001-4.001-0001 по Проект „Подкрепа за развитие на системата за спешна медицинска помощ\", който се осъществява с финансовата подкрепа на Оперативна програма „Региони в растеж\" 2014-2020, съфинансирана от Европейския съюз, чрез Европейския фонд за регионално развитие. Една от дейностите по проекта е изпълнението на интервенции в инфраструктурата на системата за Спешна медицинска помощ чрез изпълнение на строителство на общо 235 обекта на СМП на територията на цялата страна, в това число изграждане на нови сгради, реконструкция, ремонт, преустройство, подобряване на достъпа за лица с увреждания и на прилежащото им околно пространство. Общият бюджет на проекта възлиза на 163 987 815.62 лева, като в тази сума влиза и закупуването на 400 нови линейки, оборудвани с медицинска техника и апаратура за нуждите на спешната помощ в страната.Обществената поръчка е с прогнозна стойност 8 030 742,12 лева без ДДС и обхваща общо 34 обекта от извънболничните структури на спешната помощ на територията на областите Видин, Враца, Ловеч, Монтана и Плевен.Министерството на здравеопазването ще обявява до края на месец септември поетапно обществените поръчки за строителство за останалите обекти на територията на цялата страна, като предстоят да се стартират още 6 обществени поръчки за извършване на строително-монтажни работи за нуждите на извънболничните структури на спешната помощ на територията на цялата страна и 7 обществени поръчки за извършване на строително-монтажни работи за нуждите на 34 спешни отделения на болници на територията на цялата страна.Предстои да бъдат обявени обществени поръчки и за избор на изпълнители на строителен и авторски надзор на всички обекти. ", "date": "2019.08.19", "title": "МЗ ще ремонтира 34 обекта от спешната помощ във Видин, Враца, Ловеч, Монтана и Плевен"}
{"url": "http://www.cross.bg/trifonov-martin-ostava-1611411.html", "text": "/КРОСС/ Мартин Трифонов остава за постоянно в ареста. Защитата на Трифонов обяви, че няма да обжалва мярката. Окръжната прокуратура в Сливен внесе в съда искане за налагане на мярка за неотклонение „задържане под стража\" спрямо Мартин Трифонов.Той е обвинен в блудство, изнасилване и убийство на малолетно момиче, съобщават от държавното обвинение.Според прокуратурата смъртта на 7-годишната Кристин е причинена с особена жестокост и по особено мъчителен за жертвата начин.  ", "date": "2019.08.19", "title": "Мартин Трифонов остава за постоянно в ареста"}
{"url": "http://www.cross.bg/narkotitzi-prestupnata-prokyratyrata-1611412.html", "text": "/КРОСС/ Апелативният наказателен съд остави в ареста петима души, обвинени за членство в организирана престъпна група за разпространение на наркотици, с ръководител Радмил Ранов, съобщават от прокуратурата. С това беше потвърдено определението на Специализирания съд.Според държавното обвинение престъпната група, която беше разбита на 8 август, е най-голямата до момента за разпространение на наркотици в страната.По делото пред Апелативния специализиран съд прокуратурата представи нови шест тома, съдържащи доказателства за престъпната дейност на групата: открити и иззети огромно количество таблетки хероин, кокаин,екстази и други видове наркотици, чували с марихуана, незаконно оръжие и боеприпаси, вакуумираща машина, ръкавици, предпазно облекло, документи за водена счетоводна дейност.Действията по разследването продължават. Повдигнати са обвинения на 33 лица, част от които се издирват с Европейска заповед за арест. ", "date": "2019.08.19", "title": "Оставиха в ареста петима, сочени за част от групата на Радо Ланеца"}
{"url": "http://www.cross.bg/zhena-izmama-zadurzhan-1611414.html", "text": "/КРОСС/ Полицията в Разград разкри телефонна измама, съобщиха от Областната дирекция на МВР. 83-годишна жена получила обаждане на стационарен телефон от \"полицейски служител\".Измамникът обяснил на възрастната жена, че трябва да предаде наличните си пари във връзка с акция по залавяне на телефонни измамници. Извършителят на престъплението е 56-годишен мъж, осъждан за измами и документни престъпления. Задържан е при прибиране на пари от жертва на измама в София. ", "date": "2019.08.19", "title": "Задържан е участник в телефонни измами"}
{"url": "http://www.cross.bg/zagora-trakiya-stara-1611413.html", "text": "/КРОСС/ Камион се е обърнал и пламнал на АМ \"Тракия\" малко преди Стара Загора в посока към София.Камионът е препречил платната за движение, за момента не е ясно дали има пострадали.Вече се е образувала опашка от чакащи автомобили.На място се очаква да пристигне полиция. Временно е ограничено движението при км 222 на АМ „Тракия“ в посока София поради ПТП с товарен автомобил. Въведен е обходен маршрут: по път II-66 през Нова Загора и Стара Загора. ", "date": "2019.08.19", "title": "Камион се обърна и запали на АМ \"Тракия\" преди Стара Загора"}
{"url": "http://www.cross.bg/turgovishte-kladenetz-sused-1611416.html", "text": "/КРОСС/ В Търговище са задържани баща и син, удавили в кладенец свой съсед. Убийството на 54-годишния мъж от търговищкото село Давидово е станало на 20 юли. Той е бил пуснат жив в 5-метров кладенец, съобщи на извънреден брифинг говорителят на Окръжната прокуратура в Търговище прокурор Васил Ангелов, цитиран от БТА.Тежкото престъпление е било замаскирано, за да изглежда като нещастен случай. Извършителите на злодеянието са баща и син - на 74 и 42 години. Убийството е било извършено през деня. Тогава двамата не са планирали убийството на своя съсед. Решението им е инцидентно, възползвали са се от тежкото алкохолно опиянение на съседа си.Няма свидетели на престъплението. Двамата задържани съдействат на разследващите. Предстои да им бъде внесено искане за постоянна мярка \"задържане под стража\". ", "date": "2019.08.19", "title": "Баща и син удавиха свой съсед в кладенец в Търговище"}
{"url": "http://www.cross.bg/bulgariya-sveta-dioksid-1611419.html", "text": "/КРОСС/ България е сред 20-те държави, които замърсяват най-много света със серен диоксид, съобщава неправителствената международна екологична организация \"Грийнпийс\". В Топ 20 няма друга страна от ЕС. Там намират място още Сърбия и Украйна.Данните са от най-новото изследване на \"Грийнпийс\" - Индия \"Глобална база данни на най-горещите точки на замърсяване със SO\".Замърсител №1 в света е Индия. Присъствието на България в Топ 20 \"осигуряват\" най-голямата ни ТЕЦ - \"Марица изток 2\", най-старата - ТЕЦ \"Брикел\" и ТЕЦ \"Бобов дол\".Замърсяването със серен диоксид, причинено от човешката дейност, идва от електроцентралите и индустриите, изгарящи въглища, както и тези, зависими от петрола.Серният диоксид е един от най-опасните замърсители и сред основните причинители на заболявания и преждевременна смърт.Картата на горещите зони в света показва, че индустрията трябва възможно най-бързо да направи прехода отвъд въглищата - коментират от \"Грийнпийс\" - България.\"Точно заради системно неглижиране на нормите за серен диоксид, срещу България има заведено дело в края на юли от Европейската комисия. След като страната беше осъдена през 2017 г. за високите норми на фините прахови частици, това е второто дело срещу страната пред Съда на ЕС във връзка с качеството на въздуха\", отбелязват от \"Грийнпийс\" - България.В края на 2018 г. правителството плати 360 млн. лв., а през пролетта се заговори за помощ за да се спаси ТЕЦ „Марица изток 2\" от фалит в размер на 600 млн. лв .Картата на горещите зони в света показва, че индустрията трябва възможно най-бързо да направи прехода отвъд въглищата, алармират от Грийнпийс.\"Отдавна твърдението за евтината енергия от въглищата в Маришкия басейн е мит - припомняме, че в края на 2018 г. правителството плати 360 млн лв.[1], а пролетта се заговори за нова финансова инжекция от 600 млн. лв., за да спаси от фалит ТЕЦ „Марица изток 2\". От началото на тази година държавната електроцентрала е произвела загуба от 145 млн. лева\", припомнят от организацията. ", "date": "2019.08.19", "title": "България е в Топ 20 на най-големите замърсители със серен диоксид в света"}
{"url": "http://www.cross.bg/dobromir-hilyadi-evro-1611398.html", "text": "/КРОСС/ Анонимен мъж дари 4 хиляди евро за лечението на млад русенец, съобщава NOVA. По време на благотворителен базар, той е оставил плик с пари и трогателно писмо до Добромир.24-годишният мъж от близо 4 години се бори с левкемия. Шанс за живот му дават в турска клиника, а близки и приятели на момчето организират серия от инициативи, за да съберат нужните за лечението 200 хиляди евро.Добромир Добрев се бори с тежката диагноза от 2015 г. Болестта ту утихвала, ту се връщала. След няколко курса химиотерапия и успешна трансплантация на стволови клетки, семейството на Добромир си отдъхнало с облекчение.„Всичко беше добре, ходихме на прегледи всеки месец, изследвания, всичко беше наред\", разказа майката на Добромир Десислава Великова. Но преди по-малко от година болестта пак се върнала. След като станало ясно, че в България лекарите са безпомощни, семейството на Добромир потърсило алтернатива.„Ходихме в Турция на преглед и там ни предложиха съвсем други лекарства, дават ни шансове за успех, но лечението е много скъпо\", сподели майката. След като разбрали, че животът на Добри зависи от 200 хиляди евро, приятелите и семейството му започват кампания. И още след първия благотворителен базар били изумени от щедрия жест на неизвестния мъж, който освен парите, оставил и лично послание към Добромир.Той не иска да споделя съдържанието на това писмо, но е убеден, че щедрият дарител е преминал през същото като него. „Само хора, преживяли същото, могат да ме разберат\", сподели Добромир Добрев.Досега в сметката на Добри са събрани едва 40 хиляди лева.  ", "date": "2019.08.19", "title": "Добро сърце: Анонимен дарител даде 4000 евро на нуждаещ се мъж от Русе "}
{"url": "http://www.cross.bg/eisa-oled-zaradi-1611400.html", "text": "/КРОСС/ LG Electronics (LG) получи признание за пореден път от Европейската асоциация за изображения и звук (ЕISA) заради превъзходните си продукти за домашно забавление. EISA е най-голямата организация за потребителски списания, свързани с електроника и е представена от 55 издания в 29 държави по света. На тазгодишните EISA Awards, LG взе четири отличия - за LG OLED TV (модел OLED65E9), LG NanoCell TV (модел 65SM9000), LG Soundbar (модел SL8YG) и LG XBOOM Go (модел PK7). Те бяха оценени заради невероятните си характеристики и представяне, както и заради качеството, което осигуряват за потребителите.Телевизорът на LG OLED TV AI ThinQ бе обявен за най-добър премиум OLED TV 2019-2020 от EISA. Това е осмата поредна година, в която LG OLED TV е сред първите в тази категория. Малко по-рано тази година, първото място в желаните iF Design Award's Gold Award, грабна 65-инчовият телевизор на LG от серия E, който разполага с второ поколение α (Alpha) 9 Gen 2 интелигентен процесор. Високотехнологичният чип предлага подобрена картина и още по-добро качество на звука, благодарение на изкуствен интелект, който надгражда безкраен контраст и точност на цвета, характеристики, които са отличителни за бранда. Съдиите на EISA останаха впечатлени от безупречния дизайн на OLED 65E9, който съвместява прозрачно стъкло, създаващо илюзията за плаващ в пространството екран, правейки телевизора привлекателен за всяко едно пространство.Първото място за EISA взе LG NanoCell TV AI ThinQ заради зашеметяващите си визуални и аудио качества, както и благодарение на своята NanoCell дисплей технология, Full Array Local Dimming (FALD) функцията и α7 Gen 2 процесора си. Посетителите на EISA останаха впечатлени от удобството, което AI ThinQ платформата осигурява на потребителите и перфектният синхрон, при свързаността с Google Assistant и Amazon Alexa.LG Soundbar и LG XBOOM Go портативната колонка, отнесоха призовете в категория  и заради изключителното качество на звука, произлизащо от колаборацията на LG с Meridian, един от най-известните доставчици на радио на Острова.„Горди сме, че нашите иновативни аудио и видео продукти са разпознати от толкова уважавана организация с традиции, каквато е EISA\", сподели Брайън Куон, президент на LG Mobile Communications and Home Entertainment companies. „Ние ще продължим да растем и да развиваме инвестициите в иновации, за да можем да осигурим на потребителите интелигентни решения за домашно забавление, които да направят живота им още по-добър\", допълни още той.Посетителите на щанда на LG на IFA в зала 18 Messe, Берлин, от 6-11 септември ще имат шанса да видят всеки от наградените продукти.   ", "date": "2019.08.19", "title": "Телевизорът на LG, съвместяващ AI И аудио иновации обра наградите на EISA"}
{"url": "http://www.cross.bg/deiinosti-raboti-izkopni-1611401.html", "text": "/КРОСС/ В резултат на несъобразени изкопни работи от страна на фирма беше прекъснат кабел 20 киловолта, собственост на ЧЕЗ Разпределение България, и на 19 август сутринта за повече от час без електрозахранване останаха близо 6300 клиенти на дружеството в столичния квартал „Овча купел\". За нанесените имуществени щети се състави констативен протокол на извършителя.„Строително-ремонтните дейности са в разгара си през летния сезон, но фирмите трябва отговорно да спазват процедурите и да съгласуват своевременно изкопните работи, за да не се смущава комфортът на клиентите и работата на бизнеса в горещите летни дни\", каза Васил Василев, директор „Експлоатация и поддържане\", в ЧЕЗ Разпределение България АД.Това е втори случай, в който несъгласувани дейности оставят над 6000 софиянци без електрозахранване в рамките на седмица. Информация за стартиращи изкопни дейности трябва да се подава поне две седмици предварително на телефон 0700 10 010 или на имейл .  ", "date": "2019.08.19", "title": "Несъобразени изкопни работи оставиха 6300 клиенти на ЧЕЗ в \"Овча купел\" без ток"}
{"url": "http://www.cross.bg/protzedyrata-investitor-strategicheski-1611399.html", "text": "/КРОСС/ В рамките на процедурата за избор на стратегически инвеститор по проекта АЕЦ „Белене\", обявена на 22 май 2019 година, държавната корпорация „Росатом\" подаде заявление за участие в процедурата в установените срокове. Заявлението бе прието от Националната електрическа компания на България.Процедурата за избор на стратегически инвеститор по проекта АЕЦ „Белене\" бе публикувана на 22 май 2019 г. в Официалния вестник на Европейския съюз. Срокът за приключване на процедурата е 12 месеца от датата на публикуване. ", "date": "2019.08.19", "title": "„Росатом“ се включи в надпреварата за АЕЦ „Белене“"}
{"url": "http://www.cross.bg/smetishte-grada-svishtov-1611403.html", "text": "/КРОСС/ Закритото преди години сметище на Свищов отново се запали. Димът е обгърнал вилната зона на града, което накара кметът Генчо Генчев да обяви бедствено положение. Пожарни автомобили от 4 града са изпратени да гасят възпламенилото се сметище.Пожарът там тръгна в сряда. Запалиха се 50 декара.  В събота вечерта голяма част от града беше обгазена, но в неделя местната власт увери, че няма замърсяване на въздуха.Горящото сметище е закрито преди няколко години, на него са депонирани близо 360 000 кубически метра отпадъци. ", "date": "2019.08.19", "title": "Сметището в Свищов отново пламна, обявено е бедствено положение"}
{"url": "http://www.cross.bg/okolovrusten-sofiiiskiya-putni-1611402.html", "text": "/КРОСС/ Агенция „Пътна инфраструктура\" откри тръжна процедура за избор на изпълнител за извършване на археологическо наблюдение при строителството на Софийския околовръстен път в участъка от п. в. „Цариградско шосе\" до п. в. „Младост\" /км 35+260 до км 41+340/. Според Закона за културното наследство археологическото наблюдение е теренно проучване за установяване на наличието на археологически структури на дадено място. То се извършва по време на строителните дейности, за да не се допусне да бъдат унищожени или застрашени неизвестни археологически обекти.Срокът за подаване на офертите е до 19 септември, а стойността на обществената поръчка е 10 000 лв. без ДДС.6-километровата отсечка, чието изграждане предстои да стартира в кратък срок, ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път\", п. в. Патриарх Герман\", п. в. „Самоковско шосе\", п. в. „Младост\". Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др. С реализацията на проекта ще се улесни движението на транзитния трафик и връзката между автомагистралите „Струма\" и „Тракия\".Проектът ще се финансира със средства от републиканския бюджет. Инвестицията е за близо 119 млн. лв. без ДДС. Изпълнител е „ГБС - Инфраструктурно строителство\" АД. ", "date": "2019.08.19", "title": "АПИ търси археолози, които да съблюдават строителството на Околовръстното от Младост до \"Тракия\""}
{"url": "http://www.cross.bg/politicheska-metodiev-kaloyan-1611404.html", "text": "/КРОСС/ Политологът Калоян Методиев е новият шеф на кабинета на президента Румен Радев, предаде \"24 часа\". Той заема мястото на Иво Христов, който стана евродепутат. Методиев е член на Стратегическия съвет към президента, създаден през март.Калоян Методиев е роден на 24 април 1976 г. в град София. През 1994 г. завършва 133 СОУ „Ал. С. Пушкин\" с хуманитарен профил и руски език. През 2001 г. се дипломира като магистър по политология в Софийския университет „Св. Климент Охридски\", където специализира Външна политика и Национална сигурност. Стажант в Европейския парламент в Брюксел. Доктор по политология. Автор на книгите „Поколения и възраст в политиката. Българският преход\" (2012) и \"Западните Балкани и България (политика, дипломация, сигурност)\" (2016). Автор на стотици статии и интервюта на политическа и социална тематика. Ползва английски, руски, сръбски и хърватски език. Женен с две деца.От 2001 г. до 2003 г. е международен секретар на Младежкия съюз на демократичните сили (МСДС), която след това и оглавява. В периода 2004 - 2006 г. е зам.-председател на Демократични европейски младежки общности със седалище в Копенхаген. На парламентарните избори през лятото на 2005 г. е водач на листата на ОДС за област Търговище. На 9 ноември 2005 г. напуска СДС с шумен скандал заедно с по-голяма част от членовете на НИС на МСДС и областните председатели на организацията. През 2007 г. е сред основателите на политическа партия Общество за Нова България (ОНБ). Формацията е със социално-консервативни ориентация. Председател е от 2007 до 2013, когато се оттегля от активна политическа дейност.През 2011 г. става доктор по политически науки след като защитава дисертация на тема „Генерационна динамика и биологично възрастови фактори в българската политика (1989 - 2007)\". От 2010 до 2019 г. е хоноруван преподавател в катедра „Политология\" на Софийския университет. От 2012 до 2017 е асистент в ЮЗУ „Неофит Рилски\", където води курсове по Политически маркетинг, Институции на съвременната държава, Политически партии, Имиграционни политики, Енергийни политики, Съвременна политическа история на Балканите. От 2015 г. година е политолог и главен анализатор на Института за стратегии и анализи. ", "date": "2019.08.19", "title": "Политологът Калоян Методиев е новият шеф на кабинета на Радев"}
{"url": "http://www.cross.bg/hari-printz-kresida-1611405.html", "text": "/КРОСС/ Бившата приятелка на принц Хари се сгоди. Кресида Бонас излизаше с него 2 години. Връзката им започна през 2012 г. Днес обаче тя е сгодена за университетската си любов Хари Уентуърт-Стенли, предаде БГНЕС.Хари сподели снимка на двамата влюбени в социалните мрежи. На фотографията се вижда как е прегърнал Кресида, която демонстрира доста необичаен годежен пръстен. Двамата са снимани на фона на поляна в Нантъкет, щата Масачузетс, в доста небрежно облекло.По повод връзката си с Хари Кресида по-рано заяви, че двамата се срещнали, когато били твърде млади. След края на връзката си с британския принц те отново подновили отношенията си и сега са готови за „следващата стъпка\". ", "date": "2019.08.19", "title": "Бившата приятелка на принц Хари се сгоди"}
{"url": "http://www.cross.bg/mihail-belchev-varna-1611406.html", "text": "/КРОСС/ Големият поет и певец Михаил Белчев е бил опериран по спешност във Варна, разкри неговата съпруга Кристина Белчева пред \"Телеграф\". Заради това музикално семейство ще пропусне днес участието с в концерта \"Старите приятели\", който организират в летния театър в Бургас. Шоуто обаче не се отменя - всички останали участници ще пеят и ще се помолят за бързото му възстановяване. Във вторник, навръх 73-тия му рожден ден, на Михаил Белчев му прилошало докато се приготвял за тържеството във Варна. Съпругата му повикала линейка, която ги закарала в болница \"Света Анна\". Веднага е извикан и изтъкнат професор от София, който е направил спешна операция. \"Оказа се, че проблемът е по-малък, отколкото подозираха. Получило се е запушване на тънките черва вследствие на някакво срастване, което не е ясно вродено ли е, през годините ли се е появило\", обясни съпругата му.", "date": "2019.08.19", "title": "Михаил Белчев опериран спешно във Варна"}
{"url": "http://www.cross.bg/slavchev-prokyratyrata-voda-1611407.html", "text": "/КРОСС/ Общинският съветник, съпредседател на „Политическа група 5\" в Столичен общински съвет и зам.-председател на Постоянната комисия за инженерна инфраструктура и енергийно планиране инж. Симеон Славчев сезира прокуратурата за нередности при провеждането на обществената поръчка на „Софийска вода\"АД за избор на продукт, който да пречиства питейната вода на София. Сигналът идва след като инж. Славчев, заедно с проф. Емил Бурназки и доц. д-р инж. Галя Бърдарска от Института за изследвания на климата, атмосферата и водите при БАН дадоха пресконференция, по време на която изложиха своите аргументи против това в системата на софийската питейна вода да се използват реагенти, които могат да влошат качеството на водата на града и да застрашат здравето на хората.„След като нямаше никаква реакция от страната на Столична община и от страна на прокуратурата, която трябваше задължително да се самосезира по тема, касаеща националната сигурност на страната, не ми остана нищо друго освен в качеството ми на общински съветник и най-вече на гражданин, да сезирам прокуратурата\", каза инж. Симеон Славчев.В сигнала общинският съветник настоява за проверка на цялостната документация по обществената поръчка, за чието провеждане има огромни съмнения и подадени 3 жалби.От представените от инж.Славчев факти става ясно, че има съществени нередности в документацията, както и в състава на продукта, който ще бъде внедрен при почистването на питейната вода на София. Продуктът „не е стабилен и съдържа допълнителни неизвестни за здравето на хората вещества, които хидролизират и го правят негоден за използване при складиране\", се казва още в информацията до прокуратурата. Там е отбелязано, че не са проведени адекватни тестове, които да докажат безопасността и ефективността на продукта в условията на столичното водоподаване, както и че не са спазени съответните стандарти. В сигнала е отбелязано, че продукта ще излезе и 2,7 пъти по-скъпо от досега ползвания без никакви проблеми за пречистването на водата в столицата.„Надявам се прокуратурата да подходи сериозно към проблема и да потърси независимо експертно мнение за нарушенията и опасностите, които крие прилагането на този неясен продукт\", заяви инж. Симеон Славчев. Той иска кмета на София Йорданка Фандъкова публично чрез пресцентъра на Столична община да отговори на следните въпроси: С какви реагенти се чисти в момента софийската питейна вода, и имат ли те сертификати от производителите, както и европейска регистрация по REACH?„Силно се надявам компетентните органи бързо да реагират, да извършат своята проверка и да излязат със становище, защото както аз, така и експертите в областта сме силно притеснени, че в софийската питейна вода ще се използват вредни за здравето на хората вещества\", каза още инж. Славчев. ", "date": "2019.08.19", "title": "Инж. Симеон Славчев внесе сигнала за пречистването на водата на София до прокуратурата"}
{"url": "http://www.cross.bg/arnaydova-prokyror-glavniya-1611388.html", "text": "/КРОСС/ Причината за смъртта на 7-годишната Кристин е тежка черепно-мозъчна травма. Това съобщи в предаването „Здравей, България \" говорителят на главния прокурор Румяна Арнаудова.Обвинен за жестокото престъпление е 21-годишният Мартин Трифонов. Мъжът има предишна присъда за блудство и опит за изнасилване, а наказанието, което му е било присъдено тогава, е 8 месеца условна присъда и изпитателен срок от 2 години, обясни говорителят на главния прокурор.„Лицето е направило пълни самопризнания в разпита му като обвиняемо лице. Това самопризнание е различно от това, което би могъл един подсъдим да направи пред съда, когато бъде внесен обвинителен акт\", каза Арнаудова.„Обяснил е интензитета и начина, по който е нанесъл ударите. Използвал е камък за нанасяне на тежки наранявания по детето. Твърди, че е извършил тези действия под влиянието на алкохола. Това, разбира се, не оправдава лицето\", заяви още говорителят на главния прокурор.„Нямаме данни за ненавременна или неадекватна намеса на медицинския екип. Причината за смъртта на детето е тежка черепно-мозъчна травма с излив на мозъчно вещество, несъвместимо с живота\", обясни Арнаудова.Тя коментира и случая с намерените тела край Негован.„След извършване на повторния оглед са открити множество човешки останки в 3 бидона и 5 чувала. Те сочат, че се касае за два трупа. Единият със сигурност на жена, за другия все още не се знае какъв е полът на жертвата\", заяви Арнаудова. „Напълно възможно е убийството да е извършено от родственик и лицата да не са обявени за издирване\", каза още Арнаудова. ", "date": "2019.08.19", "title": "Причината за смъртта на 7-годишната Кристи е тежка черепно-мозъчна травма"}
{"url": "http://www.cross.bg/evropa-aviatziya-armeiiskata-1611389.html", "text": "/КРОСС/ Съвместна българо-американска подготовка с участието на формирования от Силите за Специални операции на Българската армия и армейската авиация от Сухопътните войски на САЩ в Европа стартира у нас на 19 август и ще продължи до 25 август, съобщиха от министерството на отбраната.В нея ще участват до 250 военнослужещи от 68-ма бригада Специални сили с необходимата екипировка и оборудване и до 30 военнослужещи с до 5 вертолета UH-60 „Black Hawk\" от армейската авиация на Сухопътните войски на САЩ в Европа.По време на съвместната подготовка ще бъдат изпълнени парашутни скокове в района на летище Чешнегирово.За целите на подготовката се очаква вертолетите от състава на армейската авиация на Сухопътните войски на САЩ в Европа да се пребазират в нашата страна в периода 17-19 август 2019 г.Целта на съвместната българо-американска подготовка е да се повишат уменията на военнослужещите от Силите за Специални операции за изпълнение на парашутни скокове от вертолет и оперативната съвместимост между участващите сили и средства при изпълнението на съвместни задачи. ", "date": "2019.08.19", "title": "Започва учение на Специалните сили на САЩ и Европа у нас"}
{"url": "http://www.cross.bg/dimitrov-grigor-otstupi-1611390.html", "text": "/КРОСС/ Най-добрият ни тенисист Григор Димитров отстъпи нови четири позиции в световната ранглиста след отпадането му в първия кръг на турнира в Синсинати. Българинът вече е №78 в света, след като не успя да защити 90 точки за ранглистата.В Синсинати Григор Димитров беше близо до велик обрат срещу Стан Вавринка, но в крайна сметка отстъпи след 7:5, 4:6, 6:7 (4).За първи път от 2012 г. насам Димитров е извън първите 70 на ранглистата, където заемаше 72-о място в средата на юни 2012 г.През новата седмица Григор Димитров няма предвидени участия в турнири, като се е фокусирал изцяло върху предстоящото си участие в последния за годината турнир от Големия шлем US Open.В челото на ранглистата няма промени. Водач остава Новак Джокович, следван от Рафаел Надал и Роджър Федерер. Руснакът Даниил Медведев, който спечели титлата в Синсинати, се изкачва до петото място. Така 23-годишният руснак, който по-рано през година триумфира на турнира \"София Оупън\", спечели общо пета титла в кариерата и първа от сериите \"Мастърс\". ", "date": "2019.08.19", "title": "Григор Димитров отстъпи четири места, вече е №78 в света"}
{"url": "http://www.cross.bg/detza-raneni-bili-1611391.html", "text": "/КРОСС/ Върховният комисариат на ООН разпространи доклад, според който бежанците в света достигнаха 70 милиона, което е рекорден брой след Втората световна война, съобщи БНР.Хората бягат главно от войни, преследвания и последици от глобалното затопляне. Хуманитарната организация \"SOS детски селища\" съобщи, че 12 000 деца са убити или ранени през 2018 г. Хиляди деца са били отвлечени и вербувани като деца войници, стотици хиляди са били тежко травмирани. Най-много убити и ранени деца има в Афганистан, Сирия и Йемен. ", "date": "2019.08.19", "title": "ООН: В света има 70 милиона бежанци"}
{"url": "http://www.cross.bg/chasa-raiiona-sofiya-1611392.html", "text": "/КРОСС/ Авария остави без водоподаване южните квартали на София и Владая днес.Водата е спряна в кв. \"Драгалевци\" - от 14:00 до 20:00 часав.з. \"Малинова долина\" - от 14:30 до 20:00 часакв. \"Киноцентъра\" - от 15:00 до 20:00 часаc. Владая - района заключен между ЖП линия София-Перник, ул. „Лесковец\", ул.\"Войнишко въстание\", ул.\"Любомир Миланов\", ул. „Акад. П. Стайнов\", ул.\"Равнище\" - от 14:00 до 20:00 часав.з. „Приплат\" - от 14:00 до 20:00 часакв. „Бояна\" - от 16:30 до 20:30 часав.з „Беловодски път\" - от 17:00 до 21:00 часав.з. „Килиите\" - от 17:30 до 21:30 часав.з. „Мала кория\" - от 17:30 до 21:30 часакв. „Княжево\" - района между ул. „Панорамен път\", ул. „Проф. Державин\", бул. „Цар Борис III\", ул. „Ген. Михаил Кутузов\", ул. „Карамфил\", ул. „Бойна слава\", ул. „Клек\", ул. „Сребриста липа\" и ул. „Бял равнец\"- от 17:30 до 21:30 часакв. „Княжево\", района между бул. „Цар Борис\" III и ул. „Княжевска\", ЖП линията София - Перник и ул. „Владайско въстание\"- от 17:30 до 21:30 часакв. „Горна Баня\" и в.з. „Горна баня\" - от 17:30 до 21:30 часа. ", "date": "2019.08.19", "title": "Авария остави южните квартали на София без вода"}
{"url": "http://www.cross.bg/postradali-danni-nyama-1611426.html", "text": "/КРОСС/ Сигнал за пожар, възникнал в складови помещения за вторични суровини в Ботевград, е подаден малко след 14.00 часа.Към мястото са насочени шест пожарни автомобила и огнеборци.По първоначална информация пожарът се е разпространил на около 400 кв. м площ. Няма данни за пострадали. ", "date": "2019.08.19", "title": "Горят складове в Ботевград, няма пострадали"}
{"url": "http://www.cross.bg/netanyahy-mezhdynaroden-suprygata-1611427.html", "text": "/КРОСС/ Съпругата на министър-председателя на Израел Бенямин Нетаняху Сара предизвика международен скандал.Случката се разиграва при пристигането на семейството за официална визита в украйнската столица Киев.Слизайки от правителствения самолет, Бенямин Нетаняху и съпругата му били посрещнати от три момичета в традиционни украински носии, които им поднесли хляб и сол за добре дошли, съобщават от Israel News.На видео се вижда как премиерът отчупва парче от хляба, потапя го в солта и отхапва. След това той подава парче хляб и на съпругата си. Тя обаче го изхвърля на земята.\n\t\t\t\t\t", "date": "2019.08.19", "title": "Съпругата на Нетаняху предизвика международен скандал (видео)"}
{"url": "http://www.cross.bg/tryp-antimovo-kushta-1611393.html", "text": "/КРОСС/ Мъж е открил мумифицирано разлагащо се тяло в наследствената си къща в с. Антимово, съобщиха от ОДМВР - Видин. На 16 август в 21.30 часа видинчанин съобщил в полицията, че малко по-рано същата вечер в стая на наследствената си къща в Антимово открил разложен труп.Мъжът разказал, че от дълго време не е посещавал имота и преминавайки през селото решил да го нагледа. Дежурна оперативна група незабавно посетила местопроизшествието и извършила оглед, съобщи Фокус. Разследващите установили, че се касае за мумифициран труп, вероятно на лице от мъжки пол, с неустановена към момента самоличност.Имотът бил видимо необитаем от дълго време, избуяла гъста растителност ограничавала достъпа до него, а всички помещения и вещи в тях били силно запрашени. Работата по разследването на случая продължава, в РУ-Видин е образувано досъдебно производство. ", "date": "2019.08.19", "title": "Мъж откри мумифициран труп в къщата си във Видинско"}
{"url": "http://www.cross.bg/ryski-literatyra-ezik-1611394.html", "text": "/КРОСС/ На 9 и 10 септември в София на адрес: ул.„Шипка\" 34 ще се състоят информационно-презентационни мероприятия за популяризация в чуждите страни на руски издания, учебници и учебни пособия, научно-популярни книги и списания по руски език, литература, култура, история на Русия, както и на художествена литература от руски автори.По време на мероприятията в постоянно действащ режим ще бъдат организирани срещи с авторите на учебници и учебни пособия и авторите на произведения от съвременната руска литература, ще бъдат проведени семинари и майсторски класове по използване на учебната литература в образователния процес, предвидена е и презентация на учебници и учебни пособия, научно-популярни книги и списания за руски език, литература, култура, история на Русия, както и на художествена литература от руски автори. Планирани са тематични кръгли маси, интересни лекции, презентации на нови издания, автограф-сесии с руски писатели.По време на експозицията участниците ще могат да се запознаят с книгите от водещи руски издателства, сред които такива издателства като \"Наука\", \"Просвещение\", \"Русский язык. Курсы\", \"Златоуст\", \"Бином\" и други. Детската литература ще представят издателствата \"КомпасГид\", \"БИНОМ ДЕТСТВА\". Учебна литература и учебни пособия ще презентират издателствата: \"БИНОМ: Лаборатория знаний\", \"Русский язык. Курсы\", \"Вита - Пресс\", \"Русское слово - учебник\".Елена Восторгова, директор на Центъра за проектно творчество \"СТАРТ-ПРО\" в Института за непрекъснато образование на МГПУ (Московския градски педагогически университет), кандидат на педагогическите науки, доцент. Автор на буквар и учебници по руски език (1-4 клас), включени във Федералния списък на учебниците, на 5 електронни приложения към тях и 5 електронни форми на учебници (издателство БИНОМ \"Лаборатория знаний\").Алексей Воронцов, генерален директор на Открития институт \"Развиващо образование\", председател на управителния съвет на Асоциацията на специалистите по развиващо обучение \"МАРО\", доцент в Дирекцията за образователни програми в ГАОУ ВО МГПУ (Държавно автономно образователно заведение за висше образование на град Москва \"Московски градски педагогически университет\"), кандидат на педагогическите науки. Автор на множество учебници за началното и основното училище, на статии и други публикации (издателство \"БИНОМ\").Светлана Ремизова, генерален директор на издателство \"Русский язык. Курсы\", кандидат на филологическите науки. Сфера на професионалните й интереси - издаване на съвременни учебни пособия по руски език.Наталия Митряева, заместник-директор на Държавно бюджетно образователно заведение Училище №1392, гр. Москва, учител по руски език и литература, почетен работник в общото образование. Лауреат на конкурса \"Учител на годината\", победител в общоруски и регионални конкурси.Наталия Шадрина, мениджър по регионални проекти в Автономна организация с нестопанска цел \"Център за изследвания в областта на образователната политика \"ЕВРИКА\", сфера на професионалните й интереси - обучението по руски език в полилингвална среда. Автор на множество публикации, съавтор на полилингвалната предучилищна образователна програма \"Еврика\".Юлия Кузнецова, писател, преводач, редактор на интернет-списанието \"Жёлтая гусеница\", една от авторките на списанието за детска литература \"Переплёт\". Юлия пише както приказки за деца, така и криминални романи, приключенски и психологически повести, разкази за деца и юноши. Книгите й са преведени на унгарски и немски език. Премии: \"Заветная мечта\" (2009 г.) /Малка премия/ 1 място/ Повестта \"Выдуманный жучок\" („Измисленото бръмбарче\"), премията „В.П. Крапивин\" 2011 г. /2 място/ - повестта \"Помощница ангела\" („Помощничката на ангела\"), премия \"Книгуру\" (2012-2013гг.) / Номинация \"Художествена литература/ 2 място/ - повестта \"Где папа?\" („Къде е татко?\").Ирина Зартайская, детски писател, лауреат на премията на списание \"Зинзивер\" в номинацията \"Проза\". Лирическата повест \"Все бабушки умеют летать\" („Всички баби могат да летят\") влезе в шорт-листата на международния конкурс \"Литературна Виена\" и Първия всеруски литературен конкурс \"Желтая гусеница: полеты во сне и наяву\" („Жълтата гъсеница - полети наяве и насън\"), тя получи и специалната награда на издателство \"Самокат\". Разказът \"Я слышу\" („Чувам\") влезе в шорт-листата на международния конкурс \"Литературна Виена\". Победител от Всеруския конкурс \"Новые имена. Премьера книги\" („Нови имена. Премиера на книга\") в номинацията \"Автор на най-добра повест\" за повестта \"Принцесса Ниточка\" („Принцеса Кончé\"). Финалист на премията \"Нравится детям Ленинградской области\" („Харесано от децата в Ленинградска област\") за книгата \"Я слышу\" („Чувам\"). Победител в конкурса \"Нови имена\" на Международния съюз на писателите „Св. св. Кирил и Методий\" в номинацията \"За децата\" (2018)Олга Громова, писател, експерт в Националната фондация за подготовка на кадри за училищните библиотеки, член на Международната асоциация на училищните библиотеки. През 2014 г. е удостоена с премията „В. П. Крапивин\" (\"Сахарный ребёнок. История девочки из прошлого века, рассказанная Стеллой Нудольской\" („Захарното дете. Историята на едно момиченце от миналия век, разказана от Стела Нудолска\")). за провеждане  на информационно-презентационните мероприятия осигурява възможността за активна проектно-експертна дейност на участниците и включва организирането на експозиции с руска литература, в това число по време на участието в международни книжни изложби, организирани в страните, където се провеждат мероприятията, и на придружаваща делова програма: -  три срещи с авторите на учебници и учебни пособия и авторите на произведения от съвременната руска литература;- семинари и майсторски класове по използването на учебната литература в образователния процес; - онлайн-мероприятия (с използване на интернет-мрежата), паралелни офлайн мероприятия (без използване на интернет-мрежата) с презентация на книги, учебници и учебно-методически пособия в онлайн-формат.Експозицията на руските издания ще включва над 500 книги, учебници, учебно-методически пособия, научно-популярни книги и списания за руски език, литература, култура, история на Русия, художествена литература от руски автори. чуждестранни ученици и преподаватели в организации, осъществяващи образователна дейност по основните и допълнителните общообразователни програми напълно или частично на руски език (руски училища), сънародници, живеещи в чужбина, преводачи, представители на медиите и заинтересувани чуждестранни граждани, в това число слушатели от курсовете по руски език към представителствата на Россотрудничество. в училищата в чуждите страни благодарение на масовото използване на учебници, учебни пособия, научно-популярни книги и списания, художествена литература от руски автори и достъп до електронните библиотеки на руските литературни издания и ресурси по руски език, литература, култура, история на Русия.а) предоставяне на руските училища в чужбина на достъп до руските образователни технологии, методи за обучение и възпитание;б) презентация на съвременни учебно-методически комплекси в съответствие с федералните държавни образователни стандарти за предучилищно и общо образование и с оглед на съответните образователни програми;в) организиране на използването на руски цифрови образователни ресурси;г) съдействие в разработката на международни общообразователни програми с използването на полилингвалния подход на националните езици, включително и на руски. Предполаган брой на участниците - 200 души.: Федералната агенция по въпросите на Общността на независимите държави, сънародниците, живеещи в чужбина, и по международно хуманитарно сътрудничество (Россотрудничество) http://rs.gov.ru и Автономната организация с нестопанска цел за допълнително професионално образование \"Институт по проблемите на образователната политика \"Еврика\", e-mail: eureka@eurekanet.ru, сайт: www.eurekanet.ru, http://books.proeureka.ru/Наталия Шадрина, координатор на проекта +7 (916) 791 36 66E-mail: natamaxima@gmail.com ", "date": "2019.08.19", "title": "Представят руски учебни и художествени книги на 9 и 10 септември в София"}
{"url": "http://www.cross.bg/-godishna-blagoevgrad-zhena-1611396.html", "text": "/КРОСС/ 61-годишна жена скочи от 4-я етаж на жилищен блок в Благоевград и загина на място.Сигналът за инцидента е подаден малко преди 7 ч. тази сутрин от жк. „Еленово\". На местопроизшествието е извършен оглед от служители на 2-ро РУП, касае се за самоубийство поради семейни проблеми. ", "date": "2019.08.19", "title": "61-годишна жена се самоуби в Благоевград"}
{"url": "http://www.cross.bg/danni-dostavchitzite-deklarirani-1611395.html", "text": "/КРОСС/ Улеснява се процедурата за регистрация на доставчиците на GPS данни, които ще се използват за изчисляване на дължимите от тежкотоварните автомобили тол такси. Доставчиците на GPS данни ще предоставят за обработка на националните доставчици на услуги - партньори на Агенция „Пътна инфраструктура\", информация за географското позициониране на техните клиенти по републиканската пътна мрежа. На база на обработените GPS данни „елките\" на Националното тол управление ще изчисляват дължимата тол такса на съответния тежкотоварен автомобил.Това предвижда публикуваният за обществено обсъждане проект на промени в Наредбата за условията, реда и правилата за изграждане и функциониране на  смесена система за таксуване на различните категории пътни превозни средства на база време и на база изминато разстояние. С измененията  Наредбата се привежда в съответствие с поправките в Закона за пътищата.Действащата наредба предвижда доставчиците на декларирани (GPS) данни да сключват договор при Общи условия с АПИ, която да обработва и  допълва информацията за изчисляването на дължимите тол такси. С промените в наредбата се предлага да отпадне тази необходимост и да се намалят изискванията към доставчиците на декларирани (GPS) данни, а те да подписват договор с Националните доставчици на услуги и ЕУЕСТ доставчиците. Партньорите на АПИ ще обработват  GPS данните и ще ги превръщат в т.нар. тол декларации, които ще изпращат към тол системата за изчисление на дължимата тол такса. Отпадането на този ангажимент на АПИ няма да изисква допълнителен финансов ресурс.Същевременно Пътната агенция запазва контролните си функции над дейността на доставчиците на декларирани (GPS) данни, като се предвижда да ги вписва в публичен списък при облекчени условия.Запазват се изискванията към доставчиците на декларирани данни да притежават валиден сертификат съгласно БДС EN ISO 9001 или еквивалентен документ, да разполагат с техническо оборудване, необходимо за събиране и предоставяне на данни за географското позициониране и изминатите участъци от платената пътна мрежа. Те трябва също така да имат специализиран персонал с опит и с необходимата квалификация, чрез които да могат непрекъснато да изпълняват изискванията на АПИ, както и да имат добра репутация.С промените в Наредбата се привежда в съответствие със Закона за пътищата премахнатото задължение АПИ да организира разпространението на бордови устройства, регистрацията на ползватели на платената пътна мрежа, директното им отчитане и усвояване на суми от поддържан от тях баланс. Тези дейности ще бъдат изцяло прехвърлени върху търговците, които в различните си качества предоставят  услуги по електронно събиране на пътни такси, като АПИ няма да плаща допълнително за това.Услугите, предоставяни в разкриваните от АПИ пунктове за продажба, ще бъдат плащане на винетна такса и купуване на маршрутна карта. Тол такса ще може да се плаща в пунктовете за продажба, разкривани от националните доставчици на услуги и от ЕУЕСТ доставчиците.Проектът на документа може да видите . ", "date": "2019.08.19", "title": "Улеснява се процедурата за регистрация на доставчиците на GPS данни за тол таксуването"}
{"url": "http://www.cross.bg/devnya-puten-dvizhenieto-1611397.html", "text": "/КРОСС/ Един човек пострада при катастрофа на магистрала „Хемус\". Ударили са се товарен автомобил с ремарке и микробус с платформа, на която е имало 2 автомобила.Инцидентът е станал след 10:00 часа тази сутрин край Девня, на мястото, където започват ремонтните дейности и движението става двупосочно.Магистралата от пътен възел Девня до пътен възел Неофит Рилски е затворена. Екипи на \"Пътна полиция\" пренасочват движението към стария път Варна-София. ", "date": "2019.08.19", "title": "Катастрофа затвори магистрала „Хемус” край Девня, има един ранен"}
{"url": "http://www.cross.bg/rebrovo-pozhara-ogunyat-1611379.html", "text": "/КРОСС/ Ново огнище на пожара край Реброво, който пламна вчера. Има опасност огънят да обхване борова гора.В неделя беше съобщено, че пожарникарите са локализирали пожара, възникнал в землището между селата Луково, Реброво и Владо Тричков.През цялата нощ екипи от доброволци и пожарната останаха на терен, за да следят пламъците. От МВР съобщават, че е отминала опасността за населението в околните на пожара села.Огънят вече засегна няколко необитаеми вили в района на Реброво. Според пожарникарите не е изключено огънят да е запален умишлено, но е възможно и причината да е немарливост от страна на туристи. ", "date": "2019.08.19", "title": "Ново огнище на пожара в Реброво"}
{"url": "http://www.cross.bg/sliven-martin-ybiiistvo-1611378.html", "text": "/КРОСС/ Ден на траур в община Сливен след убийството на 7-годишната Кристи.Прокуратурата ще поиска обвиненият за тежкото престъпление Мартин Стоянов да бъде задържан под стража. Той ще отговаря за убийство на малолетен по особено жесток начин, за изнасилване и за блудство.В момента 21-годишният мъж е под засилена полицейска охрана в болница в Сливен. Той е приет с две огнестрелни рани след продължително преследване и задържане в петък следобед. Родителите на Мартин Трифонов са знаели какво е извършил, твърдят част от доброволците, участвали в издирването му. Засега той е единственият заподозрян за престъплението.„2700 души сме в селото от три етноса - около 2200 са ромите, около 500 - българите и 24 са турци. Не разделям населението, искам да има сигурност. Нещата са изтървани. Апелирам управляващите да вземат мерки\", заяви пред NOVA Димчо Георгиев, кмет на село Сотиря. Той обясни, че след жестокото убийство селото не се е разделило и няма напрежение.Кметът каза още, че в Сотиря скоро ще има видеонабюдение. ", "date": "2019.08.19", "title": "Ден на траур за Кристи в Сливен "}
{"url": "http://www.cross.bg/tela-otkriti-bili-1611380.html", "text": "/КРОСС/ Криминалисти продължават работата по , открити до язовир между софийските села Чепинци и Негован. Предстои нов оглед на мястото. Периметърът е бил отцепен цяла нощ.Освен това водолази ще обследват язовира. Предстоят и съдебно медицински експертизи и ще се проверяват профилите на безследно изчезналите хора, за да се види дали няма съвпадение с намерените тела.Останките от човешки тела на мъж и жена, убити и после рязани с особена жестокост, бяха открити в неделя. Според информация на източници на NOVA, те са били застреляни в тила, след което са били разчленени и поставени в пликове и бидони. ", "date": "2019.08.19", "title": "Няма яснота по случая с двете тела край Негован"}
{"url": "http://www.cross.bg/kresna-zhivotnite-dobrovolno-1611381.html", "text": "/КРОСС/ Повечето стопани в Кресна са умъртвили доброволно домашните си прасета, съобщава БНР.По думи на кмета на града Николай Георгиев само десет семейства не са се съобразили с разпореждането, след като в края на миналата седмица областната епизоотична комисия обяви, че и в Кресна има огнище на африканска чума.От днес започват принудителните мерки за ограничаване на разпространението на заболяването.По данни на общината в град Кресна се отглеждат 135 свине тип \"заден двор\". След като стана ясно, че пробите от мъртво прасе, намерено в река Струма, са положителни, местните получиха 3-дневен срок да умъртвят доброволно животните си - в този случай те имаха възможност да оползотворят месото и да получат 300 лева държавна помощ на стопанство. Повечето от тях са го сторили.Според градоначалникът няма да се стигне до протести.Агенцията по безопасност на храните и полицията вече са направили организация за днешната акция - определени са няколко КПП-та със зони за дезинфектиране, както и маршрути до ямата за загробване на животните.От полицията уверяват, че движението по международния път за Гърция, който минава през града, няма да бъде затруднено заради акцията.Властите призовават и хората от съседните общини Струмяни и Сандански да умъртвят животните си, за да се спре разпространението на чумата и да се минимизират икономическите загуби. ", "date": "2019.08.19", "title": "Жителите на Кресна си умъртвиха прасетата доброволно"}
{"url": "http://www.cross.bg/zheni-svetut-politikata-1611410.html", "text": "/КРОСС/ Светът би бил по-добро място с повече жени в политиката. Българите са сред поддръжниците на тази идея.Изводите са от ежегодните глобални изследвания на световната асоциация „Галъп интернешънъл\" (в сътрудничество с УИН). Данните са обобщени от „Галъп интернешънъл\" специално за Българската национална телевизия, представени в предаването #Европа и легендарната рубрика „Къде сме ние\" на „По света и у нас\".На респондентите по света бе зададен въпросът „Ако политиците бяха предимно жени, според Вас дали светът щеше да бъде по-добър, по-лош или същият?\". 34% посочват, че светът, като цяло, би бил по-добър. 17% са на обратното мнение. 41% от запитаните смятат, че не би имало разлика. Останалите 8% се колебаят.Северна и Южна Америка отбелязват най-голяма разлика в полза на тези, които смятат, че повечето жени в политика ще имат положително влияние върху света.Близкият Изток и Северна Африка са единственият регион, в който респондентите като цяло посочват, че светът не би бил толкова добро място с повече жени в политиката, като опцията „по-лош\" бележи минимално предимство пред опцията „по-добър\".Докато възрастта и доходите имат малко влияние върху отговорите, религиозно-културната традиция има очевидно влияние. Полът също. При жените очакването, че светът ще бъде по-добър, ако политиците бяха предимно жени, е закономерно много по-силно.Обществото в България изглежда по-толерантно към идеята жените да представляват по-голямата част от властта в света. У нас 41% отговарят, светът би бил по-добро място, ако политиците бяха преимуществено жени. 35% - избират опцията „ще бъде същият\", а 7% казват „по-лош\". 17% се колебаят или не отговарят.Сериозната преднина на „по-добър\" пред „по-лош\" нарежда страната ни сред принципните поддръжници на идеята за повече жени в политиката.Страната ни е и сред най-толерантните в региона. За сравнение, средно за Източна Европа, делът на вярващите, че светът ще е по-добър с повече жени в политиката, надвишава този на смятащите, че ще е по-лош с 15 процентни пункта. У нас тази разлика е 34 процентни пункта. ", "date": "2019.08.19", "title": "Галъп: Над 40% у нас искат повече жени в политиката"}
{"url": "http://www.cross.bg/konche-vasil-morsko-1611384.html", "text": "/КРОСС/ 141 състезатели между 5 и 16 години от България, Русия, Турция, Северна Македония, Украйна и Казахстан участват в 44-то издание на Международния детски турнир по шахмат „Морско конче\". Събитието бе открито от председателя на „Българска федерация по шахмат 1928\" и народен представител Васил Антонов на 17 август в Национална спортна база „Спорт Палас\", к.к. „Златни пясъци\".„Морско конче\" е турнирът, който се е утвърдил като добра школа и възможност за натрупване на опит сред младите шахматисти\", заяви Васил Антонов и отличи с плакет за цялостен принос към играта главния организатор Коста Ангелов - международен майстор по шахмат, световен шампион по решаване на задачи, основател на ВШК „Георги Даскалов\" и треньор. От „Морско конче\" са започнали израстването си редица световноизвестни днес шахматисти, сред които гм Антоанета Стефанова, гм Маргарита Войска, гм Веселин Топалов, гм Васил Спасов, сестрите Полгар.Преди 10 години в него са участвали настоящите европейски отборни шампионки при девойки до 18 години - гросмайстор Нургюл Селимова, международен майстор Габриела Антова и кандидат-майстор Надя Тончева. Те присъстваха на откриването на 44-то издание на турнира. Васил Антонов им подари златни коронки, които да им напомнят за успеха от Чехия през месец юли тази година. Президентът на БФШ 1928 връчи плакети на техните треньори и мениджъри - Живко Жеков и Стефан Стойнов. „Морско конче\" продължава до 23 август. Турнирите ще са в 7 кръга. Състезателите са разделени във възрастови групи до 8, 10, 12, 14 и 16 години при момичетата и при момчетата. ", "date": "2019.08.19", "title": "„Морско конче“ събра шахматисти от 6 държави"}
{"url": "http://www.cross.bg/makron-pytin-zelenski-1611382.html", "text": "/КРОСС/ Френският президент Еманюел Макрон ще се опита да убеди Русия да приеме протегната ръка на Украйна за водене на диалог. Това ще стане по време на срещата между Макрон и Путин този понеделник, дни преди срещата на върха на Г-7, която ще се състои между 24 и 26 август във френския курорт Биариц, съобщава АФП.Макрон, който през 2017 . беше домакин на руския си колега във Версайския дворец, сега ще посрещне Путин в лятната президентска резиденция \"Форт Брегансон\" в Южна Франция. Там той се надява успешно да изпълни мисията си на посредник между Путин и новия украински президент Владимир Зеленски.Всъщност, Русия бе извадена от така наречената констелация \"Г-8\" през 2014 г., след като анексира полуостров Крим, според международната общност - напълно незаконно. Малко след това в Източна Украйна избухна война между правителствените сили и подкрепяните от Русия сепаратисти. Досега там, заради военните действия смъртта си са намерили 13 000 души.Макрон е силно загрижен да постигне решаване на конфликта и смята, че избирането на Владимир Зеленски за президент на Украйна дава нов импулс за прекратяване на боевете.През последните седмици Зеленски на няколко пъти е разговарял с Путин по телефона, като е изявил желание и за лична среща с него.\"Президентът Зеленски направи предложения, на които ни се струва, че президентът Путин трябва да даде насърчаващи отговори\", обяви френски служител, пожелал анонимност. Според него \"избирането на Зеленски ни дава немалко възможности за маневриране\", добави служителят.В същото време помощникът на руския лидер по международни въпроси Юрий Ушаков обяви, че през последните месеци диалогът между Франция и Русия се е \"засилил\" и че посещението на Путин е \"логично продължение\" на редовните му контакти с Макрон.Посредническата роля за мира в Източна Украйна е основен акцент в работата на Макрон, който след встъпването си в длъжност през 2017 г. се стреми да разшири ролята на Франция на международната сцена. ", "date": "2019.08.19", "title": "Темата за Украйна на дневен ред между Макрон и Путин дни преди Г-7"}
{"url": "http://www.cross.bg/inspektor-polychavane-opredelena-1611409.html", "text": "/КРОСС/ Софийска градска прокуратура (СГП) задържа и повдигна обвинение на полицейски районен инспектор от София за получаване на подкуп чрез изнудване, посредством злоупотреба със служебното положение, съобщиха от прокуратурата.Гражданин е подал сигнал, че районният инспектор му е поискал 850 лв., за да не му връчи призовка за нарушение на правилата за движение по пътищата - шофиране с превишена скорост. Срещу поисканата сума служителят на полицията обещал да осигури изтичане на давността за реализирана на административно-наказателната отговорност спрямо гражданина.Обвиняемият е задържан в момента на получаване на подкупа за срок от 72 часа.Днес е внесено искане в Софийски градски съд за постановяване на мярка за неотклонение „задържане под стража\" спрямо обвиняемия.Сумата е приобщена като веществено доказателство.За това престъпление законодателят е предвидил наказание лишаване от свобода от три до десет години, глоба до двадесет хиляди лева и лишаване от право да се заема определена държавна или обществена длъжност, и право да се упражнява определена професия или дейност.Разследването по случая продължава. ", "date": "2019.08.19", "title": "Полицейски инспектор с обвинение във взимане на подкуп от 850 лева"}
{"url": "http://www.cross.bg/bolnitzata-otdelenie-vidin-1611383.html", "text": "/КРОСС/ Видин остава без отделение по неврология. Трима невролози напускат от днес.Сестрите също са готови да напуснат, защото не виждат смисъл. Старшата сестра взема 615 лева, сестрите вземат между 580-590 лева.Директорът на лечебното заведение е обявил, че няма да има увеличение на заплатите, информира Нова телевизия. Нямало от къде да дойдат средства за по-високи заплати.Най-близкото неврологично отделение е на 100 км. В същото време в болницата във Видин идват хора с тежки инсулти. Те ще бъдат приемани и лекувани, но лечението ще е за сметка на болницата, защото по наредби на НЗОК трябва да ги изпише специалист.Припомняме, за проблема с неврологичното отделение във видинската болница се разбра още през юли, когато стана ясно, че петима лекари са подали молби за напускане с едномесечно предизвестие.В края на юни пък над 100 здравни специалисти и лекари от болницата подадоха колективно предизвестие и заявиха, че са готови след изтичането му през септември да подадат индивидуални оставки. ", "date": "2019.08.19", "title": "Болницата във Видин остава без невролози"}
{"url": "http://www.cross.bg/trimesechie-svie-byndesbank-1611415.html", "text": "/КРОСС/ Германската икономика ще навлезе в рецесия през третото тримесечие заради „резкия\" спад на индустриалното производство, който се дължи на напрежението на международните пазари, предупреди Бундесбанк, предаде БГНЕС.„Икономиката може да се свие отново леко през това лято\", посочва в месечния си доклад централната банка на Германия. От документа става ясно, че е отчетен 0,1% спад на брутния вътрешен продукт през второто тримесечие на тази година.„Според текущите данни индустриалното производство се очаква да се свие и през текущото тримесечие\", посочват от финансовата институция. ", "date": "2019.08.19", "title": "Бундесбанк: Германската икономика влиза в рецесия"}
{"url": "http://www.cross.bg/belene-proekta-kompanii-1611385.html", "text": "/КРОСС/ \"Проектът АЕЦ \"Белене\" не е нито печеливш, нито перспективен. Едва ли ще се стигне до реализиране на проекта\". Така експертът по ядрена енергетика проф. Георги Касчиев коментира пред БТВ проекта за изграждането на АЕЦ \"Белене\".Припомняме, днес изтича крайният срок за кандидатстването за стратегически инвеститор за строежа на АЕЦ \"Белене\". Очаква се оферта от \"Росатом\". До момента е предоставено заявление за стратегически инвеститор от китайската и корейската ядрена корпорация.Останалите две оферти са за предоставяне на оборудване - от \"Фрам атом\" и \"Дженерал електрик\". Не се изключва възможността стратегическите инвеститори да се обединят с някои от тези, които искат да предоставят оборудване.По думите му положението било ясно. Проф. Касчиев обаче напомни, че преди 11 години участвали 8-9 големи известни енергийни инвеститора за изграждането на проекта \"АЕЦ Белене\". Тогава в отговор на негов анализ наличието на толкова много компании проектът се оказал добър, но всичко се разпаднало.Той изтъкна, че в проекта за изграждането на АЕЦ \"Белене\" няма европейски компании и няма частни компании, които да участват в надпреварата. \"Няма ли частни компании, бъдете сигурни, че проектът не е перспективен\", посочи проф. Касичев.Експертът посочи, че в проекта участват страни извън Европейския съюз и включването на такива държави изисква много силно доказване, защото се одобряват от Съвета на Европа.Той не очаква да има и никакви държавни гаранции.Освен това площадката за изграждането на АЕЦ \"Белене\" се намира в зона в сеизмичен риск и за проф. Касичев тя е рискова. Според него управляващите нямат \"хал хабер\" от ядрени рискове. ", "date": "2019.08.19", "title": "АЕЦ \"Белене\" няма да се реализира, смята проф. Касчиев"}
{"url": "http://www.cross.bg/nesebur-maraton-talant-1611408.html", "text": "16-годишната състезателка на варненския клуб „Астери\" бе най-бърза по 1200-метровото трасе при жените и заслужено получи грамота, купа и икона на Света Богородица. 11-тият поред маратон се организира от община Несебър и спортен клуб по водни спортове „Месембрия\", а в него участие взеха 73 плувци от различни възрасти.На сингъл 20-годишната асеновградчанка загатна за потенциала си, но отстъпи на 61-та в света - японката Минами Андо с 1-4 гейма (-9, 9, -4, -5, -5). В тандем с Денислав Коджабашев също записа загуба, този път от холандците Лауренс Тромер и Брит Еерланд с 1-3 гейма (-8, -7,8,-6). Холандският дует отстрани в квалификациите и двойката Стефан Тодоров/Калина Христова. Мария в партньорство с Полина Трифонова претърпяха поражение от китайките Ютин Гу и Дзъ Му с 0:3 гейма (-5, -3, -4). Дисциплината бе масов старт на 5 км във възрастовата група под 16 години. „Еврофутбол\" желае успех на всички Спортни таланти!   ", "date": "2019.08.19", "title": "Спортният талант на \"Еврофутбол\" Василики Кадоглу спечели плувния маратон в Несебър"}
{"url": "http://www.cross.bg/godina-zhorzh-fehtovka-1611387.html", "text": "/КРОСС/ На 79-годишна възраст почина известният общественик и политик Жорж Ганчев. За това съобщи кръщелникът му Стоян Бончев в социалната мрежа Фейсбук.Поклонението ще е в петък в църквата \"Света София\".Жорж Ганчев е роден на 29 август 1939 година под името Георги Ганчев Петрушев.През младостта си се изявява като спортист - шампион на България по фехтовка, играе баскетбол в \"Академик\", София. Следва в Националната спортна академия при Ференц Магяр (Модьор).В началото на 60-те години се жени за британска поданичка, емигрира в чужбина. Завършва Британската академия по фехтовка и по-късно в САЩ Театралния институт на Лий Страсбърг и Експерименталния филмов колеж \"Шеруд Оукс\" в Холивуд.В началото на 70-те е световен шампион по фехтовка при професионалистите. Става главен треньор на Лондонския клуб по фехтовка и треньор на олимпийския отбор по фехтовка на Великобритания.Между 1973 и 1988 година се изявява като режисьор, сценарист в театъра, гост-лектор в Американската академия за драматични изкуства, продуцент в киното и театъра на Англия и САЩ. Автор е на 7 филмови сценария в Холивуд, пиеси (продуцирани в Холивуд), книги и поезия, изявявал се е също и като актьор с епизодични роли в Холивуд.След 10 ноември 1989 година участва в учредяването на СДС. През 1990 година основава партията Български бизнес блок и остава неин първи председател до 1996 година, когато съпартийците му устройват комплот и му взимат името на партията.Участва в президентските избори през 1992 година, получава 17% от гласовете, което го нарежда на 3-то място сред кандидатите на първия тур. Депутат е в 37-ото и 38-ото народно събрание. В парламента е председател на парламентарната група на Бизнесблока (1995 - 2001), оглавявал е парламентарната Комисия за радио, телевизия и съобщения. С решение 2/1995 г. на Конституционния съд пълномощията му като народен представител са прекратени предсрочно от 13 април същата година (по време на 37-ото НС) поради двойно гражданство (американско).Председател е на Националното патриотично обединение (НПО), учредено през 2004 г. НПО участва в новата Коалиция на розата.Автор, продуцент и водещ на предаването \"Жорж в действие\" по \"ТВ 2000\" през 2005 г., автор на стихосбирки и мемоари. Президент на Българската баскетболна асоциация (1995 - 1997). Почетен гражданин на щата Оклахома, САЩ.На президентските избори през 2016 г. се кандидатира за президент от Християн-социалния съюз, заедно с Кольо Парамов.През последните години Жорж Ганчев беше автор и водещ на предаването \"При Жорж\" по телевизия \"Евроком\". ", "date": "2019.08.19", "title": "Почина Жорж Ганчев"}
{"url": "http://www.cross.bg/voiina-zagivat-purviyat-1611372.html", "text": "/КРОСС/ 335 г. - Далмаций е повишен в цезар и става управител на провинциите Тракия и Македония на Римската империя.1356 г. - Стогодишната война: В Битката при Поатие: английската войска, предвождана от Едуард, Черния принц, нанася поражение на французите и взема в плен крал Жан Втори.1478 г. - Леонардо да Винчи завършва картината „Мона Лиза\".1783 г. - Във Версай е осъществен първият пробен полет с балон с животни на борда (овен, петел и патица).1848 г. - Приключва строежът на първата международна железопътна линия между Страсбург и Базел.1881 г. - Честър Артър става президент на САЩ, след убийството на Джеймс Гарфийлд.1883 г. - Съставено е осмото правителство на Княжество България, начело с Драган Цанков.1888 г. - В Спа (Белгия) е проведен първият конкурс за красота в света.1903 г. - Начало на българо-американските дипломатически отношения: Първият американски посланик у нас, Джон Б. Джаксън, връчва акредитивните си писма на княз Фердинанд.1918 г. - Първата световна война: Части на Българската армия спират настъплениято на английската армия в битката при Дойран.1920 г. - Полско-съветската война: Започва битката при Немен.1924 г. - Потушено е болшевишкото Татарбунарско въстание в Южна Бесарабия.1924 г. - Подписана е невлязлата в сила Спогодба Калфов-Политис за осигуряване на националните и културните права на българското малцинство в Гърция и на гръцкото малцинство в Царство България.1944 г. - Финландия и Съветският съюз подписват в Москва спогодба за примирие и слагат край на Съветско-финландската война1944 г. - Учреден е Съюзът на българските художници.1946 г. - В Швейцария Уинстън Чърчил издига идеята за създаване на Съвет на Европа за държавите от Западна Европа, който е учреден три години по-късно в Страсбург.1946 г. - След седемгодишно прекъсване поради Втората световна война се провежда филмовият Фестивал в Кан.1951 г. - Учредена е Световната федерация на глухите.1957 г. - САЩ извършва първият подземен ядрен опит.1966 г. - Народна република България установява дипломатически отношения с Ливан.1976 г. - Боинг на турските авиолинии претърпява самолетна катастрофа, загиват 155 души.1983 г. - Карибската държава Сент Китс и Невис получава независимост от Великобритания.1985 г. - При Мексиканското земетресение загиват около 9 хиляди души, главно в град Мексико, и са разрушени около 400 сгради.1989 г. - Бомба, поставена в самолет МакДонъл Дъглас на френска авиокомпания, летящ от Бразавил до Париж, избухва над Сахара - загиват всичките 171 души на борда.1991 г. - Семейство туристи от Германия откриват в Алпите на границата между Италия и Австрия замразена мумия на човек, умрял около 3300 пр.н.е. и го наричат Йоци.1995 г. - The Washington Post и The New York Times публикуват манифеста на Юнабомбъра.2006 г. - Две момичета, пътуващи в автомобил, загиват при срутване на изоставена сграда в София - събитието довежда до масови проверки на опасните сгради в България.2006 г. - В Тайланд е извършен държавен преврат.  ", "date": "2019.08.19", "title": "19 август в историята"}
{"url": "http://www.cross.bg/tryabva-da-dadesh-na-horata-1611374.html", "text": "/КРОСС/ \"Трябва да дадеш на хората нещо, за което да мечтаят\"Джими Хендрикс ", "date": "2019.08.19", "title": "Трябва да дадеш на хората..."}
{"url": "http://www.cross.bg/prof-bivsh-direktor-1611373.html", "text": "/КРОСС/ Антон Тодоров, политологД-р Весел Кантарджиев, началник-отделение по дерматология във ВМА, член на лигата \"Лекарите, на които вярваме\"Проф. д-р Димитър Момчилов, бивш ректор на музикалната академия \"Проф. Панчо Владигеров\"Дамян Дамянов, изпълнителен директор на Българския спортен тотализаторД-р Иван Йотов, началник отделение по ортопедия и травматология в УМБАЛ \"ЗДРАВЕ\", гр. ПазарджикИван Нинов, художник графикЛора Крумова, журналист, тв водещаМоника Панайотова, бивш евродепутатИнж. Румяна Михайлова, изпълнителен директор на Главна инспекция по труда   ", "date": "2019.08.19", "title": "Родени на 19 август"}
{"url": "http://www.cross.bg/tema-zhivo-zashto-1611375.html", "text": "/КРОСС/ Тема: След откритите човешки останки край Негован, кои са жертвите?Тема: Ден на траур в Сливен. На живо: Ще остане ли убиецът на дете зад решетките?Тема: Защо без да са номинирани, Йорданка Фандъкова и Мая Манолова са фаворити за кмет на София. Говорят политолозите.Тема: Спазват ли се ограниченията за шум на морето? На живо от Несебър.Тема: Борис Джонсън се среща с европейските лидери. Как Обединеното кралство ще напусне Европейския съюз?Тема: Защо се стигна до бруталното убийство на дете в Сотиря и какъв е профилът на извършителя? В студиото криминалистът Ботьо Ботев.Тема: Как  топ-хирурзи спасиха с уникална мозъчна операция живота на двама пациенти?Тема: След ремонт за милиони левове, стадионът в Костенец се разпада. На живо: Кой е виновен?Тема: Изтече крайният срок за доброволното избиване на домашни свине в Кресна. Защо местните стопани недоволстват?Тема: Ще разделят ли курортите ни на зони за парти и за семеен отдих? Как приемат идеят хотелиери и ресторантьори? Тема: Пожар изпепели къщи и гора край Своге. На живо, с последна информация.Тема: Мистериозна двойна смърт в Негован. Накъде водят следите на жестокото убийство?Тема: Какво ще е наказанието за убиеца на 7-годишното дете в Сотиря? Говори прокуратурата. И още, какво каза майката на момиченцето пред НОВА?Тема: Експеримент на НОВА:  Как се шофира по смъртоносната отсечка Русе - Бяла?Тема: Защо Валери Симеонов ще иска нови преговори с ГЕРБ? За бъдещето на коалицията . Говори Искрен Веселинов от ВМРО.Тема: Ще остане ли болницата във Видин без неврология? На живо: Колко медици напускат работа?Тема: Неочаквана помощ. Анонимен дарител даде 4 хиляди евро на човек в нужда.Тема: „Пълен абсурд\" с Румен Бахов: Как се вадят картофи с въздушна възглавница. ", "date": "2019.08.19", "title": "В сутрешните блокове в понеделник"}
{"url": "http://www.cross.bg/chasa-tryd-sega-1611377.html", "text": "/КРОСС/ в. Сега - Лихвите по заемите паднаха до рекордно ниски нивав. Сега - Смяната на касовите апарати се отлага за трети пътв. 24 часа - От 30 юни - нови правила на Европейската централна банка: Бавиш вноски по заем, ако искаш нов - с по-висока лихвав. Труд - Саботаж за 2 млрд. лв. срещу магистрала „Струма\"в. Телеграф - 20 на ден съдят самолета за закъснениев. Монитор - Реколтата от пшеница богата, но брашното - скъпов. Сега - Учителите няма да обикалят всеки ден отсъстващите децав. Сега - БАБХ узаконява разходи за борба с чумата с „експресни\" поръчкив. 24 часа - Бул. „България\" готов с месец по-рано, Фандъкова мисли да оправи и асфалта към „Бояна\" в. 24 часа - И Ндрангета наднича зад разбитите фабрики до село Труд?в. Труд - Симеонов: Предстоят промени в отношенията ни с ГЕРБв. Труд - Друсат се с райски газ в заведенията по морето в. Телеграф - България продава вила с басейн в Ню Джърсив. Телеграф - Два трупа в бидон изплуваха край Софияв. Монитор - Мартин на път да отърве доживотния затвор по схемата \"Северин\"в. Монитор - БЕХ наема консултант за ТЕЦ „Марица-изток 2\"в. Сега - Директорът на БИПМ Биляна Гяурова Концепцията на Гешев прилича на програма на политическа партияв. 24 часа - Проф. Антоний Тодоров, политолог: С Мая Манолова за първи път има условия за пробив в управлението на ГЕРБ в столицатав. 24 часа - Проф. дтн инж. Николай Вълканов, председател на Българската минно-геоложка камара и зам.-председател на КРИБ: За бизнеса е важно да има стабилност в управлението за 4 г. Като правиш 300 млн. лева инвестиции, а се промени рамката, ще настъпи катастрофав. 24 часа  Инж. Драгомир Драганов, изпълнителен директор на „Елаците-Мед\" АД: \"Удължихме живота на рудника с 25 години\"в. Труд - Политологът д-р Станислав Бачев пред „Труд\": Евроатлантически ценности ли? Няма такова нещо!в. Телеграф - Д-р Цветеслава Гълъбова, шеф на Специализираната болница по психиатрия \"Св. Иван Рилски\": \"Срещаме всеки ден хора като Мартин\"в. Монитор - ВЛАДИМИР ТОДОРОВ, председател на Асоциацията на пострадалите при катастрофи: Загиналите при катастрофи у нас намаляха с 10%в. Сега - 12 години десните и БСП продаваха мача на ГЕРБв. 24 часа - Над 21 000 миньори изработиха 3 млрд. лв.в. Труд - Общество в упадък ли сме?в. Труд - Прогресивно-либералният заговор срещу свободатав. Телеграф - Хората опразниха магазините преди Брекзитв. Монитор - Ценообразуване по нашенски ", "date": "2019.08.19", "title": "Пресата днес"}
{"url": "http://www.cross.bg/zala-chasa-provedat-1611376.html", "text": "/КРОСС/ СофияОт 14.00 ч. в Гербова зала на „Дондуков\" 2 президентът и върховен главнокомандващ на въоръжените сили Румен Радев ще удостои български военнослужещи с висше офицерско звание.***СофияВ галерията на открито в градина \"Кристал\" ще покаже изложбата \"Влиянието на фермите за ценни кожи\".***АсеновградОт 11.30 часа в зала № 305 в сградата на Община Асеновград ще се проведат консултации за назначаване състава на ОИК.***БлагоевградОт 13.30 ч. в конферетната зала на хотел „Езерец\" заместник-министърът на околната среда и водите Красимир Живков ще открие Осмото екоучилище на Младежкия воден парламент.***Благоевград. От 11.00 часа в зала 101 на Община Благоевград ще се проведат консултации за състав на ОИК.***БургасОт 18.30 ч. в зала „Петя Дубарова\" на КЦ „Морско кацино\" ще бъде представен романът „Орденът на скорпионите\".***БургасОт 21.00 часа на открита сцена \"Охлюва\" ще бъдат излъчени 60 филма, всеки с времетраене 60 секунди.***Варна. От 14.00 ч. в зала „Варна\" на Общината ще се проведе среща за сформиране на състава на Общинската избирателна комисия.***Велико Търново. От 11.00 часа в зала 302 в сградата на Общината ще се проведат консултации за определяне състава на Общинската избирателна комисия, във връзка с произвеждане изборите за общински съветници и кметове на 27 октомври 2019 година.***ДобричОт 9.00 со 17.30 в Народно читалище „Йордан Йовков - 1870 г\" ще се проведе летен детски център „Млади възрожденци\".***ДобричОт 10.30 со 11.30 ч. в Художествената галерия ще се проведе лятна работилница за въображение: занятия за деца.***ЗлатоградОт 11.00 ч. на пункта ще бъде дадена пресконференция за обявяване на 2020 г. за „Година на Момчил Юнак - родопския цар\".***Стара ЗагораОт 10.00 до 12.30 ч. в Детския отдел на библиотека „Родина\" ще гостуват доброволци на ЦЕИ Стара Загора.***Търговище. От 14.00 часа в зала 28 на Общината ще се проведат консултации за състав на ОИК.***Шумен. От 9.30 часа в зала 203 на Община Шумен ще се проведат консултации за определяне състава на Общинската избирателна комисия. ", "date": "2019.08.19", "title": "Събитията днес"}
{"url": "http://www.cross.bg/byrgas-sofiya-blokira-1611386.html", "text": "/КРОСС/ Катастрофа блокира Подбалканския път София - Бургас, съобщава Нова телевизия. Пътният инцидент е станал край село Габарево тази сутрин.Бус се е сблъскал челно с лек автомобил. За да избегне пореден удар, шофьор на джип е направил рязка маневра и е изхвърчал в канавката.При катастрофата е пострадал 42-годишен мъж.", "date": "2019.08.19", "title": "Челна катастрофа блокира Подбалканския път София - Бургас"}
{"url": "http://www.cross.bg/andreii-sveti-nego-1611371.html", "text": "/КРОСС/ Св. мчк Андрей Стратилат и с него 2593 мъченициНечестивият Максимиан, който управлявал източната част на Римската империя, повдигнал повсеместно гонение срещу християните. По това време в Сирия имало един военачалник на име Антиох, човек с жесток характер и най-ревностен служител на идолите, дишащ заплахи и смъртни присъди за вярващите в Христа. Императорът му предал властта над цяла Сирия и му наредил да подложи на мъчения и смърт християните, за което бил предоставил на разпореждане значителен брой хилядоначалници с подчинените им римски войски. Сред всички хилядоначалници, като цвят на лилия сред тръни, бил последователят на Христа, Андрей, който отначало пазел в тайна святата вяра в Христа, но после, когато настъпило времето, я показал пред света, като открито пред всички изповядал Христовото име. Макар и да не бил още кръстен, но с твърда вяра хранел в сърцето си гореща любов към Христа, като се отклонявал от всяко неугодно на Бога дело и ревностно извършвал дела, съгласни с Божията воля. Заради това благочестие Бог му дарувал необикновено мъжество и храброст в битките, така че нямало равен на него в цялата римска войска. Не един път удържал блестящи победи над враговете и се ползвал сред воините с голяма слава и почит, повече от другите пълководци.Веднъж многобройни полкове на персийската войска внезапно нападнали Сирия, като повдигнали война против Антиох. Поради ненадейното нападение на персите Антиох изпаднал в голяма тревога. Като си спомнил за доблестния хилядоначалник Андрей, той спешно го извикал, възложил му главното командване на войската и го нарекъл Стратилат, тоест - старши началник на военачалниците. Заповядал му да настъпи с войските срещу нападналите страната врагове и да спре придвижването им, като му казал:- Твоето мъжество и храброст на война са известни не само на мене, но и на самия император. Ето защо те удостоих с такова високо звание. И така, аз възлагам на тебе тази ненадейно възникнала война. Вземи войската, началствувай вместо мен и се постарай да увеличиш славата, която имаш.Като приел това поръчение, Христовият воин свети Андрей, не заради лична слава, но за слава на името на Господ Иисус Христос, пожелал да излезе срещу враговете с подобаваща доблест. Като се уподобявал обаче на древния Гедеон (Съд. 7:1), той си избрал от многобройната римска войска неголям брой воини, като добре знаел думите на светия цар Давид, че \"не на конската сила Той гледа, нито към бързината на човешките нозе благоволи; Господ благоволи към ония, които Му се боят, към ония, които се уповават на Неговата милост\" (Пс. 146:10-11). Изборът на свети Андрей паднал върху тези, които му посочила Божията благодат с тайнственото действие на вдъхновението на сърцето му. С тях той излязъл срещу враговете. Като видял твърде внушителните сили на противника, които като скакалци нападнали Сирийската област, свети Андрей започнал да насърчава воините си за мъжествена борба, та при своята малочисленост да не се уплашат от многобройната персийска войска. И тъй като всичките му воини се покланяли на идолите и нито един от тях не бил още християнин, той им предложил да познаят Единия, всемогъщ и страшен на война Бог, Който оказва всесилна помощ на вярващите в Него. Свети Андрей им казал:- Братя и другари мои! Сега вие на дело можете да се убедите, че езическите богове са бесове. Бидейки самите те безсилни, никому не са в състояние да помогнат. Но има Един истински Бог, на Когото аз служа, Който е сътворил небето и земята. Той е всемогъщ и бързо изпраща помощ на всички, които Го призовават, прави ги силни на война и обръща враговете им в бягство. Ето, както виждате, срещу нас идват многобройните полкове на врага, които по своята многочисленост са много по-силни от нас. Но ако вие отхвърлите вашите суетни богове и заедно с мене призовете Единия, истинския Бог, веднага ще видите, че враговете ще се разпръснат пред вас, както изчезва дим или прах.Когато светият казал това, всички воини, които били с него, повярвали на думите му и като призовали на помощ Христа Бога, смело се хвърлили срещу враговете. Станала гореща битка и воините на свети Андрей удържали блестяща победа, тъй като поради вярата и молитвите на светеца в помощ им се явила невидима сила отгоре, която всяла страх в персийската войска и я привела в объркване. Те отстъпили и се обърнали в бягство, а римската войска, предвождана от свети Андрей, ги преследвала и посичала с мечовете си, както се косят класовете със сърп. По такъв начин, с помощта на Христовата сила, станала славната победа на римляните над персите. Когато враговете били прогонени, всички воини, които били със свети Андрей, при вида на тази неочаквана победа, удържана с помощта на Христа, повярвали в Него, а свети Андрей започнал според силите си да ги утвърждава във вярата, като им разяснявал правилния път, водещ към спасението. Като се върнали тържествено от войната, свети Андрей и неговите воини влезли в град Антиохия, увенчани със слава.Междувременно някои от завистливите военачалници, като завидели на доблестта и славата на свети Андрей, направили донос срещу него пред Антиох, като му съобщили, че стратилат Андрей почита разпнатия Бог. Като чул за това, Антиох силно се разгневил и изпратил при него няколко мъже началници с военно звание, за да узнаят, вярно ли е това, което говорят за него. Като узнал, че действително е така, Антиох отново изпратил хора отчасти с увещания, а отчасти със заплахи и напомняне за нетърпимостта му към християните. Накрая наредил на пратениците да кажат на свети Андрей:- Ти добре знаеш на каква мъчителна смърт предадох сина на Полиевкт, Евтимий, а заедно с него и много други последователи на християнската вяра. Никого от тях не пощадих. На какво разчиташ след всичко това и на какво се надяваш, като въздаваш божеско почитание на Човека, Който е бил разпнат на кръста?Когато пратениците на Антиох дошли при свети Андрей и му предали тези думи, той им отвърнал в отговор:- Думите на Антиох повече ме ободряват, отколкото да ме плашат: понеже, ако тези, за които той ми напомня, са били предадени на жестоки мъчения и са станали негови победители и с мъченически венец са се представили пред Христа Бога, то защо и аз, заедно с тях, да не се удостоя с наследие в Неговото царство?След като съобщили на Антиох отговора на свети Андрей, той се преизпълнил с ярост срещу него и изпратил воините си със заповед да го вържат и да му го доведат. Като седнал на съдийското място, той наредил на светеца открито пред всички да обяви желае ли да се подчини на царската заповед, или възнамерява да служи на своя Бог. Като стоял на мястото на нечестивото съдилище, пред лицето на ангелите и хората, светецът с висок глас смело изповядал Христа за истински Бог, а себе си - за Негов раб. След това мъчителят заповядал да донесат меден одър и силно да го нагорещят, за да опече на него Христовия воин. Когато нагорещили одъра дотолкова, че от него изскачали искри, Антиох казал на мъченика:- Андрей, ти много се потруди на воинската служба, затова е редно да си починеш на това легло.Като не дочакал палачите да го вземат, светият мъченик незабавно свалил от себе си одеждите и бързо легнал на одъра; и като лежал, се опънал като на мека постеля, мъжествено понасяйки изгарянето на тялото си. Като почувствал отначало болка, той започнал да се моли на Христа Бога да му изпрати бързо помощ. И действително, по Божие повеление, огънят незабавно загубил силата си и не можел да повреди на тялото на мъченика. В същото време Антиох заповядал да хванат и няколко други мъже от числото на воините на Андрей и да забият кръстообразно ръцете им към дървета, състоящи се от четири части. С насмешка ги разпитвал, приятно ли им е това? Като считали такова страдание за Христа твърде приятно за себе си, те казали:- О, ако можехме да се удостоим да бъдем подражатели на нашия Господ Иисус Христос, разпънат на кръстно дърво!След това мъчителят отново се обърнал към свети Андрей и го попитал дали достатъчно е наказан с огненото изгаряне и не желае ли да се отрече от Христа и да се обърне към почитание на боговете. На това мъченикът отговорил, че желае да претърпи докрай, понеже краят увенчава всяко започнато дело. Защото награда от Христа Бога получава не този, който добре е започнал, а този, който добре е завършил подвига си.Мъчителят Антиох заповядал да снемат свети Андрей от медния одър, а другарите му да освободят от дърветата и ги хвърлил в тъмница, като че за да им даде време за размишление, докато не се съгласят да се обърнат към боговете, но истинската му цел била да съобщи за тях на императора, тъй като не се решавал без знанието и съгласието му да предаде на смърт такъв доблестен и високопоставен мъж, като Андрей, и неговите другари. Император Максимиан, като получил и прочел донесението на Антиох, намерил за опасно да предаде открито на смърт този знаменит воин, а заедно с него и другите воини, показали такова необикновено мъжество, за да не би да произлезе вълнение и метеж във войската и да възникне поради това нова война. В отговор той написал на Антиох писмо, в което заповядвал да пуснат Андрей и дружината му, като ги освободят от затвора и смъртната присъда, но в същото време дал тайно нареждане на Антиох да почака известно време и изкусно да намери за причина някое друго тяхно престъпление и да ги накаже със смърт, ако те не се откажат от вярата си и упорито останат християни. При това да ги наказва, като че не заради вярата и да ги хваща един по един. Като получил от императора такова нареждане, Антиох незабавно освободил свети Андрей и другарите му от оковите и тъмницата и ги пуснал на свобода, при което им наредил да останат в предишните си звания.2) Киликия - римска провинция; намирала се в югоизточната част на малоазиатския полуостров, на брега на Средиземно море, на североизток от Сирия. Град Тарс е родният град на свети апостол Павел.*Междувременно Христовият воин, свети Андрей, като узнал по Божие откровение за този коварен замисъл на нечестивците, тайно от Антиох и заедно с всички воини, повярвали в Христа (а те били около 2593 човека), отишъл в киликийския град Тарс (2) при епископа на този град - Петър, за да приемат свето кръщение от него, тъй като нито един от воините му, а и самият Андрей не били още кръстени. След известно време Антиох узнал за заминаването на свети Андрей и дружината му за киликийската област и изпаднал в голям и гняв и страшна ярост. Като се посъветвал с приближените си, изпратил на управителя на Киликия Селевк писмо, в което написал:- Знам, че си чувал за Андрей, който беше хилядоначалник в императорската войска. Днес не само той е паднал в безумие, като не се подчинява на заповедите на императора, но и много воини е обърнал към същото безумие. Както чуваме, избягал е със своите съмишленици в киликийската област. Затова, в изпълнение на заповедта на императора, заповядай да хванат Андрей и всички, които са с него, и ги прати при нас. Ако решат да окажат съпротива или да избягат, нареди да ги избият.Като получил това писмо от Антиох, Селевк незабавно разпратил по цялата околност на Киликия пратеници да разузнаят за Андрей и воините му. Научил, че се намират в Тарс и сам се отправил натам с войска. Като предузнал с духа си, че вълците идват срещу Христовото стадо, свети Андрей помолил Тарсийския епископ, блажения Петър, и друг епископ от град Верея, на име Нон, който случайно се намирал в Тарс, незабавно да извършат над него и воините му светото тайнство Кръщение. Епископите веднага кръстили свети Андрей и цялата му дружина.Като приел свето Кръщение, свети Андрей заедно със сподвижниците си излязъл от Тарс в местността, наричана Таксанити, но не защото се бояли от смъртта, която, напротив, много желаели заради Христа, но изпълнявайки заповедта на Господа, изразена в думите: \"А кога ви пъдят от един град, бягайте в друг\" (Мат. 10:23). Скоро след това в Тарс пристигнал с въоръжени като за война воини Селевк. Като не намерил там Андрей и дружината му, той се разтревожил и дори изменил лицето си от гняв, а след това, като се изпълнил със страшна ярост, се отправил да преследва стадото Христово.3) Таврос (днес - Тавър) - планинска верига, простираща се по южния бряг на скандийския полуостров и след това изкачваща се на север и отиваща на изток. В източната си част се нарича Антитавър. От ледниците на Антитавър извира известната река Тигър.Междувременно светиите напуснали предишното място и се насочили към пределите на Армения, към планината, наречена Таврос (3), а Селевк навсякъде ги преследвал, за да ги избие. Като минавали през различни местности на тази планина, светиите се озовали в тясно място, обкръжено от всички страни с отвесни като стени скали, към което можело да се влезе през единствен проход, като през врата в град. Тук свети Андрей се спрял с дружината си и зачакал убийците си, тъй като именно това място му било предсказано от Бога за мъченическа смърт на него и сподвижниците му. Тук свети Андрей се обърнал към дружината си със следните думи:- Приятели, братя и деца мои, \"Ето сега благоприятно време, ето сега ден на спасение\" (2 Кор. 6:2; ср. Исаия 49:8). Нека единодушно и твърдо стоим в любовта Божия, както ни е заповядал нашият Господ, и да не повдигаме ръка срещу преследващите ни, но да издигнем ръцете си в молитва към Бога и в благодарение на това, че Той ни даде да доживеем до това време, когато ще получим наследие с всички светии, пострадали за Него. И така, нека се молим на Бога, както се е молел светият първомъченик Стефан, когато иудеите го убивали с камъни, като казвал:\"- Господи Иисусе, приеми духа ми\" (Деян. 7:59), приеми душите на Твоите раби, които предаваме в Твоите ръце.Като казал това, свети Андрей застанал сред дружината си, вдигнал ръце и като обърнал взор към небето, започнал да се моли така:- Господи, Господи, велики и всесилни! Чуй молитвата на грешния и недостоен Твой раб и на всички, които са с мене, непорочно съхранили святата вяра в Тебе, приеми с мир нашите души, покрий ги с Твоето милосърдие и ни удостой с райските обители. Владико! На Тебе се молим още и за тези, които ще почитат паметта ни. Изпълнявай всичките им молби, които водят към спасение и заради молитвата ни бъди им Помощник във всичките им нужди. А на това място, където е пролята нашата смирена кръв за Тебе, нека има извор, който да подава изцеления и да прогонва нечистите духове. На всички, които ще идват тук, дай душевно и телесно здраве и ги запази от всяко бедствие, за да се свети и прослави на това място Твоето пресвято име, на Отца, Сина и Светия дух.Докато свети Андрей и дружината му се молели така на Бога, настигнал ги Селевк с воините си. Като извадили мечовете си и заскърцали със зъби, те като зверове се нахвърлили на Христовото стадо. Светите Христови воини, макар и да можели като опитни и храбри в боя да се защитят в това тясно място само с един изход, но подражвайки на своя Господ, като незлобливи агънца, се предали на заколение в ръцете на убийците си. Като преклонили колене, те протегнали шиите си под мечовете и воините на Селевк без всякакво милосърдие за кратко време ги посекли. И се проляла кръвта на светиите като вода, като ручей, течащ от това място, а душите им пък, с тържество влезли в радостта на своя Господ.Светиите пострадали в деветнадесетия ден на месец август, тогава неделен ден, в два часа следобед и на мястото, където се проляла мъченическата им кръв, незабавно бликнал извор с целебна вода.Избиването на светиите видели скрилите си на една скала споменати епископи, Петър от Тарс Киликийски и Нон от град Верея, понеже те със своите клирици следвали отдалече, като желаели да видят кончината им. Когато Селевк заедно с воините си тръгнал обратно, епископите, заедно с клириците си, дошли при телата на мъчениците и плакали над тях, а след това ги приготвили за погребение и с чест ги погребали на същото място. Те видели и извора, който бликнал по молитвите на светите мъченици, и като пили от него вода, познали целебната й сила, понеже един от клириците дълго страдал от нечист дух, но когато пил от извора, нечистият дух незабавно го оставил. След погребението на светиите епископ Петър не се върнал в Тарс, тъй като Селевк започнал да го търси, за да го убие, но заедно с всички отишъл в Исаврия.Междувременно околните жители, като узнали за целебния извор, започнали да идват при него и да донасят болните си. Те пиели вода, миели се и получавали изцеление от всякакви болести по молитвите на страдалеца за Христа Андрей и пострадалите с него свети мъченици и по благодатта на нашия Господ Иисус Христос, на Когото, заедно с Отца и Светия Дух, да бъде чест и слава сега, всякога и във вечни векове. Амин. ", "date": "2019.08.19", "title": "Св. мчк Андрей Стратилат и с него 2593 мъченици. Преп. Теофан Нови Атонски"}
