{"url": "http://www.cross.bg/ynitzef-ychilishte-videoto-1594650.html", "text": "/КРОСС/ УНИЦЕФ разработи специална анимация, за да повиши вниманието към насилието в училище.  Видеото показва различните форми на насилие - физическо, психическо, сексуално, кибернасилие и тормоз.Детският фонд на обединените нации оповести и стряскаща статистика за онлайн тормоза.Той нараства значително през последните години, а част от случаите се зараждат именно между съученици в училище. Случаите на тормоз в интернет през 2016 г. са 38% от общия брой на случаите на насилие, което е огромен скок от 25% в сравнение с 2010 г.Видеото е част от кампанията „Заедно срещу насилието в училище\". УНИЦЕФ напомня, че всяка от формите оставя своите белези върху детето - вреди на физическото и психичното му здраве и развитие, на способността му да учи и да изгражда отношения с други хора, да бъде пълноценен възрастен и родител. ", "date": "2019.01.23", "title": "УНИЦЕФ: Онлайн тормозът нараства значително през последните години"}
{"url": "http://www.cross.bg/rabota-rabotni-guvkavite-1594625.html", "text": "/КРОСС/ Световният доставчик на работни пространства Regus проведе международно проучване относно нагласите на бизнеса към дистанционната работа на служителите и гъвкавите работни пространства.  В допитването, в което участва и България, 81% от респондентите потвърждават, че успяват да наемат и задържат ключови кадри и „топ таланти\" благодарение на гъвкавите работни формати. Според 86% от запитаните български компании гъвкавите работни решения  стимулират продуктивността на служителите.Информационната ера неотклонно променя начина, по който живеем и работим. Последното десетилетие без съмнение  е свързано с изключително динамично развитие и бележи повратна точка в начина, по който е организирано ежедневието. Професионалната среда се видоизменя и постепенно утвърждава принципа, че работата е действие, а не конкретно място. На фона на тези тенденции се очертават два водещи фактора - човешкият капитал и качеството на труд са водеща ценност, а балансът между работа и личен живот се видоизменя, като интегрира едната сфера в другата. Така талантът, продуктивността и ангажираността на служителите натежават от едната страна на везната, а все повече компании търсят начин да насърчат хората си и да ги стимулират. Тъй като технологиите намаляват нуждата от фиксирано работно място, а времето за работа все по-рядко е рамкирано и по-скоро се разпростира между сутринта и късната вечер, успешните лидери инвестират в разчупени офисни решения. Това бавно, но сигурно променя начина, по който мислим за работните пространства, условията на работа и производителността.В глобалното проучване на Regus, където участва и България, 84% от компаниите заявяват, че благодарение на гъвкавите работни формати успяват да са конкурентоспособни и да увеличават печалбите си. Този подход стимулира продуктивността според 86% от запитаните представители на бизнеса в България. Повече от половината (67%) признават, че биха били по-доволни от работата си, ако можеха да я упражняват при гъвкави условия, а 60% заявяват, че така са по-креативни, като продуктивността по време на изнесени срещи според 67% от запитаните български компании се увеличава.На фона на тези световни тенденции у нас натежава високата безработица сред младите хора, съчетана с ниска мотивация поради условията на работодателите. По данни на Евробарометър България се нарежда на последно място в Европа по гъвкави схеми на работа. Едва 39% от заетите у нас имат достъп до нефиксирано работно време, работа на половин ден или работа от вкъщи. В същото време 74% от европейците, които не работят в момента, са съгласни, че гъвкавите работни условия биха им дали по-добра възможност да започнат платена работа, а едва 1 от 10 не е съгласен, че този способ на работа улеснява. У нас 15 % споделят, че е трудно да се уговорят мениджърите за подобни условия, като единствено Гърция и Хърватска водят статистически, съответно с три и два процента повече от България.По последни данни тенденцията за спадаща безработица през изминалото десетилетие остава актуална у нас. Въпреки това състоянието на пазара на труда продължава да е тревожно. Средното ниво на младежка безработица е 3%, докато в определени райони като Северозападния делът е значително по-висок - 13%.  Териториалните дисбаланси, съчетани с високия дял на структурната безработица, се решават отчасти или временно от мерки като програми за младежка заетост и за стимулиране на млади семейства, както и посредством различни обучения и увеличаване на възнагражденията. Независимо от това, едно преосмисляне на условията на труд и внедряване на гъвкави форми на работа без съмнение би допринесло за стимулиране на заетостта и би донесло ползи както за работодателите, така и за работещите.В Европа гъвкавото работно време е най-разпространената форма на по-свободните схеми, като 58% казват, че е широко срещано. У нас 55% нямат възможност да се възползват от такива условия, а 57% не могат да си позволят да работят от вкъщи.Разнообразни допитвания сочат, че флексибилната работна среда е ефективна на всички нива на една компания. Статистиката в световен мащаб показва, че до 2030 година 30% от имотите за офиси ще се децентрализират и ще предложат възможности за избор на служителите. 69% от заетите лица пък посочват, че биха заменили други ползи, в това число дори по-високото заплащане, срещу право на гъвкавост в работното време и по-гъвкавата работна обстановка. Към факта, че средата е определяща, се добавят предпочитанията към баланса и разнообразието в типовете пространства. Настроените в крак с времето работодатели предлагат едновременно както споделен, така и индивидуален работен кът, място за срещи и място за отдих, като това е съчетано с обстановка, която подобрява мотивацията, здравето и благоразположението на служителите. Компании като Regus, които предоставят мрежа от работни пространства на своите наематели, предлагат всичко това, като в бъдеще планират да разпрострат присъствието си и да предлагат възможности за работа дори на ключови места като летища.В новата икономика на споделянето, в която достъпът измества притежанието, разширяването на бизнеса е възможно без големи рискове и инвестиции в лизинг на имоти. Въпреки че доскоро гъвкавите или споделени работни пространства се считаха за запазена марка на младите прохождащи предприемачи, все повече големи фирми избират същата тази форма, с което тя навлиза в живота и на по-възрастните поколения.Предвид факта, че 50% от световната популация са от поколението на милениалите, като именно това е основната работна сила, а 73% от тях работят повече от 40 часа седмично, в интерес на работодателите е да преосмислят условията си и да се адаптират към променящия се свят.", "date": "2019.01.23", "title": "Работата от разстояние става все по-предпочитана от световни компании"}
{"url": "http://www.cross.bg/vreme-vodi-tyaloto-1594626.html", "text": "/КРОСС/ Какво се случва с тялото ни, когато мразим работата си - това цели да открие ново проучване, проведено от професор Джефри Пфефер от Станфордския университет. Книгата му \"Умирам за заплата\" е базирана върху данните, че всяка година 8% от всички разходи за здраве в Съединените щати са свързани с работната среда. Това води и до 120 хил. смъртни случая на годишна база.По време на проучването си Пфефер установява, че човешкото тяло дава индикации, че мразим работата си много преди самите ние да сме го установилие един от водещите симптоми. Участващите в проучването посочили, че не могат да спят и често се будят през нощта. Други въобще не можели да заспят, защото през цялото време мислели какво ги очаква по време на следващия работен ден. също са един от начините тялото ни да подскаже, че нещо не е наред. При стрес и напрежение мускулите се стягат, за да предпазят тялото от нараняване. Когато мозъкът ни подсъзнателно възприема работното място като опасно, той държи мускулите ни стегнати. Това води до мигренни болки. Това, че мразим работата си може да доведе и до мускулни болки. се влошава. Работа, която не харесваме, влияе зле на чувствата и на менталното ни здраве. Друго проучване от 2012 г. установява, че колкото повече се притесняваме, че шефът ни постоянно ни наблюдава, толкова по-голяма е възможността да развием депресия.. Негативните емоции водят до хроничен стрес, което действа негативно на имунната система и неизбежно води до по-често разболяване. Работата влияе и на  - участниците в проучването споделили, че вече нямат интерес към секса, защото имат прекалено много неща, за които се притеснявали. Това понижава либидото както на мъже, така и на жени.Негативните емоции на работното място водят и до Пфефер посочва и няколко метода, с които можем да си помогнем при такава ситуация. Ако изпитваме някой от дадените симптоми, трябва да си правим повече почивки по време на работния ден. Позитивното мислене също помага, но най-сигурният \"лек\" е просто да напуснем работа. ", "date": "2019.01.23", "title": "Ето какво се случва с тялото ни, когато мразим работата си"}
{"url": "http://www.cross.bg/shiiitake-nalyagane-gubi-1594637.html", "text": "/КРОСС/ Хората могат да снижат риска от високо кръвно налягане, като предприемат известни промени в начина си на живот или хранене. Една от промените, предложена от британски специалисти, е да се консумира определен вид гъби. Според някои експерти гъбите шийтаке допринасят за понижаване на високото кръвно налягане.Въпросните гъби са богати на химикала еритаденин, който блокира активността на ензим със съдосвиващо действие. Това е важно, тъй като когато съдовете се свиват, налягането на преминаващата през тях кръв се увеличава, обяснява диетоложката Джулиет Келоу.Медицинският консултант д-р Сара Бруър допълва, че гъбите шийтаке блокират ангиотензин-конвертиращия ензим (ACE) по подобен начин на АСЕ-инхибиторите - клас лекарства срещу високо кръвно налягане.Някои други ядливи гъби като кладница, зимна припънка (енокитаке) и обикновена манатарка също съдържат еритаденин, но в по-малки количества.Гъбите шийтаке освен това са отличен източник на всички незаменими аминокиселини и на витамини B1, B2, B12 и С. Те съдържат и повече витамин D от което и да е друго растение. Наличните в тях магнезий и калций също допринасят за понижаване на кръвното налягане.Гъбите шийтаке отстъпват по популярност на най-известните гъби в света - печурките, въпреки че ги превъзхождат по хранителна стойност. ", "date": "2019.01.23", "title": "Гъбите шийтаке помагат за високо кръвно налягане"}
{"url": "http://www.cross.bg/onlaiin-deiili-platformata-1594649.html", "text": "/КРОСС/ Продължете с повишено внимание: този сайт обикновено не спазва основни стандарти на прецизност и отговорност\" - това съобщение ще посреща онлайн потребителите не при опит да влязат в някоя пиратска страница, а в онлайн портала на известния с популистката си реторика британски таблоид „Дейли Мейл\".Предупреждението се появява на екраните на потребителите, които използват мобилните версии на уеб браузъра на „Майкрософт\" - „Едж\" (MS Edge). То е резултат от интеграцията на платформата „НюзГард\" (NewsGuard) в приложението. Очаква се скоро тя да заработи и на настолната версия на „Едж\".И в момента всеки потребител може да използва платформата чрез нейната добавка за най-популярния браузър - „Хром\". За всеки популярен новинарски сайт се вижда дали има последователна и отговаряща на базовите правила редакционна политика, дали има прозрачна собственост, дали декларира рекламното съдържание и др.„НюзГард\" е създадена от опитни медийни професионалисти с цел да създаде единен стандарт за това на кои онлайн медии може да се има доверие, като всички решения са публични (в най-дълбоки подробности) и изданията имат възможност да отговорят на критиката и да поискат преразглеждане на оценката.Компанията разчита на финансиране от онлайн платформи, които биха използвали нейните услуги, вместо да се налага сами да вземат решения за това кои новини са фалшиви и кои - не.Екипът е независим от „Майкрософт\" в решенията си, но технологичният гигант си партнира с платформата в рамките на своята програма за „Защита на демокрацията\". До момента са анализирани 2000 американски сайта, а до април трябва да приключи и работата по оценките на 150-те най-популярни британски новинарски сайта.„Дейли Мейл\" е с най-ниския рейтинг - 1 от 5, като по същия начин е класиран и сайта на финансираната от Кремъл телевизия RT. Превърналият се в официоз на управлението на Доналд Тръмп сайт „Брайтбарт\" също е в „червената\" зона, където компания му прави либералният му \"брат близнак\" \"Дейли Кос\", докато консервативната, но все пак спазваща журналистически стандарти платформа на „Фокс Нюз\" е сред интернет медиите, на които може да се има повече доверие.С опасно нисък рейтинг са сайтове от целия политически спектър - поредно доказателство, че фалшивите новини не са проблем само на част от партиите.Очаквано, от „Дейли Мейл\" се разгневиха на оценката си и обявиха, че ще работят с „НюзГард\" за това „тази погрешна класификация\" да бъде променена възможно най-скоро. ", "date": "2019.01.23", "title": "Приложение на „Майкрософт” ще ни предупреждава за сайтове с фалшиви новини"}
{"url": "http://www.cross.bg/otzenka-zonata-ministura-1594638.html", "text": "/КРОСС/ Правителството отмени решението си от декември 2017 година, с което възлага на министъра на околната среда да предприеме спешни съгласувателни действия по реда на екологичното законодателство, ако има инвестиционен интерес за изграждане на втора кабинкова линия в ски зоната на Банско.Отмяната беше направена, след като миналата седмица Върховният административен съд реши окончателно, че промените в плана за управление на националния парк Пирин трябва да минат през екологична оценка, а правителственото решение позволява такива промени без оценка.Делото бе образувано по жалби - на Министерския съвет, на министъра на околната среда и водите. До обжалването се стигна, след като тричленен състав на ВАС реши в края на юли, че с промените в плана за управление на парка са нарушени разпоредби от българското и международното право. Според съда, който се опира на Закона за защитените територии (ЗЗТ), се допуска единствено ремонт, но не и изграждането на нови спортни съоръжения в парка.Промяната на предназначението на големи площи от националния парк и включването им в зоната за туризъм и зоната на сградите и съоръженията означава прекратяване на възможността тези площи да бъдат използвани пълноценно за опазване на биоразнообразието. Поради това е било задължително участието на обществеността да се реализира и чрез процедурите по екологична оценка и оценка за съвместимост, посочиха тогава от съда. ", "date": "2019.01.23", "title": "Правителството отмени решението за строеж на втори лифт в Банско "}
{"url": "http://www.cross.bg/brekzit-london-sporazymenie-1594639.html", "text": "/КРОСС/ Британската премиерка Тереза Мей заяви в парламента, че опитите на някои депутати да отложат излизането на страната от ЕС, използвайки парламентарни процедури, не решават ключовия въпрос затова как ще бъде осъществен Брекзит, предаде Ройтерс.Това, което виждаме, са предложения за поправки, които имат за цел да създадат ситуация за удължаване на срока на процедурата по член 50 (от Лисабонския договор за ЕС), но то не решава проблема, винаги ще дойде момент за решение. А решението си остава същото: (напускане) без споразумение, със споразумение, или без Брекзит изобщо\", каза тя.ЕС не може да предоговори споразумението за предпазния механизъм за границата в Ирландия, обясни вицепрезидентът на Европейската комисия Франс Тимерманс, цитиран от Ройтерс.  Ние ще подкрепим Ирландия. . . (Предпазният механизъм) е \"червена линия\", по която не можем да преговаряме с британското правителство\", каза Тимерманс на събитие в полския град Краков.В четвъртък главният преговарящ от ЕС за Брекзит Мишел Барние ще бъде приет в Берлин от германската канцлерка Ангела Меркел, съобщи заместник-говорителят на федералното правителство Мартина Фиц, цитирана от ТАСС.Говорейки за неяснотата около Брекзит, тя напомни, че Брюксел и Германия в частност очакват от Лондон \"конкретни предложения\". \"Топката е в полето на британците\", каза Фиц, но не отговори на въпроса дали Германия би се съгласила за отлагане на срока за Брекзит при сегашните условия. Според нея ЕС може да действа \"само на основата на запитване\" от страна на Лондон.Долната камара на британския парламент отхвърли на 15 януари проекта за споразумение с ЕС за условията на напускането, одобрен от Лондон и Брюксел през ноември м. г. след година и половина преговори. Самият Брекзит е планиран за 29 март, след което, според плана, трябва да започне преходният период, който ще продължи до края на 2020 г. ", "date": "2019.01.23", "title": "Тереза Мей: Опитите за отлагане на Брекзит не решават въпроса "}
{"url": "http://www.cross.bg/nyakolko-vasil-levski-1594640.html", "text": "/КРОСС/ При спецакция на полицията на столичния булевард „Васил Левски\" бяха арестувани трима души за извършване на кражби от автомобили.Ситуацията като от екшън филм се разиграла в центъра на София, на бул. „Васил Левски\", близо до Софийската математическа гимназия.До ареста на тримата мъже, двама от които криминално проявени, се стигнало след преследване, оказана съпротива и катастрофа с няколко патрулни коли.„Колеги от отдел Криминална полиция са задържали три лица непосредствено, след като са извършили кражба от няколко автомобила\", обясни на брифинг главният секретар на МВР Ивайло Иванов.Той посочи, че по време на преследването задържаните са изблъскали няколко оперативни автомобила и са им нанесли материални щети.„Използвано е огнестрелно оръжие, един изстрел, няма пострадали\", уточни Иванов. ", "date": "2019.01.23", "title": "Показни арести на автокрадци в центъра на София"}
{"url": "http://www.cross.bg/klienti-lyulin-dryzhestvoto-1594641.html", "text": "/КРОСС/ 4205 клиенти на ЧЕЗ Разпределение България в столичния квартал Люлин останаха без електрозахранване рано тази сутрин след кражба от съоръжение на компанията. Неизвестни лица източиха трансформаторното масло от работещ трансформатор на дружеството, в следствие на което той аварира и се наложи пълната му подмяна.Това е втората кражба на трансформаторно масло от началото на месеца, когато в почивен ден без електрозахранване останаха клиенти на дружеството в гр. Нови Искър. Трансформатори като повредения днес в кв. Люлин струват между 20 и 30 хил. лв. Това са само преките щети за дружеството, а нарушеният комфорт на клиентите няма как да бъде въстановен.ЧЕЗ Разпределение призовава за обществена нетърпимост и ефективни санкции срещу нарушителите, които да имат не само наказателен, но и възпиращ ефект.", "date": "2019.01.23", "title": "Кражба остави без ток над 4 хил. клиенти на ЧЕЗ в столичния \"Люлин\""}
{"url": "http://www.cross.bg/godini-mesetza-nikolova-1594643.html", "text": "/КРОСС/ Върховният съд окончателно осъди на 22 години и шест месеца Стефан Станев -  Николова. Младата жена беше убита на 23 юни 2017 година около 05:00 ч. в квартал \"Света троица\" в София, а съдът прие, че това е станало с особена жестокост и по мъчителен за убитата начин.Експертизи доказаха, че младото момиче е  близо час. Удряна е била с винкел и стикове за голф. Съседите така и не подали сигнал в полицията, защото скандалите между двамата се случвали често. ", "date": "2019.01.23", "title": "Убиецът на Виола Николова ще лежи в затвора 22 години 6 месеца "}
{"url": "http://www.cross.bg/zero-mezu-nyama-1594642.html", "text": "/КРОСС/ Koмпaниятa Меіzu пpeдcтaви в Kитaй cвpъx минимaлиcтичния cмapтфoн Zеrо. Hoвият тeлeфoн нямa нитo eднo oтвepcтиe в ĸopпyca. Toй нямa peшeтĸи зa гoвopитeли, пopт зa зapeждaнe нa бaтepиятa и дopи cлoт зa ЅІМ ĸapтa. Bъпpeĸи тoвa възмoжнocтитe нa мoбилнoтo ycтpoйcтвo ca пълнoцeнни, предава Kaldata.Zеrо e cмapтфoн, в ĸoйтo ca изпoлзвaни нaй-cъвpeмeннитe тexнoлoгии. Hямa нитo eдин xapдyepeн бyтoн, ĸaтo дopи peгyлиpaнeтo cилaтa нa звyĸa cтaвa чpeз ceнзopния интepфeйc. Bмecтo гoвopитeли ce изпoлзвaт cпeциaлизиpaни пиeзoeлeĸтpичecĸи излъчвaтeли, a вмecтo cтaндapтнa ЅІМ ĸapтa ce изпoлзвa еЅІМ мoдyл.Cĸeнepът зa пpъcтoви oтпeчaтъци e вгpaдeн в eĸpaнa, a зapeждaнeтo нa мoбилнoтo ycтpoйcтвo e бeзжичнo, c мoщнocт дo 18 W.Ecтecтвeнo, нямa cтaндapтнo 3,5-милимeтpoвo ayдиo гнeздo и мyзиĸaтa ce cлyшa c пoмoщтa нa Вluеtооth aĸycтиĸa. Липcaтa нa ĸaĸвoтo и дa билo oтвepcтиe в ĸopпyca нa тeлeфoнa oзнaчaвa нaдeжднa зaщитa oт пpoниĸвaнeтo нa вoдa.Меіzu Zеrо e oбopyдвaн c 5,99-инчoв АМОLЕD диcплeй и ce бaзиpa нa cиcтeмaтa въpxy чипa Ѕnарdrаgоn 845. Ocнoвнaтa ĸaмepa e двoйнa, c peзoлюция 12+20 MP (фoтoceнзopи Ѕоnу ІМХ380 и ІМХ350). Peзoлюциятa нa пpeднaтa ĸaмepa e 20 MP. Меіzu oбяви, чe cмapтфoнът Zеrо e cъздaвaн в пpoдължeниe нa двe гoдини, a изпoлзвaнитe в нeгo тexнoлoгии ca зaщитeни cъc 75 пaтeнтa.Зaceгa нe e пyблиĸyвaнa пoдpoбнa инфopмaция зa xapaĸтepиcтиĸитe и зa цeнaтa нa cмapтфoнa Меіzu Zеrо. ", "date": "2019.01.23", "title": "Появи се първият телефон без бутони и отвори"}
{"url": "http://www.cross.bg/armiyata-politika-voenni-1594644.html", "text": "/КРОСС/ Върховният съд на САЩ остави в сила забраната на президента Доналд Тръмп трансджендъри да служат в армията. Решението предизвика яростно недоволство сред ЛГБТ-активистите.Тази политика първоначално бе обявена от президента през юли 2017 г. чрез Туитър, а по-късно и официално потвърдена от тогавашния министър на отбраната Джеймс Матис. Тя не позволява служба в армията на лицата, които са диагностицирани със състояние, известно като \"полова дисфория\". Също така се уточнява, че индивидите без условие могат да служат, но само ако го правят според пола, който им е определен при раждането.В изявление, публикувано след решението на Върховния съд, Пентагонът се опита да изясни, че неговата политика не е забрана за всички транссексуални да бъдат военни.\"Както винаги, ние третираме всички транссексуални лица с уважение и достойнство. (Предложената политика на Министерството на отбраната) НЕ е забрана за обслужване от транссексуални лица. От решаващо значение е Министерството на отбраната да има право да прилага политиките за персонала, които според него са необходими, за да се гарантира най-смъртоносната и бойна ефективна бойна сила в света. Предложената политика на Министерството на отбраната се основава на професионална военна преценка и ще гарантира, че въоръжените сили на САЩ ще останат най-смъртоносните и ефективни бойни сили в света\", заяви полковник Карла Глисън, Говорител на Пентагона, пред CNN.През юли 2017 г. Тръмп изненада военните лидери, като им съобщи, че след консултация с генерали и военни експерти, правителството на Съединените щати няма да приеме или да позволи на транссексуалните да служат в каквато и да е форма в армията: \"Нашата армия трябва да бъде съсредоточена върху решителни победи и не може да бъде обременена с огромните медицински разходи и прекъсвания, които транссексуалните военни биха предизвикали.\"Според данни на правителството от 2016 г. в армията на САЩ има 8980 транссескуални. ", "date": "2019.01.23", "title": "Върховният съд узакони забраната на Тръмп за трансджендъри в армията"}
{"url": "http://www.cross.bg/vidin-ministurut-avramova-1594645.html", "text": "/КРОСС/ Утре, 24 януари, министърът на регионалното развитие и благоустройството Петя Аврамова ще посети Видин по покана на областния управител Албена Георгиева.Заедно с инж. Дончо Атанасов - член на Управителния съвет и временно изпълняващ длъжността Председател на УС на Агенция „Пътна инфраструктура\", министърът ще участва в работна среща за напредъка на проекта за модернизация на пътя Видин - Ботевград. В нея ще участват също кметове на общини и председатели на общински съвети от областта.Срещата ще се проведе от 11.30 часа в Конферентния център на Областна администрация Видин. След нея ще бъдат направени изявления за медиите. ", "date": "2019.01.23", "title": "Министър Петя Аврамова ще посети Видин"}
{"url": "http://www.cross.bg/blok-vodesht-bulgarska-1594646.html", "text": "/КРОСС/ Българска свободна телевизия стартира утре, 24.01.2019 г., от 7:30 ч. Програмата започва с новини и сутрешен блок „България се събужда\", с водещ журналистът Стоил Рошкев. Следобедният блок на БСТВ ще е от 13:00 до 15:30 часа, с водещ Елена Пенчукова. Тя и нейните гости ще коментират интересни и полезни теми от всички сфери на живота. Централната емисия новини на БСТВ ще бъде в 18:30 ч. Във вечерния блок са заложени предаванията „Студио икономика\" с Нора Стоичкова и „Актуално от деня\" с водещ Велизар Енчев. В ефира на телевизията зрителите ще могат да видят и много от любимите български филми, стойностна музика и документалистика.  ", "date": "2019.01.23", "title": "Българска свободна телевизия стартира утре "}
{"url": "http://www.cross.bg/elena-iioncheva-svoite-1594647.html", "text": "/КРОСС/ Във връзка с повдигнатите от специализираната прокуратура обвинения на народния представител от ПГ на „БСП за България\" Елена Йончева заявяваме следното:Категорично заставаме зад Елена Йончева в стремежа ѝ да търси истината и справедливостта. Тя е доказал се професионалист, който със своите журналистически разследвания за кражбите на властта, е трън в очите на ГЕРБ. За нас няма съмнение, че повдигнатото ѝ обвинение е политически скалъпено и абсурдно. Безспорно е, че правителството на ГЕРБ използва създадената от него специализирана прокуратура, за да отправя заплахи, публично да заклеймява и мачка своите политически опоненти. Заявяваме нашата безусловна подкрепа за Елена и сме готови да ѝ окажем всякакво съдействие в битката, която води.  ", "date": "2019.01.23", "title": "БСП - Бургас: Категорично заставаме зад Елена Йончева"}
{"url": "http://www.cross.bg/erdogan-pytin-prezident-1594630.html", "text": "/КРОСС/ Турският президент Реджеп Тайип Ердоган пристигна на еднодневно посещение в Русия, предаде ТАСС.В Москва Ердоган ще бъде приет от руския президент Владимир Путин.  В най-скоро време ще започне срещата на двамата лидери, посочи пред ТАСС , свързан с организирането на срещата.По данни на агенцията турският президент е пристигнал в Москва с външния министър, министъра на отбраната, ръководителя на разузнаването и други високопоставени турски представители.Очаква се сред основните въпроси, които Путин и Ердоган ще обсъждат, да бъде ситуацията в Сирия и в частност в провинция Идлиб. ", "date": "2019.01.23", "title": "Ердоган пристигна в Русия за среща с Путин "}
{"url": "http://www.cross.bg/programa-trenyor-ryski-1594631.html", "text": "/КРОСС/ Александра Фейгин - голямата надежда на българското фигурно пързаляне се готви за участие в Европейското първенство по фигурно пързаляне, което ще се проведе от 24 до 27 януари в Минск (Беларус), съобщи Радио България. 16-годишната  фигуристка ще се състезава с програма, която е поставена през октомври от руски треньор в Русия и е по музика от филма „Списъкът на Шиндлер\". В нея Фейгин и нейният треньор Андрей Лутай залагат на комбинация - троен тулуп/ троен тулуп, ринтбергер и двоен аксел.  „Залагаме на стабилност и в двете програми. По-добре е да не рискуваме, защото сега трябва да си изградя рейтинг. Ще изпълня тези неща, които мога със затворени очи. Трябва да се страхувам от себе си, а не от конкуренцията\", сподели Саша.Волната програма е поставена миналия сезон и е по музика от „Лешникотрошачката\". „Мисля, че след европейското първенство ще ми я сменят. Два сезона, една и съща програма, вече е много\", допълни фигуристката и уточни: „В този момент се чувствам доста подготвена. С голямо нетърпение очаквам да заминем. Това ще ми е първото европейско при жените, първото голямо състезание. Очаквам да мине много добре.\"По оценка на треньора главната цел на Александра е да влезе в десетката. Той се надява Саша да попадне на финала и отбелязва, че тя изпълнява всички пируети на макс.Александра тренира в клуба на световните шампиони Албена Денкова и Максим Ставийски в София. \n\t\t\t\t\t", "date": "2019.01.23", "title": "Фигуристка с руски корени и руски треньор, представя България в Шампионата на Европа в Минск"}
{"url": "http://www.cross.bg/ognishte-produlzhava-kontrol-1594623.html", "text": "/КРОСС/ Заболяванията Чума по дребните преживни животни и Африканска чума по свинете  са овладяни и под контрол у нас, но България продължава да е под наблюдение, тъй като има неликвидирано огнище в гр. Болярово. Това съобщи днес на брифинг за медиите изпълнителният директор на Българската агенция по безопасност на храните (БАБХ) д-р Дамян Илиев. Мерките от страна на ветеринарните власти за превенция и контрол на заболяването, както и рестрикциите на Европейската комисия са облекчени, но надзорът продължава. Целта е да се възстанови статутът на страната и да се възобновят търговските отношения, съгласно стандартите на Световната организация за здравеопазване на животните (OIE), допълни д-р Дамян Илиев. Това ще се случи най-рано 6 месеца след ликвидиране на последното огнище.„Всички южни области в България са под специален надзор за ЧДПЖ. Изпълняваме мерки по две програми - THRACE и GF-TADs. Пред Европейската комисия (ЕК) агенцията пое ангажимент, чиято цел е да покажем липса на инфекция. Продължават клиничните прегледи и взимането на проби, но най-важни са самоконтролът и отговорността на стопаните. Ситуацията за фермерите обаче е облекчена, защото в тези региони вече има свободно движение на животни за клане и свободна реализация на продуктите от тези животни\", коментира д-р Александра Митева, началник отдел „Хуманно отношение към животните\".В този контекст темата с фермата в гр. Болярово продължава да е актуална заради неликвидираното огнище и отказа на стопаните и техните сподвижници да спазват ветеринарномедицинските правила. „Във фермата в Болярово имаше доказан вирус, а огнището продължава да е активно\", заяви още Дамян Илиев.По отношение на другото опасно заболяване у нас през последната половин година - Африканска чума по свинете, от БАБХ коментираха, че след появата на първото огнище през август 2018 г. то е било ликвидирано за 24 часа. Оттогава досега няма случай на заболяване при домашни свине, с което разпространението е предотвратено. От БАБХ апелираха гражданите да бъдат внимателни при консумация на сурово сушени домашни месни продукти. Това е предпазна мярка и срещу болестта трихинелоза.  ", "date": "2019.01.23", "title": "БАБХ: Чумата по свинете е под контрол"}
{"url": "http://www.cross.bg/vmro-obedineni-nfsb-1594632.html", "text": "/КРОСС/ Сутринта имахме Министерски съвет - прекрасно си работи коалиция. Това каза премиерът Бойко Борисов пред журналисти в Димитровград, където присъства на откриването на нов завод за малки осветителни тела за автомобилната индустрия.Нов трус разтърси коалицията Обединени патриоти. Партията на Валери Симеонов НФСБ , че прекратява преговорите с ВМРО на вицепремиера Красимир Каракачанов за общо явяване на изборите за Европейски парламент. „В последните дни за пореден път станахме обект на медийни атаки от нашия коалиционен партньор ВМРО, завоалирани като фалшива загриженост за бъдещето на коалицията\", заявиха в позиция на партията. Депутатът от ВМРО Искрен Веселинов отговори на колегите си от НФСБ, като ги посъветва да се фокусират върху идеи, а не върху скандали. Междувременно Волен Сидеров не изключи вариант за общо явяване на Обединени патриоти на евровота. „Не е изключен този шанс\", отбеляза той в кулоарите на парламента. Макар че, според него, съдейки по днешната декларация на НФСБ, все повече били белезите на разтрогване на брака. Дано да е по взаимно съгласие, пожела председателят на ПГ \"Обединени патриоти\". ", "date": "2019.01.23", "title": "Борисов за новия политически трус: Коалицията работи прекрасно "}
{"url": "http://www.cross.bg/obvinitelniya-deloto-bulgariya-1594629.html", "text": "/КРОСС/ На прокурорите по делото КТБ им омръзна да четат обвинителния акт, който самите те са написали, и затова законът се променя. Това каза пред журналисти адвокат Константин Симеонов, който представлява банкера Цветан Василев по делото за източването на над 2,5 млрд. лв.Защитникът коментира последната законодателна промяна на ГЕРБ, която пряко ще се отрази на делото. Става дума за задължението на прокуратурата да чете заключителната част от обвинителния акт в началото на всеки процес. Тази практика се отменя и така в случая, четенето на 5000 страници обвинителен акт в течение на месеци, се оказа напразно.Сред редицата абсурдни обстоятелства, които съпътстват процеса още преди неговото фактическо стартиране, се нарежда и четенето на диспозитива на обвинителния акт. Според досегашните разпоредби на НПК прокуратурата е длъжна да изчете в съдебната зала тази част от обвинението. В случая на мегаделото КТБ обаче става дума за около 5000 страници, които обвинителите четат вече няколко месеца.По думите на прокурора Антоанета Софрониева в първото съдебно заседание от следващата седмица тя и колегите й ще имат готовност да представят обвинителния акт в резюме. „Ние като прокурори се стремим да си гарантираме, че обвинителният акт няма да се върне от съда. Че няма да ни обвинят, че не сме разяснили на подсъдимите, в досъдебната фаза обвиняемите лица, в какво са обвинени. Затова сме се старали да бъдем максимално изчерпателни и прецизни в това, което казваме\", обясни Софрониева.Според адвокат Константин Симеонов проблемът не е в процесуалния закон, а в това, че прокуратурата излага абсурдно дълги и неясни обвинителни тези. „На прокурорите им омръзна да четат обвинителния акт, който самите те са написали и затова измениха закона. България не е парламентарна република, България е прокурорска република. (...) В Народното събрание вдигат ръцете и го гласуват, това безумение се прави вече няколко години - изменение в основни закони заради едно дело\", обясни Симеонов.„В България доблестната специализирана прокуратура, и не само тя, се превърна в една сериозна бухалка, която си прави каквото си иска. Проблемът ще бъде, когато тя стане неуправляема, а този момент ще дойде\", коментира още адвокатът. ", "date": "2019.01.23", "title": "Прокуратурата подготвя резюме на обвинителния акт по делото КТБ"}
{"url": "http://www.cross.bg/maya-manolova-subira-grazhdani-i-eksperti-za-mrusniyavuzdyh-1594633.html", "text": "/КРОСС/ Омбудсманът Мая Манолова организира  обществена дискусия по проблемите с наднорменото замърсяване на въздуха, която ще се състои утре, 24 януари 2019 г., от 14.00 часа в сградата на институцията / гр. София, ул. „Георг Вашингтон\" № 22/.Повод за форума станаха десетки жалби от граждани, сред които най-голям брой от столичани и по-специално от жители на кв. „Красна поляна\". Хората настояват за предприемане на спешни действия с конкретни резултати за преодоляване на замърсяването с фини прахови частици и за подобряване качеството на атмосферния въздух.В дискусията са поканени да участват всички отговорни по проблема институции - Столична община, министерствата на околната среда и водите, на здравеопазването, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Химикотехнологичен и металургичен университет, Държавна агенция за метрологичен и технически надзор, неправителствени организации и заинтересовани граждани. ", "date": "2019.01.23", "title": " Мая Манолова събира граждани и експерти за мръсния въздух"}
{"url": "http://www.cross.bg/mezhdynaroden-panair-plovdiv-1594634.html", "text": "/КРОСС/ Международен панаир Пловдив е обявен за „Почетен партньор на образованието\" и получи сертификат за престижната титла от Световната организация на учебните предприятия EUROPEN-PEN International. Отличието е признание за активното участие на Панаира в Международната седмица на учебните предприятия  в България. EUROPEN-PEN International организира състезанието за млади мениджъри Global Enterprise Challenge (GEC), което гостува за първи път у нас през април миналата година. Над 90 ученици от шест държави решаваха бизнес казуси в Международен панаир Пловдив.  Надпреварата бе част от  21-ото издание на изложението на учебните предприятия „Млад предприемач\", известно и като  „ТФ фест\", което събра 125 тренировъчни фирми на гимназисти и студенти от България, Люксембург, Румъния, Сърбия и Черна гора. То  показва резултатите от интегрираното обучение по икономика, мениджмънт, бизнес администрация и чужд език. Изложението е одобрено от Европейската комисия и оценено като добра практика за подготовка по предприемачество, креативност и иновативност.  Организатор е Центърът на учебно-тренировъчните фирми към МОН. Международен панаир Пловдив  е дългогодишен домакин и партньор на проявата, а сертификатът на EUROPEN-PEN International е знак за признание  за неговия принос в развитието на изложението  „Млад предприемач\", изграждащо мост между училището и бизнеса. Грамотата бе връчена на церемония в Министерството на образованието и науката  на 23 януари 2019 г.  ", "date": "2019.01.23", "title": "Международен панаир Пловдив с отличие за подкрепа на образованието"}
{"url": "http://www.cross.bg/geshev-ivanov-turgovtzi-1594635.html", "text": "/КРОСС/ Петима икономически полицаи от столичното Четвърто РУ са задържани за рекет над търговци - собственици на заведения . Това съобщи главният секретар на МВР Ивайло Иванов. Полицаите искали \"такса спокойствие\" от търговци в столичния квартал \"Лозенец\", за който отговаря Четвърто РУ, поясни заместник-главният прокурор Иван Гешев, като допълни че става дума за организирана престъпна група. Иванов посочи, че сред задържаните има и служител на ръководна позиция, но не коментира дали става въпрос за началника на сектора.За част от търговците вноската била непосилна, но не бе посочен нейния размер. Гешев и Иванов бяха лаконични и не дадоха повече подробности, тъй като реализацията е съвсем прясна - от тази сутрин.\"Действията, които се провеждат, започнаха в рамките на предишните няколко часа. Подробна информация по случая ще дадат на брифинг ръководителят на Специализираната прокуратура и ръководителят на \"Вътрешна сигурност\" в МВР, които са двете основни структури, които работиха\", заяви Гешев. Той благодари на полицаите, които са работили по случая.В същото време на столичния булевард \"Васил Левски\" има задържани други трима души, двама от които криминално проявени. Акцията срещу тях била след сигнал за кражби от коли. За да ги задържат обаче, полицаите се наложило да ползват стоп-патрони, уточни Иванов и посочи, че дори имало преследване.Иван Гешев заяви на свой ред, че вероятно следващата седмица ще има още трима обвинени по делото срещу Елена Йончева. Става дума за лица от обкръжението на Цветан Василев, които се занимавали с регистрации, посочи заместник-главният прокурор. ", "date": "2019.01.23", "title": "Полицаи от 4-то районно изнудвали търговци за такса „спокойствие“ (обновена)"}
{"url": "http://www.cross.bg/ak-godina-ak--1594636.html", "text": "/КРОСС/ Първата партида 2500 бройки от новия автомат АК-12 вече е на въоръжение в руската армия, заменяйки АК-74, който от своя страна е заменил преди около половин век АК-47. Процесът на цялостното превъоръжаване обаче ще е доста бавен и много поделения ще запазят своите варианти на автомат \"Калашников\", предава военният канал \"Звезда\".АК-12 ще навлезе най-напред в елитните части, като автоматът се отличава със своя нисък откат и лесна контролируемост при автоматична стрелба. Това превръща новия \"Калашник\" в изключително точна и прецизна карабина.Разработката на АК-12 може да се проследи още от 2010 година, като проектът няколко пъти е бил изоставян и подобряван. Любопитен факт е, че разработката се е финансирала почти изцяло с парите, които концернът \"Калашников\" е правел на цивилния пазар в САЩ. Предишният президент на Америка, Барак Обама, наложи забрана за продажба на произведено в Русия оръжие в края на 2014 година.Максималният обсег на АК-12 е увеличен от 600 на 800 метра спрямо АК-74, скорострелността е увеличена съвсем малко и вече е 700 изстрела в минута, вместо 650. Дребни промени са направени по конструкцията, като разглобяването на автомата е станало още по-лесно.Благодарение на използваните нови полимери теглото е намалено с около 300 грама и с празен пълнител АК-12 тежи 3,5 килограма.Новият \"Калашник\" използва 5.45х39 мм калибър, а в един пълнител се побират 30 патрона.Освен Русия с новия \"Калашник\" ще се сдобие и Армения, която дори е подписала договор за производство на оръжието. Катар също е закупил неуточнено количество бройки през 2018 година. ", "date": "2019.01.23", "title": " Путин пенсионира АК-74 "}
{"url": "http://www.cross.bg/frantziya-kyltyrata-bulgariya-1594601.html", "text": "/КРОСС/ Проектът ми харесва, амбициозен е. Говорим за интересни неща, които не съм виждал преди, не само от историческа гледна точка, но и от туристическа. Това каза Франк Ристер, министър на културата на Франция. Министър Боил Банов и френският му  колега обсъдиха възможностите за сътрудничество между двете страни в областта на културата и опазването на културното наследство на среща в Париж във вторник, 22 януари. Основна тема в разговора между двамата министри беше идеята, провокирала широк интерес сред публиките в България, за превръщането на о. „Св. Св. Кирик и Юлита\" край Созопол в Световен център на изкуствата с подкрепата на Музея Лувър.„Французин прави първото археологическо проучване на острова още в далечната 1904 г. Френски специалисти продължават да работят на острова и до днес. Ето защо само с Франция можем да превърнем тази идея в реалност\", каза Боил Банов. Според Франк Ристер френската страна има експертизата да направи този проект. По думите му освен Музеят Лувър, екип от специалисти от Министерството също ще окаже съдействие. „Ще обединим усилия, така че възможно в най-кратък срок нашите екипи, на Франция и България, да започнат да работят\", посочи той.Министър Банов покани своя колега да посетят заедно Острова и Пловдив -   Европейска столица на културата 2019 г. в най-скоро време. „Ще дойда с най-голямо удоволствие. Интересувам се от подводната археология. Нашето министерство има кораб за изследване на подводната археология, който носи името на изтъкнатия френски писател Андре Малро, министър на културата на Франция в правителството на Шарл дьо Гол. Сега имам честта да работя в неговия кабинет. И ми се иска да направим още един такъв кораб - „Андре Малро 2\", във връзка с 60-годишнината на Министерството на културата на Франция\", заяви Франк Ристер.Двамата министри говориха и за възможността да се проведе Културен сезон на България във Франция след 2024 година, който ще включва множество културни, образователни, туристически, бизнес и др. събития. Те обсъдиха още добрия диалог между двете държави през годините и отлично преминалото председателство на България на Съвета на ЕС.", "date": "2019.01.23", "title": "Остров Свети Кирик и Юлита край Созопол се превръща в Световен център на изкуствата"}
{"url": "http://www.cross.bg/izborite-biha-parlament-1594620.html", "text": "/КРОСС/ Интригата за първото място на изборите за Европейски парламент се изостря. БСП вече изпреварва ГЕРБ, макар и в рамките на статистическата грешка - показват данни от национално представително проучване на агенция АФИС, проведено от 14 до 19 януари чрез интервюто с 1010 пълнолетни български граждани. 24.2% биха гласували за БСП, ако изборите са днес, 23% биха предпочели ГЕРБ.Според социолозите на този етап изглежда слабо вероятно нов играч да се намеси в спора за призовото място.Едва 35% от имащите право на глас биха гласували на изборите за Европейски парламент. Те са основно привърженици на БСП, ГЕРБ и ДПС.Шансовете на останалите за излъчване на евродепутат за твърде условни и пренебрежимо малки, установяват от АФИС. Само коалиция \"Обединени патриоти\" има потенциалната възможност да се сдобие с повече от един мандат, прогнозират те. Тъкмо тази сутрин обаче възможността за запазване на коалицията се разпадна. Партията на Валери Симеонов НФСБ официално обяви, че прекратява преговорите с ВМРО на вицепремиера Красимир Каракачанов за общо явяване на изборите за Европейски парламент.При цялата условност на изчислението 17-те мандата за България биха се разпределили по следния начин:Ако разликата между водещите политически сили надхвърли 3,4 пункта, това ще означава и разлика от един мандат. Ако има коалиция \"Обединени патриоти\" и тя премине бариерата от 5,89%, националистите ще се поздравят с един мандат, който ще бъде за сметка или на първия в класацията, или на ДПС.Въпреки очакваната ниска избирателна активност, в България, за разлика от другите държави членки на ЕС, доверието към общоевропейските институции превишава недоверието. От данните, представени на диаграмата личи, че ситуацията в ЕС се оценява негативно, макар и не чак толкова, колкото е оценено положението у нас. ", "date": "2019.01.23", "title": "АФИС: БСП поведе на ГЕРБ в изборите за Европейски парламент"}
{"url": "http://www.cross.bg/pisti-avstriya-tzenite-1594604.html", "text": "/КРОСС/ Ако искате да се забавлявате през зимата, но все още нямате план как да го направите, не се притеснявайте! Има няколко фактора, които са най-важни за всеки любител на снега, а именно -  добре поддържаната писта и добрите метеорологични условия. Всеки обаче има различни предпочитания, когато избира курорт. Някои туристи са съсредоточени главно върху разстоянието и времето за пътуване, а други са по-заинтересовани от луксозния хотел, ресторантите и клубовете. Ето и съветите на експертите в пътуванията eSky за това как и къде да планирате своята ски ваканция, кога ще ви излезе най-изгодно и къде са едни от най-хубавите писти в света.Преди да планирате пътуването си, помислете за приоритетите си. Заминавате, за да карате ски цял ден, а вечер да се отдадете на нощния живот или предпочитате престой в уютна къщичка, далеч от шума и туристически атракции? Ако държите на перфектните условия за ски, то тогава се насочете към Алпите. Австрия, Франция или Италия са местата с най-много писти. Ако сте любител на природата и бюджетът ви е по-малък, помислете за пътуване до Словакия, където ще намерите добра инфраструктура и приятелска атмосфера на приемливи цени. Можете също да помислите за Грузия. Тя е сред предпочитаните места за зимни спортове, поради ниските цени на ски картите, наемането на ски екипировка и полетите, както и заради спиращите дъха гледки. Всичко това се предлага от Гудаури - най-големият ски курорт в Грузия.В Австрия ще намерите перфектни условия - хубави писти и модерни ски центрове. Хотелското настаняване е разнообразно - от луксозни хотели до гостоприемни къщи за гости. Цената на ски картата за една седмица е между 180-250 евро. В зависимост от курорта, проверете полетите до най-близкия град, откъдето можете да наемете кола под наем и така да ви излезе най-изгодно. Един от известните курорти е Zillertal Arena с над 140 км писти и голям брой ски училища. Преди две години там бе открита и новата атракция - ски пистата с най-висока надморска височина в цяла Австрия, извисяваща се на 1930 метра над морското равнище. Sölden също е много популярен и „предлага\" най-високите върхове - до 3340 метра. Това е и единственото място в Австрия, където ски пистите са директно свързани с лифтове до останалите ски зони. Франция е рай за скиорите с многобройните си писти и повечето слънчеви часове в сравнение с Австрия. Седмичната карта струва около 200-250 евро, а едно от най-популярните места във Франция са трите долини, разположени близо до границата с Италия. Голямо предимство е близостта до летището Гренобъл. Там ще намерите над 600 км свързани ски писти, разделени на такива за начинаещи, за средно напреднали и за професионалисти. В Италия, освен прекрасните писти, допълнително предимство е вкусното бомбардино - загряваща напитка, съдържаща яйчен пунш, уиски и бита сметана. Стандартът на хотелите и къщите за гости е добър, а цените на картите варират между 180-200 евро. В Словакия ски пистите са подобни на алпийските, но броят им е по-малък, отколкото в Австрия или Франция. Предимство обаче е, че цените в Словакия са по-ниски (картата е около 180 евро), а климатът гарантира добри условия за ски и снежна зима до края на април. Разбира се, в България също можете да се отдадете на зимни спортове, посещавайки Боровец, Банско или Пампорово, дори само за уикенда. Хотелско настаняване може да се намери за всеки вкус, а цените започват от около 20 евро за двойна стая.Ако вече сте избрали къде точно да отидете, остава само да резервирате самолетните си билети и да изберете хотел. Когато купувате и резервирате хотели сами, имате голямо предимство пред организираните пътувания, защото можете да направите всичко по свой начин и да планирате ваканцията си по всяко време на годината. Освен в активния сезон, си струва да се качите на ските и през март и април, когато цените на картите и настаняването са по-ниски, а денят е дълъг. Организирането на пътуване в края на сезона има още едно предимство - можете да карате ски без да плащате такса за това. Много курорти въвеждат популярната „безплатна ски услуга\" - всеки, който резервира престой в рамките на определен период, получава безплатен ски пропуск. Всяка авиокомпания има своя собствена политика, свързана с превоза на ски екипировка. Най-често превозвачите разрешават да се транспортира спортно оборудване в багажното но това е свързано с ограниченията за теглото и размера и се заплаща допълнително. Винаги проверявайте правилата, които важат за даден маршрут и за конкретен превозвач. Където и да сте избрали да заминете, за да карате ски, не забравяйте да направите застраховка, за да имате една безпроблемна и приятна ваканция, съветват експертите от eSky.", "date": "2019.01.23", "title": "Съветите на експертите: Как да планираме зимната ски ваканция"}
{"url": "http://www.cross.bg/makfol-pytin-obama-1594609.html", "text": "/КРОСС/ Майкъл Макфол е бил съветник на президента на САЩ Барак Обама. В спомените си той разкрива, че американците са целяли смяна на властта в Москва, наливали са милиони в подкрепа на либералната опозиция. На тази тема посвещава своя публикация в \"Шпигел\" Клаус Вигрефе, цитиран от Клуб Z.Съвместната пресконференция на Доналд Тръмп и Владимир Путин по време на срещата им на върха средата на юли м. г. в Хелзинки беше преполовила, когато журналисти подеха темата за намесата на Русия в президентските изори на САЩ през 2016 г. Искаха да узнаят дали Путин ще предаде тайните агенти, обвинявани от правосъдието на САЩ в намеса.\"Не\", отвърна руският президент, но разследващите можело да ги разпитат в Москва.Все пак като ответен жест неговите хора искали да разпитат някои американци. \"Страхотно предложение\", изрече Тръмп.Бързо се заговори, че Путин е визирал предимно Майкъл Макфол, който от 2009 до 2011 г. по време на президентството на Барак Обама е бил ключовият съветник на Белия дом по Русия, а след това става посланик в Москва. Никога досега дипломат на САЩ не е бил длъжен да се обяснява  пред чужда държава. Предложението на Путин е абсурдно, обявиха от американското външно министерство. И тъй като и Сенатът се обяви против, Тръмп отказа на събеседника си Путин подобен ход.\"В книгата си \"От студена война към горещ мир\" Майкъл Макфол дава да се разбере колко голяма е била ролята на САЩ при ескалацията на отношенията между двете свръхдържави\", отбелязва авторът на публикацията. Макфол в прав текст описва пренебрежителното отношение на Вашингтон към бившия си съперник, било то относно атаката на НАТО в Югославия през 1999 г., разширяването на пакта на изток в периода от 1997 до 2004 г. или излизането през 2002 г. на САЩ от Договора за противоракетна отбрана. Според Макфол на Русия винаги се е гледало като на слаба държава без каквото и да било значение. \"Това не пречи на Макфол да обвинява Русия и преди всичко Путин във водене на нова студена война\", посочва авторът Клаус Вигрефе.Според него от страх да не загуби властта си \"реакционният автократ\" (разбирай Путин - б. р.) е поел по конфронтационен курс с цел да се насажда вражда срещу Запада и да сплоти около себе си руската общественост. От своя страна Макфол твърди, че юристът Обама почти не разбирал Русия и така той се превърнал в главен стратег на промяна на политиката в отношенията с Москва.В началото нещата не тръгнали на добро. Малко, след като през 2009 г. Обама влиза в Белия дом, приключва вторият президентски мандат на Путин. Наследникът му на поста Дмитрий Медведев съзира себе си и Обама като представители на ново поколение. Двамата си сътрудничат в отношенията спрямо Северна Корея и Афганистан.По мнението на Макфол за Обама не ставало дума единствено за решаването на вътрешнополитическия проблем относно ядреното въоръжаване на Северна Корея и въпроса за разоръжаването. Целта на Вашингтон е била да се постигне цялостна демократична реорганизация на Русия с твърдото убеждение, че демокрацията не е заплаха за САЩ. Още в първия документ по политиката на рзведряване, изготвен от Макфол за Обама, е било отбелязяно, че американското правителство трябва да заобикаля Кремъл и да се обръща пряко към руския народ с цел да се подкрепят общи ценности. По думите на Макфол Обама е искал да укрепи руското гражданско общество, чиито представители да обезпечат провеждането на демократични реформи и спазването на човешките права. «Ставаше дума за това, да се създадат по-добри условия за демократична промяна», цитиран е Макфол, който сравнява Путин със Сталин.Според него било вън от съмнение, че за да се постигне подобна цел, бившият агент на КГБ Путин трябва да бъде лишен от власт. Той е запазил огромното си влияние в Русия дори през годините, когато президент е Медведев. «Американците са обучавали дейци на либералната опозиция и са платили милиони на граждански организации, които по мнението на самия Макфол в политическия смисъл на думата не биха могли да са на неутрални позиции. По време на среща с руски опозиционери в Москва вицепрезидентът на Обама Джо Байдън е заявил, че би било по-добре, ако Путин не участва в следващите президентски избори», се посочва в публикацията на «Шпигел».По думите на Макфол, когато на парламентарните избори през 2011 г. проправителствената партия Единна Русия извлича значителна полза от манипулации, както обикновено американците не се ограничават с мека критика. Тогавашната държавна секретарка (де факто външна министърка - б. р.) Хилъри Клинтън изразява остър протест, което й навлича пожизнена ненавист от страна на Путин. В Белия дом точно Макфол благославя позицията на Клинтън, отбелязва авторът на публикацията.Когато през 2012 г. Путин побеждава на празидентските избори, той е убеден, че правителството на Обама иска да се избави от него. В крайна сметка това е краят на политиката на разведряване. Скоро след това, когато през същата 2012 г. Макфол става посланик на САЩ в Москва, започва да получава заплахи с убийство, неизвестни лица повреждат автомобили на сътрудниците му и преследват синовете му на път за училище. Руската охрана пред посолството на САЩ издевателства над съпругата на посланика, телевизията настройва населението срещу него. През 2014 г. му писва и се връща в Калифорния.«Понастоящем Макфол няма право да посещава Русия. Проява на подобна изключителна недружелюбност е по разпореждане на Путин. Последният американски посланик, на когото е била наложена подобна забрана, е Джордж Кенън. Той е представител на САЩ в Москва, когато в Кремъл Йосиф Висарионович Сталин извършва чутовни престъпления против човечеството», заключава публикацията си в «Шпигел» Клаус Вигрефе.", "date": "2019.01.23", "title": "Шпигел: Обама искал да свали Путин, САЩ наливали милиони долари в руската опозиция "}
{"url": "http://www.cross.bg/lynata-zemyata-ydaril-1594617.html", "text": "/КРОСС/ В ранните часове на понеделник хиляди телескопи в Северна Америка и Европа бяха насочени към Луната, за да видят и заснемат вълнуващи кадри на последното пълно лунно затъмнение до 2022 година.Астрономите обаче са уловили и нещо по-интересно от затъмнението - метеорит се е сблъскал с Луната, при което в следствие от експлозията се е получил силен проблясък, пише National Geographic.Космическият обект е ударил Луната в 6:41 ч. българско време, разкриват записите на проекта МИДАС - Moon Impact Detection and Analysis System, който следи за удрящи се в повърхността на Луната метеорити.Подобни сблъсъци е трудно да се наблюдават при пълнолуние, тъй като повърхността на Луната е твърде осветена и камерите трудно биха уловили експлозията от удара. Рекордният брой телескопи насочени към нашия естествен спътник и затъмнената му от Земята повърхност са спомогнали за заснемането на сблъсъка.Учените разкриват, че метеорит с подобни размери удря Луната поне веднъж на седмица, като мощността на взрива при удара се оценява на еквивалента на няколко тона тротил.Астрофизиците заявяват, че Луната е една от причините на Земята да има живот. Тя е стабилизирала орбитата на нашата планета, както и въртенето около оста ѝ. Освен това не рядко вместо да се сблъскват с нас, метеоритите и астероидите удрят Луната. ", "date": "2019.01.23", "title": "Метеорит е ударил Луната по време на затъмнението "}
{"url": "http://www.cross.bg/arhiepiskopiyata-patriarshiya-arhiepiskopiya-1594618.html", "text": "/КРОСС/ Руската архиепископия (Вселенска патриаршия) с доскорошен статут на екзархия, чийто център е в Париж, отказа да се подчини автоматично на решението на своята върховна власт - Вселенска патриаршия, като се саморазпусне и предаде своите енории на подчинение към местните епископи на патриаршията в страните, където архиепископията има свои енории. Решението за разпускането на емблематичната за историята на 20 век Руска архиепископия беше взето неочаквано от Св. Синод на Вселенската патриаршия в края на ноември м. г., в разгара на обсъжданията за украинската криза. Духовниците от архиепископията изразиха недоумението си от липсата на всякакво обсъждане с тях на това решение. Други пък заподозряха договорка между Фенер и Москва като компенсация за автокефалията на Украйна. Но и досега няма яснота по въпроса: защо се стигна до този акт?Още през декември ръководителят на Руската екзархия архиеп. Йоан Хариуполски (Жан Ренето) заяви, че решението на патриаршията не може да влезе в сила автоматично като административен акт, защото това противоречи на съборния характер на Църквата, както и на устава на Руската архиепископия. Той насрочи общо събрание в Париж на 23 февруари. На това общо събрание клириците на архиепископията ще обсъждат варианти за нейното запазване като автономна структура, управлявана по устав с основните принципи на събора през 1917 г. Предвиждат се три варианта: 1) за преминаване на Руската архиепископия към Московска патриаршия при условие, че тя запази нейната автономия и ѝ даде статут, подобен на Руската задгранична църква (междувременно МП отказа, като създаде своя структура със същото име, но с друг устав и управление); 2) вторият вариант предвижда преминаване към Руската задгранична църква, което е малко вероятно заради дългогодишните отношения на недоверие между двете руски църковни структури в Западна Европа; 3) третият вариант предвижда преминаване към Румънската православна църква в диаспора. В случай, че нито един от тях не се осъществи, енориите ще имат правото да се самоопределят и да преминат към юрисдикцията, която смятат за най-подходяща за тях.Преди два дена Константинополската патриаршия издаде нов указ, с който настоява за незабавно подчинение на енориите на архиепископията към местните епископи на патриаршията в Западна Европа, за да се избегне преминаването на Руската архиепископия към друга църковна юрисдикция. В указа се казва, че условията, които са наложили издаването на томос за самостоятелност на Руската архиепископия в Западна Европа (последният е от 19 юни 1999 г.), вече са променени и няма нужда от запазването на етническа църковна структура, която да е паралелна на вече съществуваща църковна администрация от същата юрисдикция.В отговор Руската екзархия издаде следното обръщение към своите клирици и миряни:„В последно време много свещеници и дякони на архиепископията получиха писмо от гръцкия митрополит в страната, в която живеят, със заповед да прекратят споменаването на архиепископа, да се присъединят към духовенството на гръцката митрополия, все едно че енориите и общините на архиепископията вече са част от състава на митрополията, а също и да предоставят всички необходими документи.По този въпрос Съветът на архиепископията припомня своето Съобщение от 30 ноември м. г., като добавя към него и следното:„Намесата във вътрешния живот на нашата архиепископия от страна на външни епископи, било то и от една и съща патриаршия, е незаконно както от каноническа гледна точка, така и от гледна точка на гражданското право: високопреосвещеният архиепископ Йоан е единствен законен управляващ епископ на православните енории от руската традиция в Западна Европа. Той беше законно избран на 28 март 2016 г. на извънредно общо събрание на архиепископията, т. е. от пълнотата на духовенството и представители на миряните. Неговият избор беше утвърден от Св. Синод на Вселенска патриаршия на 22 април 2016 г. От този момент архиепископ Йоан встъпи в длъжност на безсрочна основа. Тъй като досега той не се е отказвал от своята длъжност и не е подавал молба да се оттегли на покой, той остава по определението на епископското звание център на съборността на епархията и председател на епархийското обединение, което според законите на Франция е юридическото лице, обезпечаващо общността на енориите и общините на архиепископията... Уставът на архиепископията е известен в патриаршията и е последователно одобрен от Св. Синод, започвайки от 1931 г.\". Според действащата днес версия на устава архиепископът изпълнява своите функции пожизнено. Той може да се откаже от ръководството на архиепископията след консултация със съвета на епископите и съвета на архиепископията. От друга страна, той не може да бъде отстранен от длъжност без решение на компетентния висш църковен съд, а именно на патриаршеския Св. Синод.Освен това в изявлението се казва: „На 27 ноември 2018 г. Вселенската патриаршия взе решение да оттегли патриаршеския и синоден томос от 19 юни 1999 г., който даде на архиепископията статут на патриаршеска екзархия. Дори и архиерейският събор да съжалява за това едностранно и несъгласувано решение, ние признаваме, че патриаршията има право да приеме такова решение. Но ние не можем да отъждествим отмяната на статута на патриаршески екзархат с „разпускане на архиепископията\" според този унизителен израз, използван в някои интернет източници.Решението на Константинополската патриаршия от 27 ноември съдържа принципи от едностранен характер (отмяна на томоса от 1999 г.), както и от двустранен и дори тристранен характер (покана да се обединят енориите на архиепископията с гръцките митрополии, без да се знае дали с тях са били проведени консултации по този въпрос). Решенията с многостранен характер задължително трябва да станат предмет на обсъждане на заинтересованите колективни (енорийски) и отделните (духовни) субекти. Никой не може да предопредели еклезиологически основоположен акт на приемане на решение, взето от външна инстанция.Разпускането на архиепископията, основана през 1921 г. (т. е. преди приемането ѝ към Константинополската патриаршия), е от компетенцията единствено на Общото събрание. То е свикано по всички правила на 23 февруари т. г. и в дневния ред има само един въпрос: обсъждане на решението на патриаршията\".„Днес де юре нашата архиепископия се намира в положението, в което е била преди приемането ѝ от Вселенска патриаршия. Де факто обаче ние не бихме искали този дълъг и плодотворен период да завърши без непосредствена човешка среща между представителите на нашата архиепископия и властите от патриаршията.Ние никога няма да намерим достатъчно думи, за да изразим своята благодарност към Вселенска патриаршия за нейната каноническа защита през всички тези години. Св. Константинополска църква гарантира спазването на особеностите на нашето епархийско устройство, вдъхновено от решенията и споровете на Московския събор през 1917-1918 г., за което сме дълбоко благодарни. Това свидетелства, че наистина църковното призвание на Вселенската патриаршия е да бъде надетническа.Ако Вселенска патриаршия затвори вратите за всяка възможност архиепископията да пребивава в нейния състав, Общото събрание ще вземе съответното решение. Но нито гръцките митрополити в Западна Европа, нито съветът на архиепископията, нито дори самият архиепископ не могат да заменят църковното събрание, което според правилата е свикано на 23 февруари.Дотогава призоваваме всички страни да пазят църковния мир и правни положения, които гарантират, че в Христовото Тяло „всичко е благопристойно и чинно\" (1 Кор. 14:40). Защото, както ни учи още св. апостол Павел, „Бог не е Бог на безпорядък, а на мир\" (1 Кор. 14:33). И така, на безредието се противопоставя не редът, а мирът\".Източник dveri.bg", "date": "2019.01.23", "title": "Руската архиепископия в Париж отказа да се саморазпусне"}
{"url": "http://www.cross.bg/meditzinski-agresiya-prokyror-1594621.html", "text": "/КРОСС/ Във връзка с последните два случая на проявена агресия срещу медицински лица на територията на Област Велико Търново, министърът на здравеопазването изпрати до Главния прокурор доклада за двата инцидента с искане да бъде осигурено приоритетно разследване по тях. На 21 януари 35-годишна жена, на чието дете служител от ФСМП - Горна Оряховица е оказвал медицинска помощ, е проявила физическо насилие спрямо медицинското лице.На 22 януари двама мъже и една жена са нападнали медицински екип в Отделението по хемодиализа на МОБАЛ „Д-р Стефан Черкезов\".Настояването на министъра на здравеопазването е разследванията по тези два случая, както и по всеки друг случай на агресия срещу медицински специалист при изпълнение на служебните му задължения, да бъдат проведени по реда на бързо производство.Още в края на 2017 г. във връзка с увеличаващия се брой на нападенията и проявената агресия спрямо медицински лица, Главният прокурор издаде заповед до окръжните прокурори и Градския прокурор на София за създаване на организация за незабавна реакция при установена агресия над медицински специалисти по време на изпълнение на служебните им задължения.  ", "date": "2019.01.23", "title": "Здравното министерство сезира прокуратурата заради нападенията над медици"}
{"url": "http://www.cross.bg/grazhdanstvo-chlenki-durzhavi-1594624.html", "text": "/КРОСС/ Европейската комисия представи за първи път обстоен доклад относно схемите за гражданство и право на пребиваване срещу инвестиции, прилагани от някои държави - членки на ЕС. В доклада се очертават съществуващите практики и се посочват някои рискове за ЕС, свързани с тези схеми, и по-специално по отношение на сигурността, изпирането на пари, данъчните измами и корупцията. В доклада се констатира, че липсата на прозрачност в начина, по който функционират схемите, както и липсата на сътрудничество между държавите членки допълнително засилват тези рискове.В три държави - членки на ЕС (България, Кипър и Малта) понастоящем се прилагат схеми за предоставяне на гражданство на инвеститори в тези държави при условия, които не са толкова строги, колкото обикновените режими за натурализация. В тези три държави членки няма нито задължение за физическо пребиваване на лицето, нито изискване за други действителни връзки с държавата, преди да бъде получено гражданство.Тези схеми представляват общ интерес за ЕС, тъй като всяко лице, което придобие гражданство на държава членка, придобива едновременно с това гражданство на Съюза. Решението на една държава членка да предостави гражданство в замяна на инвестиции дава автоматично права по отношение на другите държави членки, и по-специално правата на свободно движение и достъп до вътрешния пазар на ЕС, за да се упражнява икономическа дейност, както и правото да гласуваш и да бъдеш избиран в европейски и местни избори. На практика тези схеми често се рекламират като способ за придобиване на гражданство на Съюза заедно с всички права и привилегии, произтичащи от него.Комисията ще наблюдава стъпките, предприети от властите за преодоляване на проблемите. Тя ще създаде група от експерти от държавите членки за подобряване на прозрачността, управлението и сигурността на схемите.", "date": "2019.01.23", "title": "Брюксел ни препоръча проверка на произхода на парите за „златни визи\""}
{"url": "http://www.cross.bg/bulgariya-hora-tazi-1594622.html", "text": "/КРОСС/ „Трансплантациите и донорството са начин за спасяване на животи. За съжаление се запознах с много хора, за които това е въпрос на дни или на седмици. С днешната инициатива наистина ще помогнем на много хора\". Това заяви зам.-председателят на ПГ на „БСП за България\" Антон Кутев по време на откриването на изложба в подкрепа и насърчаване на донорството в страната. „Изложбата има конкретна цел - да подпомогнем донорството до степен, в която то трябва да се увеличи 7 пъти, в сравнение с данните към момента. Единствено такова увеличение на донорите в България ще даде възможност да бъдем равноправни членове на „Евротрансплант\", а това би дало възможност на десетки хора годишно да оживяват\", подчерта народният представител. По неговите думи това в момента не се случва, защото няма достатъчно донори. „Следващата цел е да съберем средства, за да стартираме  програма за изграждане на чешми в различни градове\", допълни народният представител. Кутев благодари на всички, които са се включили в инициативата, пренебрегвайки свои политически и други различия. „Всяка една от парламентарните групи ще се включи в кампанията, като дари средства в един български град да бъде построен паметник на донора. Каузата е позитивна и много добра\", каза още зам.-председателят на ПГ на „БСП за България\". Той съобщи, че досега писма за съгласие и за реализация на тези дарения има от кметовете на Плевен, Шумен, Велики Преслав, Троян и Варна. Стефан Тамбуев: Един човек с донорство може да спаси минимум 7 човешки живота„Чешмата е като портал, през който преминават или се връщат хората, защото възможността за донорство на един човек, благодарение на неговите близки, може да спаси минимум 7 човешки живота\", заяви Стефан Тамбуев, председател на Сдружение на пациентите с дихателна недостатъчност и белодробна трансплантация. „Независимо от противоречията, тази изложба обедини различни политически сили и неправителствени организации, както и хора с различни разбирания и социално положение. Целта на изложбата е точно такава\", допълни той. Тамбуев допълни, че в тази изложба са застъпени всички фотографски жанрове. Участват и корифеите на българската фотография, които дават невероятен принос като старт на една идея, която ще се развива всяка година. „Трансплантациите десетилетия вече фокусират твърде много болка, страдание, гняв, надежди, чиновническо безхаберие. От друга страна те са едно невероятно постижение на медицината и човечеството, за да помогне на страдащия. Длъжни сме да се обединим в усилията да предложим помощ на хората, които се нуждаят от трансплантация\", коментира журналистът Мария Чернева.Донка Михайлова: Кметовете на България ще бъдем гостоприемни към даренията и ще развием благородната каузата„Искам да изразя уважение към усилията на народните представители да застанат зад тази толкова благородна кауза. Кметовете на България ще бъдем гостоприемни към даренията. Не само чрез чешмите, които ще бъдат създадени, но и чрез много други прояви, идеята ще стигне до гражданите на нашите общини\", заяви кметът на Троян Донка Михайлова.На събитието присъстваха и членове на здравната комисия към НС, представители на Изпълнителната агенция по трансплантации, много неправителствени организации.", "date": "2019.01.23", "title": "Кутев: Донорите в България трябва да се увеличат 7 пъти"}
{"url": "http://www.cross.bg/agentziyata-znachenie-vpisvaniyata-1594627.html", "text": "/КРОСС/ Правителството включи Агенцията по вписванията в Списъка на стратегическите обекти и дейности от значение за националната сигурност като измени свое Постановление № 181/2009 г.Гарантирането на нормалното функциониране на Агенцията налага преосмисляне на съществуващата система за сигурност и въвеждането на допълнителни мерки, роли, верификационни и контролни механизми.Изграждането на такива механизми за защита ще стане възможно след включването на Агенцията в списъка на обектите от стратегическо значение. Същевременно промяната ще спомогне да бъдат предприети всички възможни мерки за бързо и ефективно предотвратяване и ограничаване на риска от нов срив, подобен на случилия се през август 2018 г.На Агенцията е възложено да води и поддържа следните регистри: Имотен регистър; Регистър БУЛСТАТ; Търговски регистър и регистър на юридическите лица с нестопанска цел; Регистър на имуществените отношения между съпрузите. Всеки от тях съдържа важна информация относно правния статут и правата на изключително широк кръг от правни субекти, а вписванията в тях имат определено от закона правопораждащо, защитно или оповестително действие. ", "date": "2019.01.23", "title": "Агенцията по вписванията става обект със стратегическо значение"}
{"url": "http://www.cross.bg/frantziya-razhodi-durzhava-1594628.html", "text": "/КРОСС/ Пенсии, здравеопазване, семейни надбавки, трудово подпомагане: социалните разходи на френската държава са били миналата година 32 на сто от брутния продукт (БВП) на  страната. Това е най-щедрата страна сред богатите  държави по това перо, изпреварвайки Белгия, сочат  резултатите на проучване, публикувано днес от  Организацията за икономическо сътрудничество и развитие  (ОИСР).Както през 2016-а и 2014-а, Франция е безспорен лидер в класацията на ОИСР. С брутни държавни разходи за социални цели, които са равняват на 32 на сто от БВП Франция е на първото стъпало, следвана от Белгия с 28,9 на сто и Финландия с 28,7 на сто.В долния край на списъка, включващ страните от ОИСР, са Република Корея (11,1 на сто), Чили (10,9 на сто и Мексико (7,5 на сто). При все това разходите на френската държава не са най-големите във всички категории.В здравеопазването (8,8 на сто от БВП) Франция е плътно след САЩ и Германия. Тя е трета при разходите за пенсии (13,9 от БВП след Гърция и Италия) и седма за подпомагане на активното население (при безработица, нетрудоспособност и за семейни надбавки)Дори да се включат частните разходи, независимо дали те са \"доброволни\" или \"задължителни\", към финансите на всяка една от държавите членки на ОИСР, Франция е номер едно в света по нетни социални разходи, които са 31,7 на сто от нейния БВП. ", "date": "2019.01.23", "title": "Франция е най-социалната държава в света"}
{"url": "http://www.cross.bg/zakona-gorivata-svurzani-1594608.html", "text": "/КРОСС/ Парламентът ще разгледа промени в Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. С промените се удължава срока на влизането в сила на закона. Той трябваше да започне да се прилага в края на януари 2019 г., но с направените промени се отлага за 1 юли 2019 г.Това се налага във връзка с проблеми в текстовете, касаещи неотчетени специфики на определени икономически дейности, които водят до невъзможност за изпълнение на законовите норми, както и до необосновано увеличаване на административната и финансовата тежест на част от структуроопределящи за икономиката на страната икономически оператори, като например - минна промишленост и строителството. С промените се отлага до 1 август 2019 г. и срокът за изработване на наредбата, с която се определят редът и условията за водене на регистъра по на лицата, осъществяващи икономически дейности, свързани с нефт и продукти от нефтен произход. На вниманието на депутатите се поставят и промените в Закона за защита на личните данни, които ще бъдат разгледани на второ четене. Промените са свързани с новата законова рамка за защита на личните данни в рамките на ЕС. Предвидено е 8 парламентарни комисии да проведат заседание. Предстои изслушване на министъра на транспорта Росен Желязков в Транспортна комисия, а членовете на Образователна комисия ще задават актуални устни въпроси към министъра на образованието Красимир Вълчев. Комисия по европейските въпроси и контрол на европейските фондове ще изслуша ръководството на Дирекция „Защита на финансовите интереси на Европейския съюз\" (АФКОС) към Министерство на вътрешните работи за актуалното състояние и предизвикателствата, свързани с борбата с нередностите и измамите, засягащи финансовите интереси на ЕС.Дневният ред на комисията предвижда още изслушване на ръководството на Сметна палата и Изпълнителна агенция „Одит на средствата от Европейския съюз\" във връзка с извършените одити през 2018 г. по програмите, съфинансирани със средствата от Европейския съюз и държавите от Европейското икономическо пространство в Република България за програмен период 2014 - 2020 г.\"До разглеждането на днешната точка се стигна след 6 месеца обсъждане Закона за горивата. Още преди приемането имаше остра реакция от страна на собствениците на малки бензиностанции, на които ще им се отнеме бизнеса\". Това заяви лидерът на НФСБ Валери Симеонов при обсъждането.Симеонов допълни, че той в качеството си на вицепремиер и НФСБ са направили каквото могат, за да предотвратят фалита на бензиностанции. Валери Симеонов благодари предварително на колегите си от Обединени патриоти, ГЕРБ, ДПС и БСП, че ще подкрепят на първо четене, а и на второ Закона да се отложи и да се коригира.\"Законът за горивата в голямата си част е неприложим, създали сме едно недоносче\", така го определи депутатът от ДПС Димитър Аврамов. Той посочи, че при приемането на закона през юли е било обяснено, че с него секторът ще бъде изсветлен и огромната контрабанда ще бъде намалена драстично. „Ние подкрепихме тогава закона с цел да бъде сложен някакъв ред в сектора. Имаше много проблеми, които се надявахме, че ще изчистим\", допълни Аврамов.„Приемаме един закон, който е абсолютно негоден. Спешно искаме да отложим влизането му в сила. Всичко това е една илюстрация на цялостната управленска немощ на сегашното управление. Дано час по-скоро да приключим това нещо, за да можем да не създаваме повече проблеми, ако не решаваме. Така създадената ситуация смятам, че ние нямаме друг полезен ход, освен да подкрепим законопроекта\", каза още Аврамов.Драгомир Стойнев заяви, че БСП ще преглътнат обидите и ще подкрепят отлагането, но смятат, че 6 месеца са прекалено дълъг период и два месеца са достатъчно, за да се направи един хубав Закон. Валери Симеонов пък уточни, че става въпрос за законопроект, който не идва от Министерски съвет, а от Народното събрание и БСП са го подкрепили, а техния президент не е наложил вето. \"Не виждам защо с такава ярост критикувате правителството, което не е виновно. Критики ще отправите и къв своите колеги от БСП\", заяви лидерът на НФСБ. След гласуване бе прието на първо четене предложението законопроекта да бъде отложен за шест месеца, а по предложение на Делян Добрев, второто гласуване ще бъде след три дни.", "date": "2019.01.23", "title": "Депутатите отложиха Закона за горивата"}
{"url": "http://www.cross.bg/mesetza-zakona-problemite-1594611.html", "text": "/КРОСС/ „ГЕРБ и ОП са хората, които управляват тази страна. Защо досега не си свършиха работата по закона за горивата?\" Това попита зам.-председателят на ПГ на „БСП за България\" Драгомир Стойнев от парламентарната трибуна. Той подчерта, че днес в зала се гледа законопроект, който трябва да влезе в сила в понеделник, но вече има проблеми. „Този законопроект е обнародван в Държавен вестник преди 6 месеца, МС и министерството не са си мръднали пръста, а сега искат да гласуваме доверие за още 6 месеца, при положение, че тук няма и един представител на МС да обясни причините за това забавяне\", коментира народният представил. Той подчерта, че това е крайно обидно за българския парламентаризъм. „Този законопроект беше разглеждан 6 месеца. Всички заинтересовани страни бяха чути и като опозиция сме искали да чуем всички проблеми на българските граждани\", допълни Стойнев. Като пример посочи проблемите на земеделските производители, които са били решени. „От последното заседание на комисията се оказва, че има и други проблеми - Минно-геоложката камара и Строителната камара дойдоха с конкретни предложения, които сме готови да разгледаме, за да имаме работещ законопроект. Друг е проблемът - защо Строителната камара от юли месец досега не се е поинтересувала за промените? Тя се занимаваше с опозицията - заплашваха наши народни представители, строителна техника блокира София. Защо управляващите не се срещнаха с тях и да решат проблемите им?\", продължи с въпросите Стойнев. Той попита- каква е гаранцията, че през тези 6 месеца ще се случат нужните промени. „Или може би всичко се прави с оглед на предстоящите избори - да има тишина, спокойствие. Но това означава, че проблемите на хората не се решават, а се замитат. А управляващите са призвани да правят реформи\", каза още той. По неговите думи 6 месеца е много дълго политическо време. „Ако администрацията е професионална и работи, за два месеца могат да се изчистят проблемите\", коментира народният представител. Той предложи законопроектът да бъде отложен с два месеца и да се проведат срещи със страните. Стефан Бурджев: Внасям предложение, с което ще може да се отстрани пропускът в закона„Внасям предложение, с което ще може да се отстрани пропускът в закона\", заяви народният представител Стефан Бурджев. Той подчерта, че при представянето на законопроекта, внесен от МС, по време на заседание на комисията за наблюдение на приходните агенции и борба със сивата икономика и контрабандата, от дискусията на законопроекта е станало ясно, че този секторен закон е необходим. „Твърдеше се, че има сектор на икономиката, чийто особености не са били отчетени при приемането му - на Миннодобивната индустрия. По време на заседанието беше представена тази индустрия, в лицето на Българската минно-геоложка камара. Стана ясно, че текстовете на предложението не са противоречиви и се възприемат и от другите субекти, регулирани от закона, като са в синхрон с останалите текстове от същия закон\", обясни Бурджев. ", "date": "2019.01.23", "title": "Драгомир Стойнев: Управляващите не са си свършили работата по закона за горивата "}
{"url": "http://www.cross.bg/politzai-granichnite-migranti-1594612.html", "text": "/КРОСС/ Вчера на ГКПП Капитан Петко войвода пристигнал за влизане в страната товарен автомобил с полска регистрация, управляван от 38-годишен полски гражданин. Граничните полицаи извършили проверка с газ-анализатор. Установени били завишени стойности на въглероден двуокис в ремаркето, което доказвало, че там има хора. Това било потвърдено и с митнически рентген. Граничните полицаи открили в товарното помещение сириец и двама иракчани. Шофьорът и незаконните мигранти са задържани в ГПУ-Ново село. Уведомена е районната прокуратура в Свиленград.", "date": "2019.01.23", "title": "Гранични полицаи задържаха трима незаконни мигранти, укрити в камион"}
{"url": "http://www.cross.bg/selektziya-tazi-kino-1594613.html", "text": "/КРОСС/ Киносалоните на AMC и \"Регал\" в Съединените щати отказват да прожектират филма \"Рома\" на Алфонсо Куарон, въпреки че лентата вчера получи 10 номинации за \"Оскар\" заедно с \"Фаворитката\".По традиция киносалоните на AMC и \"Регал\" всяка година прожектират всички номинирани в категорията \"Най-добър филм\", но след официално изявление и на двете компании стана ясно, че \"Рома\" остава извън тази селекция, макар да е номиниран.Това е поредният удар на киноиндустрията срещу стрийминг гиганта \"Нетфликс\", от чиято платформа е \"Рома\". В миналото филми на компанията не бяха допускани до фестивала в Кан, защото не отговаряли на критериите да бъдат прожектирани в киносалон.Миналогодишният победител в категорията за режисура Гийермо дел Торо, както и ветеранът Педро Алмодовар, дори направиха коментари, че \"Нетфликс\" убива традиционното кино изживяване и техните филми нямат място в сезона на наградите.Повече от десетилетие почитателите на киното се наслаждаваха на номинираните за \"Най-добър филм\" в кината на AMC. Тази година обаче Академията номинира лента, която никога не е била лицензирана за кино прожекции. Поради тази причина филмът няма да бъде включен в официалната селекция на AMC\", коментираха от компанията.Повече от десетилетие почитателите на киното се наслаждаваха на номинираните за \"Най-добър филм\" в кината на AMC. Тази година обаче Академията номинира лента, която никога не е била лицензирана за кино прожекции. Поради тази причина филмът няма да бъде включен в официалната селекция на AMC\", коментираха от компанията. ", "date": "2019.01.23", "title": "Въпреки десетте номинации за \"Оскар\", киносалони отказват да прожектират “Рома”"}
{"url": "http://www.cross.bg/prokyratyrata-moskovski-vsichki-1594595.html", "text": "/КРОСС/ Може да звучи невероятно, но прокуратурата успя да надмине себе си в сервилността към правителството на ГЕРБ. Дълбокият реверанс беше направен с оневиняването на бившия транспортен министър Ивайло Московски за това, че в нарушение на закона и на всички правила за безопасност качил на мощна едноместна моторна шейна невръстното си дете. Возил го без каска и извън предназначените за това пътища, в резултат на което невинният малчуган загина. Мотивите, с които се прекратява делото, са истинско жонглиране със закона и заобикаляне на изричните разпоредби на Наказателния кодекс и на основни принципи в правото. \"Гимнастическото\" упражнение е изключително вредно и опасно, защото всеки вече може да се позовава на прецедента \"Московски\" и да твърди, че незнанието на правилата го оправдаваq независимо от резултата от постъпките му.Според прокуратурата вакханалията с ATV-та, снегомобили, мотори и коли може спокойно да продължи. Ако стане произшествие, ще го пишем случаен инцидент. По тази абсурдна логика всеки може да пледира също, че няма нужда да му се прави изследване дали има алкохол в кръвта. Защото по делото, което прокуратурата търкаля почти година в търсене на мотиви Московски да бъде оневинен, няма данни той изобщо да е тестван.Реално с прекратяването на делото прокуратурата изтри от Наказателния кодекс престъпленията по непредпазливост. Особено когато завършват със смърт. Няма нищо случайно в това да качиш 3-годишно дете в едноместен снегомобил и дори да не му сложиш каска. Тя, апропо, не би била спасение според експертизите, толкова силен е бил ударът. Голямото дете на министъра е било возено по същия безотговорен начин от собственика на шейните.Вместо и той да бъде подведен под отговорност за тази безотговорност, просто ще си върне трите мощни машини, които досега са държани като веществено доказателство, за да може да продължи да си ги ползва.Всички сме наясно, че изкривяването на правото до степен на непоносимост е само защото обектът в случая е дългогодишен министър от ГЕРБ, един от най-верните партийни кадри, възнаграден с пост вицепрезидент на международна банка след фаталната катастрофа със снежния мотор. За хората от управлението отдавна не важат правилата, задължителни за обикновените граждани. Това го констатира още в началото на мандата си главният прокурор Сотир Цацаров. Мандатът му вече изтича, а нищо не се е променило, дори е по-зле. А уж се заричаше това да е основната му цел за промяна. Раздаването на индулгенции на представителите на властта е цинизъм и не е случайно, че обществото е убедено в тоталната липса на справедливост в България. Че има една прослойка, която се смята за богоизбрана и над всички закони. Която, каквото и да извърши, ще се измъкне ненаказана. Казусът \"Московски\" концентрира в себе си всички пороци на прокуратурата.Показва ступора, в който обвинителите изпадат, когато в някое разследване е намесен представител на управляващите. Ако в България имаше независими и смели прокурори, все някой от тях щеше да се опълчи на постановлението на градската прокуратура за оневиняването на бившия министър. Още повече че следователят по случая е бил на точно обратното мнение - да се повдигне обвинение. Очевидно е, че близо една година прокуратурата се чудеше как да замаже случая, разчиташе на късата памет на гражданите, надяваше се журналистите да спрат да питат.  В пълна тайна се държеше името на наблюдаващия прокурор. Не се знаеше кой е следователят. Дори и след прекратяването му на разследването от прокуратурата продължаваха да заблуждават питащите репортери, че няма какво да обявят.За да е пълна картинката на отвратителните зависимости между властите, делото се оказа зачислено на командирован прокурор. Командировката е любим похват в системата за заобикалянето на конкурсите и начин за държане в подчинение на магистратите - или изпълняват поставени задачи, или се връщат на старите си места. Предстои да видим какво ще се случи с кариерата на прокурорката. За някои нейни колеги през годините прекратяването на правилните дела се оказа добър трамплин за издигане. За сметка на нераздадената справедливост.Отчайващо е и какво развращаващо въздействие има случващото се върху останалите представители на съдебната власт - онези прокурори, следователи и съдии, които все още не са покварени от системата и поставят закона над всичко. Поуката, която им се внушава с този казус, е, че правото не е неотменимо - напротив, то може да се прилага според случая. И не всички са равни пред закона. Някои са над него. На 30-ата година от прехода такава философия е срамна. Тежко им на гражданите на една държава, ако се примиряват с нея!Доротея Дачкова, в. \"Сега\" ", "date": "2019.01.23", "title": " Казусът \"Московски\" концентрира всички пороци на прокуратурата"}
{"url": "http://www.cross.bg/momche-godishnoto-selo-1594614.html", "text": "/КРОСС/ Водолази откриха тялото на 15-годишното момче, което  в замръзнал водоем край пловдивското село Марково. Издирвателната акция беше подновена тази сутрин. Трима водолази и 6-ма пожарникари се включиха в търсенето на потъналото момче. За да влязат в замръзналия водоем, се наложи водолазите да разбиват дебелите ледени блокове.„Трудността първо е температурата, второто е опасността за екипировката, че може да замръзне дихателният апарат. Третото е ледът, защото не може да си изплува навсякъде\", заяви Димитър Бришимов, началник на Спасителен отряд при ПБЗН-Пловдив. Според спасителите  момчето не е имало големи шансове да изплува от леда. „Ако е загубило отвора, в който е попаднал, никакъв шанс\", коментира Бришимов. „Правило е опити да излезе. Поне децата разправяха, че дълго време се е опитвал да излезе от водата, качвайки се на леда, но ледът просто се е цепил и е нямало опора да излезе. Бил е здраво момче, жилаво, по описанието на неговите приятели\", разказа Пламен Кабаков, кмет на село Марково.Другата грешка според спасителите е, че децата, които са били с 15-годишното момче, са се обадили за помощ първо на свой роднина, а не веднага на тел.112. „Дядото се е опитвал да му помогне с въдица, да се хване за нея, за да излезе. За съжаление ненавременното подаване на сигнал към  112 е допринесло за трагичния инцидент\", обясни още кметът Кабаков.15-годишното момче от село Първенец заедно с още двама свои връстници от същото село решили във вторник следобед да се разходят до язовира и да се пързалят върху леда на замръзналия водоем. „Обясниха, че са дошли да се разходят и да си правят селфита на леда. В интернет пространството има доста клипове, доста неща, които са на екстремна тема, и може би тийнейджърите по този начин показват своите способности.\", коментира Кабаков. Малко преди 10.00 часа тялото на 15-годишното момче беше извадено от замръзналия водоем. ", "date": "2019.01.23", "title": "Водолази откриха тялото на 15-годишното момче"}
{"url": "http://www.cross.bg/vutreshna-sigyrnost-provezhda-1594616.html", "text": "/КРОСС/ Звено „Вътрешна сигурност\" на МВР провежда акция в столичното 4 РУ, съобщи bTV позовавайки се на свои източници. Към момента информацията по случая е изключително оскъдна и неофициална.Не е ясно дали има задържани и, ако да - на какво ниво са. „Вътрешна сигурност\" се занимава основно с разкриване на корупционни схеми. Според \"Нова телевизия\" единият арестуван е началник на сектор Икономическа полиция. Предполага се, че арестите са заради изнудване и рекет на търговци на територията на София.Очаквайте подрoбности! ", "date": "2019.01.23", "title": "МВР провежда вътрешна спецакция срещу столични полицаи"}
{"url": "http://www.cross.bg/mali-zheni-momicheta-1594597.html", "text": "/КРОСС/ Двайсет хиляди жени и момичета вероятно са станали жертва на трафиканти на хора и са прехвърлени от Нигерия в Мали, където са държани затворени, преди да бъдат принудени да проституират. Това заяви ръководителката на нигерийската агенция за борба с трафика на хора, предаде Ройтерс. Джуди Оках-Донли каза, че съвместен екип на Националната агенция за забрана на търговията с хора и на Международната организация по миграция е установил мащабите на трафика по време на мисия в южната част на Мали миналия месец. Десетки жени и момичета бяха репатрирани през последните месеци от района Кангаба в южната част на Мали. Екипът, който е отишъл там, за да разследва, е открил още стотици други, каза Оках-Донли в телефонно интервю. По думите й екипът е събрал достоверна информация от местни хора, че в южната част на Мали има разпръснати около 200 бараки с по 100-150 момичета и жени. Повечето от тях са възраст между 16 и 30 години. Била им е обещана работа в домове в Малайзия, но вместо това са принуждавани да проституират. \"Те са държани в ужасни, робски условия\", каза Оках-Донли. \"Те не могат да избягат, защото са държани в отдалечени места, като например навътре в гора\". Тази съдба сполита хиляди жени и момичета от най-населената африканска държава, където 70 процента от 190-милионното население живее с по-малко от два долара на ден. Голяма част от тях достига Европа, а други са транспортирани в други части на Западна Африка, отбелязва Ройтерс.", "date": "2019.01.23", "title": "Трафиканти държат 20 000 нигерийски жени в Мали"}
{"url": "http://www.cross.bg/aktziite-fond-privatizatziya-1594658.html", "text": "/КРОСС/Близо три милиона българи могат да изгубят акциите си, придобити от масовата приватизация, предупреждават от Асоциацията на индустриалния капитал. От работодателската организация настояват за оттегляне на предложената концепция за \"събуждането\" на акциите, предложена от Министерството на финансите.В момента собствениците не плащат за акциите си от масовата приватизация, които са от регистър А на Централния депозитар, допълват от Асоциацията на индустриалния капитал, които се представят като \"основен защитник на интересите на емитентите\". За поддържането на този регистър плаща бизнесът.Според предложената от Министерството на финансите концепция в срок от една година всеки може да се разпореди със своите акции с помощта на инвестиционен посредник. Това обаче ще струва пари на собствениците на тези акции, защото инвестиционните посредници работят с такси. Ако след тази една година не са предприети действия, акциите ще се окрупнят в един общ фонд. Това обаче може да не съвпада с желанието на собствениците им, смятат от бизнес асоциацията.В този общ фонд те ще престоят пет години, като в концепцията е описано, че те ще бъдат инвестирани. Ако и в този период от пет години акциите не бъдат потърсени, ще останат в полза на държавата и ще отидат в Сребърния фонд. ", "date": "2019.01.23", "title": "Близо 3 милиона българи могат да изгубят акциите си, придобити от масовата приватизация "}
{"url": "http://www.cross.bg/parsifal-mariya-vagner-1594615.html", "text": "/КРОСС/ Световноизвестната оперна прима Мария Гулегина ще пее на сцената на Софийската опера и балет на 30 януари и първи февруари тази година в спектакъла „ Парсифал \" от Рихард Вагнер на режисьора - академик Пламен Карталов. Той споделя, че тази опера има за цел да изпрати към публиката важното послание - за смирение и любов.  „ Парсифал \" е определяна от Вагнер като тържествена сценична мистерия в три действия. Смята я за религиозна церемония, а не като обикновено развлечение за меломаните и за това иска по време на премиерата през 1882 година в Байройт, Германия публиката да не алодира играта на артистите, но все пак разрешил това да стане в края на второто действие.  „ Парсифал \" е последното сценично произведение на Рихард Вагнер, в което той вплита мотиви от едноименната поема на Волфрам фон Ешенбах и от „ Парсифал или Принцът на Граал \" от Кретиен дьо Труа и „ Магинобион \".   „ Парсифал \" носи в себе си религиозни и философски идеи и е смесица от християнство и будизъм. Тайнствена история за светия граал и опазването му, която пред българска публика ще разкажат Мария Гулегина - в ролята на магьосницата Кундри и колегите й Костадин Андреев, Атанас Младенов, Ангел Христов, Петър Бучков, Бисер Георгиев, хорът и оркестъра на Операта. Диригент на спектакъла е Константин Тринкс.  Мария Гулегина е артист от международна величина, чиято кариера преминава през сцените на едни от най-прочутите оперни театри в света и през съвместна работа с Лучано Павароти, Пласидо Доминго и диригентите Рикардо Мути, Валерий Гергиев, Клаудио Абадо.  В България, премиерата на  „Парсифал \" се състоя през юли 2017 година, като част от подетата преди години инициатива на директора на Софийската опера и балет - академик Пламен Карталов за възобновяване на представянето на оперите на Рихард Вагнер на българска сцена.  Билетите за „ Парсифал \" на 30 януари и 01 февруари 2019 с участието на Мария Гулегина вече са в продажба", "date": "2019.01.23", "title": "Руската оперна прима Мария Гулегина излиза на българска сцена в \"Парсифал\" на Вагнер"}
{"url": "http://www.cross.bg/teleshko-iztochnitzi-proteini-1594619.html", "text": "/КРОСС/ Отказване от консумацията на телешко в полза на други източници на протеини може да спаси милиони човешки животи и да намали по впечатляващ начин парниковите газове, сочат резултатите от изследване, цитирани от Франс прес.Изследването, извършено за Световния икономически форум от учени от Оксфордския университет, показва, че 2,4 процента от свързаните с храненето смъртни случаи в света могат да се избегнат, като се намали консумацията на месо, в частност на телешко. В богатите страни, където консумацията на телешко е голяма, е възможно да се избегнат дори 5 процента от смъртните случаи.Изследването не предоставя данни за броя на хората, които ежегодно умират поради свързани с храненето причини, но от Световния икономически форум увериха, че заменянето на месото с други източници на протеини може да предотврати милиони смъртни случаи годишно. Освен това търсенето на месо ще продължи да се увеличава, тъй като населението на света може да достигне 10 милиарда души към 2050 г.Изследването фокусира вниманието върху 13 източници на протеини, включително телешко, свинско, пилешко, но също плодове и зеленчуци, сред които боб, както и тофу и някои нови продукти, например насекоми.Оказало се, че що се отнася до здравето, бобът, микопротеините от гъби и грахът осигуряват най-добри резултати, като намаляването на смъртността може да е 7-процентна. ", "date": "2019.01.23", "title": "Вегетарианството ще спаси милиони човешки животи"}
{"url": "http://www.cross.bg/mateva-grazhdanstvo-slychaya-1594598.html", "text": "/КРОСС/ Един скандал в България показва нагледно колко безпомощен е Брюксел, когато трябва да се преследват измами и корупция. Както в случая с продажбите на българско гражданство, пише австрийският \"Ди Пресе\".България беше разтърсена от скандал за търговия с паспорти, припомня изданието. Проверена ще бъде автентичността на близо 40 000 български паспорти, издадени през последните пет години на лица предимно от Македония. Предполага се, че става дума за продължила с години корупционна практика.В сейфа на шефа на Държавната агенция за българите в чужбина (ДАБЧ) са открити пари, равняващи се на близо 300 000 евро, чийто произход е неясен. В края на ноември по настояване на премиера Бойко Борисов Агенцията бе закрита, но Катя Матева - жената, която допринесе за разкритията по случая - смята, че това е само маневра за отвличане на вниманието. „Единствената цел на тази проверка е да се успокои обществеността\", посочва 43-годишната юристка пред австрийското издание.Като директор на Съвета за даване на гражданство Матева сигнализира за корупционни практики. Още през 2016 тя бие тревога за това, че в продължение на години са били издавани хиляди фалшиви документи за български произход на македонци и албанци - срещу подкуп. Между 500 и 1000 евро на паспорт е било плащано, за да се получи български документ за самоличност, като в някои дни били обработвани до 200 подобни случая.С разкритията си Матева обаче си създава силни врагове. Според показанията ѝ, дадени и пред съда, от тези машинации се е облагодетелствал най-вече лидерът на ВМРО Красимир Каракачанов. Той отхвърля обвиненията. Оттук нататък Матева изпитва на гърба си цялата жестокост на системата, пише изданието. Тя е уволнена, без да се посочват основания за това, а оттогава не може да си намери друга работа. Съпругът ѝ, който работел в администрацията, също е уволнен.„Тотално съм изолирана; заговори ли някой с мен, моментално си губи службата\", споделя Матева пред \"Ди Пресе\". Български журналисти, които я интервюирали, получили след това телефонни обаждания от прокуратурата, посочва още изданието. \"Изложена съм на опасност\", казва Матева, като обръща внимание на това, че министър Каракачанов отговаря и за полицията.Брюксел няма как да се намеси в този случай, защото даването на гражданство е от компетентността единствено на страните-членки. Само систематична, тежка злоупотреба, разтърсваща доверието на останалите страни от ЕС, би могла да предизвика обявяването на наказателна процедура.  Но е твърде невероятно да се стигне до подобно нещо, коментира „Ди Пресе\".Източник DW ", "date": "2019.01.23", "title": "Да си купиш българско гражданство"}
{"url": "http://www.cross.bg/obsadata-semeiistvoto-rysiya-1594599.html", "text": "/КРОСС/ \"Богохулно\" пресъздаване на един от най-мрачните моменти в съветската история или необходим коментар за съвременна Русия? Нова комедия за обсадата на Ленинград раздели мненията на зрителите в страната.\"Празник\" разказва за семейството на Воскресенски, чиито връзки с комунистическата партия им позволяват да водят луксозен живот в града, обсаден от нацистите, посочва AFP.По време на обсадата, когато около 800 000 души гладуват до смърт и са на официални дажби от 125 грама хляб на ден, семейството затрупва трапезата си с пилешко месо и шампанско, за да отпразнува новата 1942 година.Комедийният момент настъпва, когато двете деца на Воскресенски водят вкъщи неканени гости, а семейството се оказва принудено да обяснява как масата им е претрупана от толкова много храна.Носителят на няколко престижни награди режисьор Алексей Красовски коментира, че филмът е създаден, за да привлече вниманието към неравенствата и несправедливостите в съвременна Русия, а не да е исторически акуратен или да се подиграва с обсадата.Заради атаки от страна на законодатели, режисьорът пусна \"Празник\" онлайн, вместо да подава документи в Министерството на културата за разрешение за разпространение.\"Избрах тази тема, защото днес също живеем в блокада, просто се преструваме, че не можем да я видим. Да не виждаме как намалява жизнения стандарт, как се преследват хората за това, което споделят онлайн, или за участие в мирни протести\", казва режисьорът. ", "date": "2019.01.23", "title": "Нова комедия, посветена на Ленинградската блокада, раздели мненията в Русия"}
{"url": "http://www.cross.bg/dimitur-yavor-georgi-1594592.html", "text": "/КРОСС/ На 21 януари 2019 актьорът и общественик Явор Милушев представи автобиографичната си книга \"Апокриф за воаяжа на една овца от стадото на пастира\" (Книгомания) в столичния Club 1 към НДК.Празничната вечер откри журналистът Георги Тошев, а изданието представиха проф. Михаил Неделчев и доц. Веселин Методиев, както и издателят Илиян Андонов.Сред гостите на събитието бяха Цветана Манева, Илка Зафирова, Борис Луканов, Татяна Лолова, Ириней Константинов, Теодосий Спасов, Евгений Чачев, Георги Папакочев, Стефан Божков, Димитър Тодоранов, Димитър Туджаров-Шкумбата, режисьорът Божидар Манов, водещият на предаването \"Панорама\" Бойко Василев, Ники Кънчев, музикантът Иван Милев-Бъндарака, писателите Емил Андреев и Бойко Ламбовски, спортната легенда Таня Богомилова и още много близки и приятели на актьора.Снимки Орлин Огнянов", "date": "2019.01.23", "title": "Явор Милушев представи автобиографичната си книга"}
{"url": "http://www.cross.bg/grip-purvite-vednaga-1594593.html", "text": "/КРОСС/ След първите симптоми на грип - температура, гадене, болки в мускулите, вземете веднага противовирусни препарати, които не са антибиотици. Това каза пред bTV общопракикуващият лекар д-р Георги Миндов.\"При взимане на тези препарати в първите часове може да се оправим за 24 часа\", уточни докторът. Другият му съвет е веднага да посетим лекар.Той обяви също, че негови пациенти, които са се ваксинирали с четиривалентната ваксина преди зимния сезон, не са се разболели. \"Явно производителите този път са уличили щамовете\", допълни докторът.По повод смъртните случаи след усложнения от грип той напомни, че всяка епидемия води до смъртност, а най-засегнати са най-малките и възрастните с хронични заболявания - хората с по-слаба имунна система. ", "date": "2019.01.23", "title": "Съвет от лекар: При първите симптоми на грип вземете противовирусен препарат"}
{"url": "http://www.cross.bg/ezeroto-baiikal-sveta-1594648.html", "text": "/КРОСС/ Езерото Байкал замръзна и се превърна в желана дестинация за много фотографи. Най-дълбокото езеро в света, чието дъно се спуска до 1700 метра от повърхността, замръзва средно 5 пъти всяка година.Ледът, който сковава водите му, е достатъчно солиден, за да издържи камион с тегло над 15 тона.Езерото е и едно от най-старите - то се е образувало преди милиони години. Байкал съдържа около 20 процента от незамръзналата сладка вода в света.\n\t\t\t\t\t", "date": "2019.01.23", "title": "Езерото Байкал замръзна (видео)"}
{"url": "http://www.cross.bg/yran-puti-kompaniya-1594594.html", "text": "/КРОСС/ Милиардерът Бил Гейтс призова Белия дом да се концентрира върху развитието на атомната енергетика. Той е на мнение, че тя е най-доброто решение срещу глобалното затопляне. Основоположникът на Microsoft е уверен, че САЩ могат да бъдат лидер в тази сфера, благодарение на „учените, предприемачите и инвестиционния капитал\". Обаче той сгреши. Американците, с помощта на „Росатом\", убиха атомната си промишленост. В навечерието на Нова година милиардерът филантроп Бил Гейтс публикува на сайта си писмо за вълнуващите го проблеми. Един от тях беше глобалното затопляне. Според него, способна за справянето с това предизвикателство е атомната енергетика, като по този повод заяви следното: „Ядрената технология идеално подхожда за борба с измененията на климата. Това е единствения мащабен източник на енергия, достъпен 24 часа в денонощието, като при това не отделя парникови газове. Проблемите на съвременните реактори, включително и опасността от аварии са напълно решими с помощта на иновации\". Гейтс предполага, че именно САЩ ще постигнат най-големи успехи в това направление благодарение на своите „учени, предприемачи и инвестиционен капитал на световно ниво\". Но явно той се заблуждава.През последните двайсет години американската атомна индустрия достигна дъното. Главна роля за това изигра „Росатом\". Всичко започна още в края на осемдесетте години. СССР беше световен лидер в технологията за обогатяване на урана с центрофуги. В същото време в Щатите използваха за производството на атомно гориво нискоефективна и скъпа газодифузионна технология. Достатъчно е да кажем, че за тази технология е необходима 50 пъти повече електроенергия, отколкото при обогатяването с центрофуги. Затова, веднага след края на студената война, американците започнаха да купуват руски обогатен уран за атомните си електроцентрали. Това им струваше 12 пъти по-евтино, отколкото собственото им производство. Доставки на руски обогатен уран започна да извършва руската компания „Техснабекспорт\" през 1987 г., като при това обемите на продажби ежегодно нарастваха. Излишъкът на руски нискообогатен уран бързо свършиха, затова благодарение на съкращаването на арсенала от ядрено оръжие, в Русия остана свободно количество от 500 тона оръжеен, високообогатен уран, извлечен от демонтираните ядрени боеприпаси. Между специалистите от двете страни се роди идеята да го „разредят\" и по този начин да го превърнат в гориво за американските атомни електроцентрали.През 1994 г. бе подписан договор съгласно, който Русия ще преработи 500 тона оръжеен уран в гориво за американските АЕЦ. Технологията  за това беше разработена от Уралския електрохимичен завод.Американската компания USEC бе избрана за трейдър на атомното гориво на вътрешния пазар в САЩ. През месец май 1995 г. от морското пристанище на Петербург бяха експедирани първите 24 тона енергиен уран по сделката „ВОУ-НОУ\" („високообогатен уран\"-„нискообогатен уран\"), която бе наречена условно „Мегатонове в Мегавати\". През месец ноември 2013 г. по същия маршрут бяха експедирани последните 60 тона атомно гориво получено от оръжейните запаси.В същото време обаче, „Техснабэкспорт\", вече като дъщерна компания на „Росатом\" подписа нов дългосрочен договор с USEC за обогатяване на уран. Доставките на природен уран от САЩ в Русия, както и преди бяха забранени, затова самите американци измислиха схема, която да заобиколи забраната. С активното съдействие на Вашингтон (и специално с одобрението на Хилари Клинтън, преди да напусне поста си на държавен секретар-б. пр.), „Росатом\" придоби канадската компания URANIUM ONE, тъй като експортът на уран от САЩ за Канада не беше забранен и тя се зае с износа на природен уран от САЩ за Канада и от там за Русия. Но канадската компания не беше само посредник, който участва в сделката. Uranium One притежаваше уранови рудници в САЩ, Австралия, Канада, Казахстан, ЮАР и Танзания. По такъв начин „Росатом\" не само, че имаше възможност да изпълнява условията по договора си с USEC, но получи и мощна суровинна база за собствени нужди.За руската атомна промишленост доставките на обогатен уран в САЩ, съгласно споразумението ВОУ-НОУ, станаха спасителен пояс по време на икономическия хаос през 1990 г. Освен това, Русия не само че запази, но и увеличи мощностите си по обогатяване на уран, укрепи кадровия си потенциал в отрасъла и финансира новите си разработки за мирни и военни цели. Свидетелство за това е и провалът на опитите на американската компания Centrus (бившата USEC) да построи първата американска фабрика за обогатен уран с използването на центрофуги. През февруари 2016 г. USEC обяви, че прекратява окончателно работата си по този проект. Сега основният обем американски уран, както и преди, се обогатява по газо-дифузионната технология в Пайктон (щат Охайо).Според оценката на World nuclear association, САЩ заемат пето място в света по обогатяващи мощности, тоест два пъти по-малко от Франция и Китай и три пъти по-малко от консорциума Urenco.Русия е безусловен световен лидер, изпреварвайки два пъти Urenco  и шест пъти САЩ. Но това не е всичко, американците са напълно зависими от вноса на природен уран. По данни на енергийната информационна агенция на САЩ, собствените им находища удовлетворяват едва 11% от потребностите в суровина за атомния им отрасъл. Така че мечтата на Бил Гейтс за глобално лидерство в ядрената енергетика така и ще си остане само мечта.Източник: РИА Новости  ", "date": "2019.01.23", "title": "„Росатом\" превзе атомната енергетика на САЩ "}
{"url": "http://www.cross.bg/potrebitelite-margaritov-tyroperatorut-1594610.html", "text": "/КРОСС/ Добре е да планираме по-отрано почивките си, защото възможните рисковете могат да бъдат сведени до минимум, голяма част от тях дори и елиминирани. Това каза председателят на Комисията за защита на потребителите (КЗП) Димитър Маргаритов пред Радио „Фокус\". Той добави, че ранните резервации са по-изгодни и от гледна точка на цената. Маргаритов обобщи най-често срещаните рискове при организирането на почивка. „Обикновено това са случаите, в които има некоректна практика на този, който стои отсреща, най-често туристически агенции. Добре е да се проверява дали са регистрирани в Министерството на туризма и имат ли валидна застраховка „Професионална отговорност\", която към момента е единственият механизъм и при неблагоприятно развитие на събитията около организираното пътуване, може да послужи като обезщетение за претърпените от потребителите вреди\", обясни той. По думите на председателя на КЗП другият риск е да ни хареса много това, което се предлага - да е добре обяснено, красиво илюстрирано, а после да се окаже, че част от обещаните услуги не могат да бъдат предоставени или че действителността е по-различна от предварителното описание. „Това ще води до разочарования и до неоправдани разходи, които бихме извършили\", добави Маргаритов.  При отменени пътувания потребителите също разполагат с права. „Има един принцип, който законът е въвел и последните европейски законодателни актове продължават да провеждат тази политика. Той гласи, че туроператорът носи отговорност за всяко неизпълнение или неточно изпълнение на своите задължения по договора, заяви Маргаритов. И обясни, че не се допускат оправдания с вина на някой от контрагентите - като транспортни фирми, например. „Те могат да бъдат единствено аргумент в полза на регресни претенции от страна на туроператора към неговите контрагенти, но по никакъв начин не могат да засегнат потребителските права\", коментира той. При неблагополучно развитие на едно пътуване, потребителите веднага следва да потърсят представителя на съответната туроператорска агенция, която организира пътуването, за да разберат какво е действителното положение и да предявят всички свои претенции към него първо. „Най-важното е да се запази спокойствие. Особено когато има група туристи, могат да се съставят протоколи, които впоследствие да послужат и като доказателство, ако туроператорът не изпълни своето задължение да компенсира по съответен начин потребителите. Това ще помогне на контролните органи да установят параметрите на нарушението и оттам - полагащото се на пътуващите обезщетение.   Димитър Маргаритов обясни и какво следва да направим, ако пътуването не се осъществи и туроператорът бави дълго време връщането на заплатените от нас суми: „Труден е процесът. Особено когато туроператорът е изпаднал във финансово затруднение или когато поради умишлени свои действия той съзнателно предизвиква тази невъзможност - престава да функционира, преустановява дейността си, премества се на друго място, трудно бива откриваем. В тези случаи нищо друго не остава на хората, освен да разчитат на съдействието на институциите, на контролните органи. Нямам предвид само нас, понякога се налага съдействието и на полицията. Ако се стигне дотам, че безспорно бъде установено, че на потребителите са дължими суми, но те не могат да бъдат възстановени от туроператора, то тогава и намесата на съда понякога би била наложителна, за да може да се стигне поне до един акт, въз основа на който хората биха могли да претендират. Но това са сложни процедури, затова предварителния избор, насочването към определен партньор - това са важните неща, които биха могли да предпазят хората от това да попаднат на недобросъвестни търговци.\" Повече за правата при пътуване със самолет и автобус можете да прочетете на официалната страница на функциониращия към Комисията за защита на потребителите Европейски потребителски център.", "date": "2019.01.23", "title": "КЗП: Планирайте рано почивките си, защото е по-изгодно"}
{"url": "http://www.cross.bg/merki-vuzdyh-dimov-1594596.html", "text": "/КРОСС/ България получава над 111 млн. лева от европейските структурни и инвестиционни фондове за разработване на мерки за по-чист въздух. Това става ясно от писмен отговор на екоминистъра Нено Димов в отговор на депутатско питане, предаде репортер на БГНЕС. Средствата допълват тези от държавния бюджет. Министърът уточнява, че парите не отиват във всички общини, а до няколко, които отговарят на определени критерии от Европейската комисия. Нено Димов специално внимание отделя върху Горна Оряховица, която е сред водещите със завишени прахови частици в повечето дни от годината. Министърът припомня, че през 2016 г. от Общинският съвет в Горна Оряховица приема актуализирана Програма за управление и подобряване качеството на атмосферния въздух и план за действие в периода 2015-2020 г. „Въпреки всички предприети действия от кмета на общината по разработване, актуализация и изпълнение на съответните мерки в програмата, не е постигнато съответствие с нормите. В тази връзка, до момента няма наложена санкция\", отбелязва Димов. Министерство на околната среда и водите приветства ангажираността на всички заинтересовани страни в този процес - както представители на законодателната власт, така и на местната и на централна изпълнителна власт. Активността на общинско ниво следва да продължава в посока изпълнение на заложените мерки в програмите за качество на атмосферния въздух. На централно ниво продължават действията по осигуряване финансирането от Европейските структурни и инвестиционни фондове на мерки за подобряване качеството въздуха, обещава министърът. /БГНЕС", "date": "2019.01.23", "title": "Брюксел ни дава 111 млн лева за по-чист въздух"}
{"url": "http://www.cross.bg/grazhdanstvo-investitzii-vizi-1594600.html", "text": "/КРОСС/ Днес се очаква официално да излезе докладът, с който Европейската комисия критикува България за начина, по който чужденци получават българско гражданство, с мотива, че това крие рискове от влизане на членове на престъпни групи на територията на ЕС. В документа се коментира издаването на т. нар. \"златни визи\" - гражданство срещу инвестиция от 1 млн. лева, като се посочва, че в Малта, Кипър и България са единствените страни членки на ЕС, в които действат програми за продажба на гражданство. Двадесет държави, включително тези три, продават разрешителни за пребиваване.\"Поне половината държави в ЕС предлагат визи срещу инвестиции. В случая ми се струва, че бият най-малките\", коментира обаче в предаването \"Тази сутрин\" по bTV Тихомир Безлов от Центъра за изследване на демокрацията.По информация на Безлов Гърция и Кипър имат намерение да разширят програмите си за гражданство срещу инвестиции, защото виждат ефект.У нас Министерството на правосъдието заговори за прекратяване на програмата. Вчера от ведомството на Цецка Цачева съобщиха, че в проекта за промени на Закона за българското гражданство се предвижда отпадне възможността за получаване на българско гражданство на основание инвестиции. Анализ показал, че не е постигната целта за увеличаване на привлечените реални чуждестранни инвестиции и икономическо развитие.\"От Министерството на икономиката обаче са на мнение, че има смисъл от нея и не трябва да бъде спирана\", коментира още Безлов.Очаква се ЕК да препоръча на страната ни да извършва повече проверки на произхода на парите на хората, които кандидатстват за гражданство срещу инвестиции. Брюксел ще сформира и работна група, която да изготви препоръки към държавите членки как да се справят с проблема.  ", "date": "2019.01.23", "title": "Тихомир Безлов за \"златните визи\": От ЕК бият малките"}
{"url": "http://www.cross.bg/radev-biznesa-radosvet-1594602.html", "text": "/КРОСС/ Държавата спъва бизнеса в България по всички параметри, като така гони чуждите инвеститори и задушава родните компании. За това алармираха от Асоциацията на организациите на българските работодатели. Защо и как - гост по темата в Сутрешния блок на БНТ1 беше председателят на Българската стопанска камара Радосвет Радев. Средата за бизнес е много компонентна и това са едни от най-досадните проблеми между държавата и бизнеса, заяви той. По думите му сега е най-подходящият момент частният бизнес, нуждаещ се от кадри, да намери такива, а държавата да съкрати част от разходите си, особено с увеличението на възнагражденията. Според Радев друг проблем е, че дигитализацията на процесите се случва бавно, около 6,7% за страната, но това е и средният процент за ЕС, а тя е важна част за държавите, които се конкурират за инвеститори.От тази гледна точка това е важно за конкурентноспособността на България като инвестиционна дестинация, защото вече на много места това е аргумент да инвестираме или не. Зад цифровизацията се гарантира и транспарентност, теоретичен модел на по-малка корумпираност, и тези неща, като обработване на документите, имат значение. Радосвет Радев коментира още, че е недопустимо при наличието на дигитален документ да се иска такъв и на хартиен носител в 21 век.По въпроса за евентуални промени в осигурителната и данъчната реформа, която предлага осигуровките да се делят по равно между работника и работодателя, Радев каза, че това не би ощетило работниците, защото те са най-фаворизираните в обществото индивиди и заплатите им растат, но отрече това да е начална стъпка към прехвърлянето на осигуровките изцяло на работниците. ", "date": "2019.01.23", "title": "Радосвет Радев, БСК: Държавата спъва бизнеса по всички параметри"}
{"url": "http://www.cross.bg/yslozhneniya-oblastnata-bolnitza-1594603.html", "text": "/КРОСС/ Втора жертва взе грипът в Пазарджик. Мъж на 62-годишна възраст е издъхнал вчера в Интензивното отделение на Областната болница след усложнения, получени от вирусна инфекция.Мъжът е от Велинградския край, бил е приет в понеделник в изключително тежко състояние, с множество съпътстващи диагнози. Преди да постъпи в пазарджишкото лечебно заведение е лекуван в специализирани белодробни болници.В момента в ОАРИЛ има четирима души, които са на командно дишане, заради белодробни усложнения в резултат на вирусно заболяване. В Двете детски отделения на Областната болница, които са с капацитет от 65 легла, в момента има настанени над 100 деца, отбеляза директорът на областното здравно заведение д-р Васил Вълчев.В 10,30 ч. при областния управител Стефан Мирев ще се проведе отново заседание на Оперативния щаб, тъй като днес изтича 3-дневната ваканция за учениците в областта. Много родители се надяват експертите да вземат решение за удължаване на отпуска поради големия брой заболели и сред децата и младежите. ", "date": "2019.01.23", "title": "Още един мъж почина след усложнения от грип в Пазарджик"}
{"url": "http://www.cross.bg/veshtestva-ypotreba-frantziya-1594606.html", "text": "/КРОСС/ Токсични вещества, включително глифозат, са открити в памперси във Франция. Това сочи изследване, публикувано днес от френската агенция за околната среда АНСЕС (ANSES), информира \"Ройтерс\".След проучвания на пелените за еднократна употреба и как те се използват контролиращата служба е установила доказателства за няколко химични вещества с опасно високи равнища на съдържание, посочи агенцията. Според проучването сред веществата са бутилфенил метилпропионал, използван в козметиката, някои ароматични хидрокарбонати и глифозат, използван в борбата с вредителите в селското стопанство. Всички те представляват потенциална опасност.Френското правителство посочи, че производителите и търговците трябва да гарантират, че вредните вещества са премахнати от пелените за еднократна употреба. Призовахме производителите и търговците да вземат мерки през следващите 15 дни за премахване на тези вещества от бебешките пелени за еднократна употреба, се посочва в съобщение на министерствата на здравеопазването, околната среда и финансите. Глифозатът се очаква да бъде спрян от употреба във Франция до три години, макар че се прави изключение от забраната в случаите, при които няма достатъчно надеждни алтернативи на пестицида в земеделието. ", "date": "2019.01.23", "title": "Във Франция са открити токсични вещества в памперси"}
{"url": "http://www.cross.bg/iiovchev-tenis-pironkova-1594607.html", "text": "/КРОСС/ По-малко от две седмици преди старта на четвъртото изключително силно издание на Sofia Open големите звезди на българския спорт Цветана Пиронкова и Йордан Йовчев се срещнаха в „Арена Армеец\", за да анонсират, че влизат в звездния тим от посланици на турнира от категория ATP 250. Двамата с нетърпение очакват елитните тенис мачове, на които лично ще присъстват между 3 и 10 февруари.Първата ракета на България при дамите доскоро Цветана Пиронкова се съгласи отново да изпита тенис емоциите отблизо, да бъде част от голямото събитие за мъже в София, но и иска лично да подкрепя родните участници в битките им срещу световните звезди.Най-добрият ни гимнастик, шесткратен участник и носител на един сребърен и три бронзови медала от летни олимпийски игри Йордан Йовчев засвидетелства любовта си и към тениса. Многократният световен шампион по спортна гимнастика от години се вълнува от този спорт, лично го практикува, но и синът му играе.„Тенисът за мен е един уникално красив и прекрасен спорт, който изисква много широк спектър качества - изключително голям интелект, креативност, вяра, позитивизъм, тактика, психическа устойчивост и огромна жажда за победа. Тенисът дава много емоции, но и възможност да го практикуваш на една по-зряла възраст като мен\", споделя Йовчев.Звездният тим посланици на Sofia Open 2019 включва Цветана Пиронкова, Йордан Йовчев, ансамбълът на България по художествена гимнастика, легендарният тенис треньор Тони Надал заедно с актьорите Теодора Духовникова и Юлиан Вергов, певицата Маги Джанаварова и сексапилната американка Рейчъл Стълман (сертифициран тенис експерт). Към тях съвсем скоро ще се присъединят и други известни имена, анонсираха организаторите. ", "date": "2019.01.23", "title": "Пиронкова и Йовчев станаха посланици на Sofia Open 2019"}
{"url": "http://www.cross.bg/gorna-pomosht-oryahovitza-1594586.html", "text": "/КРОСС/ Държавата да се намеси и адекватно да защити медиците, а нападателите да бъдат осъждани ефективно. За това настояха граждани и медици на протест тази вечер пред Спешна помощ в Горна Оряховица.Близо 50 са работещите в Спешна помощ в Горна Оряховица и всеки от тях по няколко пъти е бил жертва на насилие. В рамките на едно денонощие беше пребита фелдшерка от Спешното в Горна Оряховица и нападнати медици от отделението по хемодиализа във Велко Търново.„Крайно време е да се направят някакви радикални промени медиците ни да се чувстват незастрашени, да могат да работят адекватно.  Протестирам, защото съм против насилието над лекарските екипи в България,\" заявиха участници в протеста.Медиците от Спешна помощ в Горна Оряховица заявиха, че са готови за колективна оставка в знак на протест срещу ескалиращата агресия.„С толкова много години стаж сме, просто боксова круша на работното си място. Нищо не се прави. Държавата я няма,\" поясни директорът на центъра д-р Виолета Пашова. ", "date": "2019.01.23", "title": "Медици от Спешната помощ в Г. Оряховица заплашват с оставки"}
{"url": "http://www.cross.bg/firmi-stoka-nyama-1594576.html", "text": "/КРОСС/ 13 хил. фирми попаднаха на мушката на данъчните. От НАП имат съмнения за укриване на данъци чрез счетоводен финт, посочва NOVA.Данъчните квалифицират тези 13 хиляди фирми като рискови. Причината - по документи в складовете им има стока за прекалено много пари, сравнено с оборотите, които са декларирани. Така държавата търси запаси за 8 млрд. лв. Според бизнеса парите са в стоки, а стоките са в складове.Под прицела на данъчните попада верига магазини за дрехи. По информация на NOVA, стоката която трябва да е в складовете на фирмата е на стойност 2 млн. лв. Оказва се обаче, че магазините изобщо нямат складови помещения, а само търговски обекти.„В тези три магазина няма стока за 6-цифрена сума. И по-големият въпрос е, че няма никаква счетоводна следа за никаква стока. И възниква логичният въпрос, ако тази стока съществува само и единствено по документи не е ли тя била продадена отдавна и да не е внесен дължимия данък по ДДС\", каза говорителят на Националната агенция за приходите Росен Бъчваров.Ако действително всички фирми на прицел имат фиктивна складова наличност за 8 милиарда и са направени продажби без да се отдели дължимото за хазната, то държавата губи 20% или милиард и 600 млн. Затова сега данъчните с на ход. Сравняват дали това което е по книга, действително го има в складовете.Никой няма право да продава нещо без да издаде касова бележка или фактура. То рано или късно се хваща това нещо, няма как да не се хване\", обясни икономистът Владимир Каролев.И за да не се стигне до „хващане\", от НАП дават гратисен период.„2019 г. е в началото си и тези фирми биха могли доброволно да извършат корекции, това е своего рода амнистия, ако щете го разчитайте\", уточни Росен Бъчваров.Ако фирмите не се възползват от помилването, проверките може да прераснат в ревизии. ", "date": "2019.01.23", "title": "НАП проверява 13 000 фирми "}
{"url": "http://www.cross.bg/godina-bednostta-namalyavane-1594585.html", "text": "/КРОСС/ Правителството ще приеме план за действие за държавните концесии през тази и следващата година.На редовното си заседание министрите ще одобрят и плана за изпълнение на Националната стратегия за намаляване на бедността за периода 2019-2020 година.Данните сочат, че през 2017-а близо 40 процента от населението или 2,8 млн. души са били в риск от бедност.Най-застрашени от изпадане в бедност са самотните възрастни над 65-годишна възраст и близо 30 процента от децата. Затова държавата залага да осигури благоприятна икономическа среда, така че през 2021 година средната заплата да достигне 1 500 лева, минималната да е 650. Важни за намаляване на бедността са мерките, които ще осигурят равен достъп до качествено образование и здравеопазване. Броят на преждевременно напускащите училище трябва да се намали. В плана за намаляване на бедността са записани и промените в размерите на пенсиите, които ще са следствие от предвижданите индексации. За тази година нарастването ще е с 5,7 на сто от първи юли за пенсиите, отпуснати до края на миналата година. ", "date": "2019.01.23", "title": "Министрите одобряват план за намаляване на бедността "}
{"url": "http://www.cross.bg/niagarskiyat-vodopad-zamruzna-1594587.html", "text": "/КРОСС/ Части от Ниагарския водопад замръзнаха. Мразовитото време превърна прочутата забележителност в спираща дъха гледка от ледени фигури. В САЩ е в сила предупреждение за зимни бури за голям брой щати по източното крайбрежие с общо население от 100 милиона души. Температурите падат заради арктическа студена вълна, нахлуваща от Канада.", "date": "2019.01.23", "title": "Ниагарският водопад замръзна "}
{"url": "http://www.cross.bg/siriya-tyrtziya-erdogan-1594588.html", "text": "/КРОСС/ Очаква се Сирия да е водещата тема по време на разговорите между президентите на Турция и Русия днес в Кремъл. Срещата ще е в рамките на посещението на Реджеп Ердоган в Москва.Разговорите са на фона на решението на президента на САЩ Доналд Тръмп да изтегли американските военни от Сирия, както и предупреждението му към Турция да не атакува кюрдските сили там след напускането на американците.Във фокуса на обсъжданията в последните седмици е и идеята за създаване на зона за сигурност в северна Сирия.Очаква се в дневния ред на срещата да е и проектът \"Турски поток\" за пренос на газ по дъното на Черно море до Турция. Газопроводът трябва да заработи до края на 2019 г. ", "date": "2019.01.23", "title": "Путин и Ердоган обсъждат Сирия на среща в Кремъл "}
{"url": "http://www.cross.bg/godina-stantzii-novi-1594591.html", "text": "/КРОСС/ През 2025 година ще бъде завършена третата линия на метрото с 21 нови метростанции. Това каза пред \"Фокус\" директорът на столичния \"Метрополитен\" ЕАД инж. Стоян Братоев.Той уточни, че новият 21-км участък ще обслужва близо 600 хиляди пътници и ще увеличи влиянието си над трафика в столицата с общо над 45%. Още през есента на тази година можем да очакваме финализиране на първия етап с 8 нови станции, допълни инж. Братоев.\"Първите 5 км с 5 станции включват участъка от район Красно село - НДК - кръстовището на ул. Граф Игнатиев и бул. Васил Левски. В края нагодината трябва да бъдат завършени другите 3 станции - Орлов мост, Малък градски театър зад канала и бул. \"Владимир Вазов\". През първото тримесечие на 2020 година ще изградим участъка в квартал Овча Купел, което представлява трети етап от изграждането на третата линия на метрото. Сега изграждаме 12 километра, оставатни още 9км - 3 от тях представляват трите станции по бул. Владимир Вазов, а другите 6 км - шестте станции в кв. Гео Милев, Слатина, зала Арена Армеец и бул. Цариградско шосе от четвъртия етап. Тези два етапа са предложени с официално писмо от Столична община за включване в оперативната програма за 2021-2017година. Сроковете, които си залагаме, са до 2025 година, т.е. за 3 години и 9 месеца\", обясни инж. Братоев.Той каза още, че в договора за третата линия на столичното метро са включени и 30 нови влака, 14 от които вече са доставени и започва подготовката им за влизане в експлоатация. Всички 21 нови метростанции ще са оборудвани с преградни стени между пътниците и влака с височина 1.60 м, за да се избегнат нещастни случаи, обясни инж. Братоев и допълни, че това е пример как България черпи от опита и е съизмерима с най-големите градове в Европа и света. ", "date": "2019.01.23", "title": "Шефът на \"Метрополитен\": През 2025-а приключваме третата линия"}
{"url": "http://www.cross.bg/vmro-nfsb-yavyavane-1594590.html", "text": "/КРОСС/ НФСБ преустановява преговорите с ВМРО за общо явяване на европейските избори. Това се посочва в декларация на НФСБ, разпространена от пресцентъра на партията.\"В последните дни, за пореден път, станахме обект на медийни атаки от нашия коалиционен партньор ВМРО, завоалирани като фалшива загриженост за бъдещето на коалицията\", се казва в декларацията.\"На 18 януари 2019 г. в Казанлък лидерът на ВМРО Красимир Каракачанов си позволи да дава оценки на партийните позиции на своите партньори за избор на нов боен самолет, които определи като \"несериозни\". За разлика от него, ние не определяме като \"несериозен\" пълния обрат в позицията му по същия въпрос. Коалиционните отношения изискват уважение и приемане на чуждото мнение.Каракачанов упрекна партньорите си, че \"се ослушвали\", когато решил \"да се захване\" с циганския въпрос, въпреки категоричната подкрепа изразена от Валери Симеонов в позиция по БНТ на 17 януари.Припомняме, че Каракачанов като вицепремиер по обществения ред и сигурността, остана пасивен и безмълвен при по-взривоопасните конфликти в Асеновград и кв. \"Шекер махала\" в Пловдив. Етническите сблъсъци бяха предотвратени с активната намеса на Валери Симеонов (тогавашен вицепремиер - не по сигурността) от местната власт и МВР\", се посочва още в декларацията.От НФСБ отбелязват, че няколко дни по-късно - на 22 януари, от ВМРО са излезли с поредна декларация, с която хвърля упреци върху своите колеги и издига \"оригинални\" законодателни и управленски политики, преписани от програмата на НФСБ и Патриотичния фронт (ПФ).\"Странно за управляваща партия звучат лозунги като \"български паспорти за всички българи по етнически произход без чакане, бумащина и корупционни схеми\", когато за това отговарят представители на ВМРО в изпълнителната власт.По същия начин звучи и призивът за \"реализиране на ревизията в инвалидните пенсии ... \"!? За сведение на колегите ни от ВМРО, ревизията в инвалидните пенсии се \"реализира\" вече 6-и месец, чрез Наредбата за медицинската експертиза, изготвена и прилагана с активното участие на представители на НФСБ в изпълнителната власт.Без да коментираме останалите спорни текстове, общото впечатление е не за декларация на коалиционен партньор, а за манифест на малка опозиционна партия, събираща електорат за предстоящи избори\", отбелязват от НФСБ.Националният изпълнителен комитет на НФСБ, преустановява преговорите с ВМРО за общо явяване на изборите за Европейски парламент, като изисква от ръководството на ВМРО адекватно обяснение за горепосочените медийни изяви. ", "date": "2019.01.23", "title": "НФСБ прекратява преговорите с ВМРО за общо явяване на евроизборите"}
{"url": "http://www.cross.bg/zhivotnite-stadoto-zhivotni-1594589.html", "text": "/КРОСС/ Агенцията по храните ще представи данни от проведената миналата седмица в България международна одитна мисия, свързана със заболяването африканска чума по свинете. Ще се обсъдят и мерките срещу чумата по дребните преживни животни.По време на мисията експерти от Европейската комисия и Световната организация по здравеопазване на животните провериха как страната ни се справя с ограничаването на заразата от африканска чума по свинете.Очаква се днес инспекторите от Агенцията по храните да дадат информация и за заболяването чума по дребните преживни животни.Днес Административният съд в Ямбол ще разгледа жалбата на Ана Петрова от Болярово срещу заповедта на директора на Областната дирекция по безопасност на храните за заличаване на нейната овцеферма като животновъден обект. Стадото в Болярово е единственото останало живо в огнището на заразата, тъй като стопаните се усъмниха в коректността на взетите проби и не допуснаха ветеринарите да унищожат животните.В социалните мрежи и днес се организират хора, които да пътуват към Болярово, за да охраняват стадото по време на делото, тъй като по неофициална информация има нова заповед за унищожаване на животните, която е с дата 21 януари.Пред кореспондента на БНР в Ямбол Ана и Тодор заявиха, че животните, дали положителни проби, са здрави и вече имат агънца.Заместник-министърът на земеделието доктор Янко Иванов, който е и ветеринар, обясни пред БНР, че не разполага със заповед от 21 януари за избиване на животните в от стадото. Има такава от 9 януари, в която въпросът за стадото на Ана не се третира, тоест там нямаме промяна в решението на БАБХ каза той и коментира защо животните в стадото на Ана и Тодор не са умрели от вируса:„Трябва да направим разлика между инфекция и заболяване. Заболяването е манифестирането, клинично на инфекцията, но то не се случва винаги и при всяка ситуация. Дори сега, в грипнито време, имаме хора, които са инфектирани с грипния вирус, но не развиват симптоми.  Доказано е наличие на вирус в стадото и аз съм видял протоколите от френската лаборатория. Нямам причина да не им вярвам! А по отношение на това дали Тодор и Ана вярват в това, има закон за Ветрано-медицинската дейност, който урежда обществените отношения в тази област, а не отношенията на Ана и Тодор към държавата или към институциите, или към БАБХ или към ОДБХ. Ако те не вярват на нашата лаборатория, има резултати, потвърждение от референта лаборатория на Европейския съюз. Какво по-добро и по-силно доказателство от това. И кой има интерес, това не мога да разбера, да изфабрикува такива чак фалшификации, за да застраши стадото на Ана и Тодор! Малко несериозно ми се струва - международен заговор, за да се ликвидира стадото на Ана и Тодор\"Иванов беше категоричен в предаването „Преди всички\" по „Хоризонт\", че \"създалата се ситуация е повече от абсурдна\" и подчерта, че обстановката е можела да се нормализира много по-рано, а фермите да бъдат населени, ако е бил спазен законът:„Не искам да съм на мястото на съдиите, които трябва да вземат решението, защото там има нарушения по НПК - чл. 230  - „кой наруши наредба, издадена против разпространението или появяването на заразна болест по домашните животни, се наказва с пробация до шест месеца или с глоба от 100 до 300 лв. Алинея втора е: „Ако от това е последвала зараза, наказанието е лишаване от свобода до една година или пробация\". Ако болестта бъде широко разпространена, наказанието е лишаване от свобода до три години\".Иванов не иска да вярва, че сценарият от Болярово може да се повтори:„Ние бяхме и малко късметлии, че очевидно вирусът на терена не е така агресивен, както може да се случи с някои други вируси. Представете си, ако се случи един Шап в същия район, където редовно имаме проблеми с различни болести. Какво щеше да стане ако влезе и стопаните решат, че няма да дадат животните? Преди годни, едно единствено огнище на шап в Симеоновград костваше 2% от Брутния вътрешен продукт на държавата преки и непреки загуби. България беше изключена от всякаква международна търговия с животни и животински продукти от преживни животни, от свине и от всякакви ...\".Държавата предлага промени в Закона за ветеринарномедицинската дейност, които да приведат законодателството ни няколко регламента на Европейския съюз, които подлежи да се активизират в края на годината. Други промени, разширяващи правомощията на БАБХ, вече са били публикувани, но ще бъдат оттеглени заради липсата на обществена подкрепа.„Отлагаме временно, тъй като промените са твърде много и съществени и, по изискванията на Закона за нормативните актове в България, когато те надхвърлят определен процент следва да се мине или към изготвянето на нов проектозакон\". ", "date": "2019.01.23", "title": "БАБХ представя данни за чумата по свинете"}
{"url": "http://www.cross.bg/markovo-myastoto-momche-1594574.html", "text": "/КРОСС/ 15-годишно момче от Първенец се e удавило в язовир между селата Марково и Първенец. Сигналът за инцидента е подаден около 17 часа вчера.Момчето било с двама свои връстници в района на язовира, за да се пързалят. Според приятелите му той решил да си направи селфи върху замръзналия водоем. Ледът обаче се пропукал и детето пропаднало в дупка около 5 м в диаметър.\"Имало е 4 сантиметра лед. Момчето само е навлязло в микроязовира на 6 метра от брега. Започнало е да подскача, при което ледът се е пропукал и то е потънало. Това разказват двамата му приятели\", разказа кметът на Марково Пламен Кабаков, цитиран от \"24 часа\".След пропукването на леда, приятелите му се изплашили и започнали да звънят на свои роднини, без да знаят как да постъпят.Миг, след като ледът се спукал и 15-годишното момче потънало, приятелчетата му позвънили на бабата на едното. Тя веднага се обадила на дядото, който тръгнал към мястото. Мъжът опитал с въдица да извади момчето, но не успял, съобщава \"Марица\".Когато спасителни екипи и кметът на Марково Пламен Кабаков пристигнали на мястото, за съжаление, момчето вече е било под вода.По думите на кмета водоемът е дълбок над 4 метра. В момента на място са водолази, които издирват тялото на детето, а \"Гражданска защита\" осветява мястото със специална техника. ", "date": "2019.01.23", "title": "Смъртоносно селфи: 15-годишно момче се удави в язовир"}
{"url": "http://www.cross.bg/armiya-islyamisti-siriya-1594580.html", "text": "/КРОСС/ Стотици радикални ислямисти от фронта \"Нусра\" са атакували позиции на правителствената армия в провинция Идлиб, съобщава ТАСС, цитирайки руски генерал в Сирия. Около 400 бойци са провели координирани атаки в района на населените места Абу Духур и Абу Шарджа.Те успели да се вклинят около 1.5 километра в територията, контролирана от правителството, след което били отблъснати.", "date": "2019.01.23", "title": " Руската армия съобщава за голяма атака на радикални ислямисти в Сирия"}
{"url": "http://www.cross.bg/libiya-bili-nfsb-1594573.html", "text": "/КРОСС/\"24 часа\":ГЕРБ избира кандидати за евродепутати до 21 февруариДо 21 февруари ще се направят събрания по места, на които ще станат ясни номинациите за евродепутати. До март ще бъдат обявени имената на избраните кандидат-евродепутати на ПП ГЕРБ, това заяви народният представител от ГЕРБ - Монтана Ирена Димова.\"Това е техническата подготовка. По-важна е другата - всеки от нас трябва да обясни на хората важността на евроизборите. Със сигурност шестимата ни евродепутати не са разпознаваеми за обикновените хора, особено в малките населени места и това трябва да бъде променено. Всеки е добре да знае колко важен е за всички нас е Европейския съюз, защото инвестициите по различните проекти се случват именно заради това, че България е част от този съюз.\", каза Димова.Грип.\"Дума\":Обявиха грипна епидемия в Сливен и ХасковоГрипна епидемия е обявена от днес в Сливенска област, а от утре, 23 януари, в Хасково.Заповедта е издадена във връзка с повишаване на броя на заболелите от грип и остри респираторни заболявания за периода от 14 до 20 януари.Разпоредени са мерки спрямо лечебните заведения за извънболнична и болнична помощ, както и до ръководителите на социалните заведения в областта. Прекратяват се плановите операция, свижданията в болниците, плановите консултации на здрави бременни жени и кърмачета, както и профилактичните прегледи и имунизации.В детските заведения персоналът задължително трябва да използва марлени маски, да не допуска болни деца или персонал.Вече 11 области в страната са в епидемия, над 1000 са училищата и градините, в които са преустановени заниманията.Кражба.\"Сега\":Над 900 кг хранителни продукти са откраднати от склад на БЧК в ЛомНад 900 килограма захар, ориз, грах, спагети и консерви са откраднати от склад на БЧК в Лом, предава Нова тв като се позовава на офиса на БЧК в Монтана.Храните били складирани в помещение в близост до болницата в Лом - някогашен клуб на ОФ. Крадците са разбили вратата и са ги изнесли, като се предполага, че ударът е бил планиран. Хранителните продукти са били предназначени за раздаване на 1140 души в Лом, включени в списъците на БЧК като нуждаещи се от подпомагане.От офиса на БЧК съобщиха, че хранителните продукти са били застраховани и щетата ще бъде възстановена, като бедните ще получат обещаните им пакети с храни. Хранителните продукти са предоставени от ЕС, уточнили от БЧК.Спор.\"Монитор\":Искри при патриотите, спорят кой проваля заседанията на групатаПоредно напрежение между партиите в \"Обединените патриоти\". Заседанието на парламентарната група във вторник се провали. В отговор от пресцентъра на \"Атака\", която се оглавява от Волен Сидеров, изпратиха съобщение до медиите, в което посочват като основен виновник НФСБ на Валери Симеонов.\"НФСБ провали редовното заседание на парламентарната група на Обединени патриоти\", посочват атакистите. От там уточнват, че на него е присъствало ръководството на \"Атака\", но нито един депутат от НФСБ, с което всъщност са провалили кворума.В отговор изпълнителният комитет на НФСБ излезе с декларация, в която правят ответни обвинения към Сидеров. От формацията се оплакват, че заседанията на парламентарната група не са редовни, а се организират епизодично по решение на председателя на групата Волен Сидеров.Скандал.\"Сега\":Либия: Няма заповед за задържане на български кораби в наши водиЛибия е отрекла, че има заповед за задържане на български кораби в нейни териториални води заради скандала около танкера \"БАДР\". Това е станало по време на официална среща в Брюксел между вицепремиерът и министър на външните работи Екатерина Захариева и министъра на външните работи на Либия Мохамед Тахер Сиала. Двамата обсъдили подготовката на предстоящата визита на премиера на Либия Файез Сарадж в България, съобщава Министерство на отбраната.Преди седмица българският министър-председател Бойко Борисов проведе телефонен разговор с премиера Сарадж и го покани на посещение в България, която бе приета. Покани за визити са отправени и към министрите на външните и на вътрешните работи.\"Спомняме си с добро работата на много български компании в нашата страна. Трябва да възстановим връзките си на предишното ниво - заяви министър Сиала на срещата си с вицепремиера Захариева. - Всички стадиони в Либия са строени от български компании и са все още в отлично състояние. Вашите работници са много трудолюбиви.\"\"Трябва да засилим двустранните връзки, особено в областта на икономиката. Нашите инженери и лекари играха важна роля в обществения и икономически живот на Либия\", казала министър Захариева.Обвинение.\"24 часа\":Елена Йончева вече с обвинение за пране на пари. Тя: Абсурдно еДепутатката от БСП Елена Йончева е вече обвинена в пране на пари, съобщиха неофициално източници от БСП. Новината потвърди говорителят на главния прокурор Румяна Арнаудова пред \"24 часа\".Разследването срещу Йончева е за извършени финансови операции с пари, за които има съмнение, че са присвоени от КТБ.Според разследващите присвоените пари били прикривани чрез офшорната компания \"Далий Трейдинг Лимитид\". Подозренията били, че зад нея стои бившият собственик на фалиралата банка Цветан Василев. В момента той е задочно подсъдим по мегаделото за присвояване на над 2,5 млрд. лв. от КТБ.  ", "date": "2019.01.23", "title": "Преглед на вестниците"}
{"url": "http://www.cross.bg/stranata-detskite-ponedelnik-1594579.html", "text": "/КРОСС/ В половината области на страната е обявена грипна епидемия. От днестя е в сила и в Хасково. Училищата там ще бъдат затворени до понеделник включително. Преустановяват се детските и женските консултации, свижданията в лечебните заведения, плановите операции и профилактичните имунизации.Затворени са над една четвърт от училищата и детските градини в страната.От днес се спират учебните занятия и в Сливенска област. Всички ученици в областта от днес до петък са във грипна ваканция. Първият учебен ден е в понеделник, 28 януари. Д-р Даниела Калева - директор на Дирекция „Надзор на заразните болести\" в Регионалната здравна инспекция, призова хората при първи симптоми на неразположение да търсят лекарска помощ.„Да се избягва самолечението, за да може да се предпише адекватна противовирусна терапия, която да започне навреме, с цел избягване на усложненията от грипния вирус\".Д-р Калева напомни, че грипният вирус е широкоизменчив и засяга освен дихателната система и други органи и системи в човешкия организъм и не бива да се подценява.Вследствие на усложнения от грипа смъртните случаи в страната досега са 5. ", "date": "2019.01.23", "title": " Грипната епидемия обхвана половин България "}
{"url": "http://www.cross.bg/gradysa-duzhd-stranata-1594561.html", "text": "/КРОСС/ Времето ще остане облачно и през следващото денонощие. На много места в страната ще има валежи: в Северозападна България - от дъжд и сняг, в останалите райони предимно от дъжд. Значителни ще са количествата в Рило-Родопската област. Ще духа слаб, след обяд в Източна и Южна България умерен вятър от юг-югоизток, в северозападните райони - от североизток. Минималните температури ще са предимно между минус 1 и 4 градуса; максималните, в по-голямата част от страната, ще са между 6 и 11 градуса, в северозападните райони ще са по-ниски - 2-5 градуса. През нощта срещу четвъртък валежите ще продължат.Атмосферното налягане е по-ниско от средното за месеца и още ще се понижи. Над Черноморието ще е облачно, на места с валежи от дъжд. Ще духа умерен югоизточен вятър. Максималните температури ще са 10-12 градуса. Температурата на морската вода е около 6 градуса. Вълнението на морето е 3 бала.Над планините ще е облачно. Ще има валежи от сняг, под около 1200 метра - от дъжд. Значителни ще са валежите в Рило-Родопската област. Ще духа умерен до силен вятър от юг-югозапад, който вечерта още ще се усили. Максималната температура на височина 1200 метра ще е около 3 градуса, на 2000 метра - около минус 2 градуса.В четвъртък ще е облачно. Валежите ще обхванат цялата страна и ще се усилят. В северозападните райони и по високите полета на Западна България ще превалява сняг, а в останалата част от страната - дъжд. Ще духа до умерен, в източната половина от страната и временно силен вятър от изток. Минималните температури ще бъдат 0 и 5 градуса, а максималните - предимно между 3 и 8 градуса. ", "date": "2019.01.23", "title": "Облачното време продължава "}
{"url": "http://www.cross.bg/duzhd-predimno-raiioni-1594582.html", "text": "/КРОСС/ На много места в страната ще има валежи: в Северозападна България - от дъжд и сняг, в останалите райони предимно от дъжд. Значителни ще са количествата в Рило-Родопската област. Ще духа слаб, след обяд в Източна и Южна България умерен вятър от юг-югоизток, в северозападните райони - от североизток, сочи прогнозата на НИМХ.В четири области на страната е обявен жълт предупредителен код за опасно време. В Благоевград и Смолян ще има значителни валежи от дъжд, над около 1200 метра - от сняг. Количества през денонощието - 20-35 л/кв.м. През нощта срещу четвъртък валежите ще продължат. В Кърджали и Хасково се очакват сериозни валежи предимно от дъжд. И тук количества през денонощието се очаква да достигнат 20-35 л/кв.м. Ще духа и силен вятър от юг-югоизток с пориви до 24 м/сек. Сериозната метеорологична обстановка ще продължи и в нощта срещу четвъртък. Минималните температури в страната ще са предимно между минус 1 и 4 градуса; максималните ще са между 6 и 11 градуса, в северозападните райони ще са по-ниски - 2-5 градуса.", "date": "2019.01.23", "title": "Задава се сериозно влошаване на времето"}
{"url": "http://www.cross.bg/momcheto-plovdiv-mikroyazovir-1594583.html", "text": "/КРОСС/ Тази сутрин продължава издирването на момчето, което падна в заледения микроязовир край Пловдив.15-годишното момче потъна вчера в ледените води на микроязовир между селата Марково и Първенец, докато си прави селфи. Ледът се пропукал и то потънало във водата.Детето било с двама свои приятели - момче и момиче. Когато приятелят им паднал в ледените води, те първо се обадили на бабата на момчето, съобщава NOVA. Тя пък се свързала с дядото, който отишъл на място и опитал сам да измъкне тийнейджъра.Според свидетели момчето поне 20-ина минути се борило да плува и да се измъкне, но не успяло. Сигналът за инцидента е подаден към 17.00 ч. на тел. 112. Незабавно са се отзовали полицейски екип от Пловдив и техника от Пожарната. Спасителна операция е започнала веднага, но тялото на момчето все още не е открито. ", "date": "2019.01.23", "title": "Продължава издирването на момчето, паднало в микроязовир край Пловдив "}
{"url": "http://www.cross.bg/vlastite-bili-pomoshtnik-1594584.html", "text": "/КРОСС/ Властите в щата Ню Йорк предотвратиха терористична атака, съобщава Ей Би Си.Трима млади мъже на 18, 19 и 20 години били задържани заради план да атакуват мюсюлмани в малко градче край щатската столица Олбани.В къщата на непълнолетен техен помощник били намерени три самоделни бомби. Момчето също е задържано. Бомбите представлявали големи буркани, напълнени с барут от патрони и парчета желязо. В различни имоти, свързани с арестуваните, полицията открила и 23 огнестрелни оръжия.Властите разбрали за заговора след сигнал от дете, което учело в едно и също училище с 16-годишния помощник на заподозрените и чуло подозрителен разговор.Източник: БГНЕС", "date": "2019.01.23", "title": "Предотвратиха терористичен акт в САЩ "}
{"url": "http://www.cross.bg/pavlov-stana-orlin-1594575.html", "text": "/КРОСС/ Поп звездата Орлин Павлов стана баща на дъщеричка. За това се похвали самият певец в социалните мрежи.„Елизабет Павлова, добре дошла на този свят\", написа във Фейсбук щастливият татко.Неизмерими благодарности на д-р Анна Богданова и целия екип на акушер-гинекологията в Аджибадем Сити Клиник Болница Токуда. Невероятни сте!\", допълни развълнуван той.Не пропусна да отправи послание и към своята любима жена:„Диана обичам те! Ти си майка-героиня! И както се пее в една песен: „Светът е друг, когато си тук\".", "date": "2019.01.23", "title": "Орлин Павлов стана баща "}
{"url": "http://www.cross.bg/gradina-ednoto-detska-1594581.html", "text": "/КРОСС/ Две момиченца избягали от детска градина в Русия при температура от минус 45 градуса, съобщава Би Би Си.5-годишните деца се измъкнали, без служителите да забележат. Единствено видеокамера на входа на детската градина в село северно от Якутск ги заснела как излизат. Едното носело плюшена играчка, като и двете били без ръкавици.Бягството на момиченцата било открито, едва след като майката на едното отишла да го вземе от детската градина и видяла, че якето й го няма.Междувременно едното дете стигнало до дома си, откъдето баща му го взел и го откарал в лечебно заведение.Другото се объркало в тъмнината, но потърсило подслон в къща наблизо и така се спасило от измръзване.Оказало се, че едното от децата е пострадало по-тежко и било откарано до болница в Якутск, като според майка му, три от пръстите му са измръзнали сериозно.Води се следствие как се е стигнало до инцидента.", "date": "2019.01.23", "title": "Две момиченца избягали от детска градина в Сибир при -45 градуса навън "}
{"url": "http://www.cross.bg/stava-durzhava-purvata-1594567.html", "text": "/КРОСС/ 393 г. - Римският император Теодосий I провъзгласява 9-годишния си син Хонорий за съимператор.1482 г. - Излиза първо печатно издание на свещената еврейска книга Тора (Петокнижието)1556 г. - При най-смъртоносното земетресение в историята, в провинция Шенси, Китай, загиват 820 000 души.1558 г. - Руските войски нападат Ливония, което е начало на Ливонската война, целяща контрол на Русия над днешната територия на Естония и Латвия.1579 г. - Подписана Утрехтската уния, поставила основите на новата държава Нидерландия.1849 г. - Елизабет Блекуел се дипломира в Медицинския колеж в Дженива и става първата американка - лекар.1899 г. - Емилио Аквиналдо става първи президент на Филипините.1904 г. - Приет е Закон за университета, който преобразува Висшето училище в София в Български университет Братя Евлоги и Христо Георгиеви от Карлово (дн. Софийски университет „Св. Климент Охлидски\")1928 г. - Професор Михаил Арнаудов издига кандидатурата на драматурга Иван Грозев за Нобелова награда за литература през 1929 г.1943 г. - Втората световна война: Британски войски успяват да завладеят Триполи от Нацистка Германия.1950 г. - Ерусалим е провъзгласен за столица на новосъздадената държава Израел.1953 г. - Екзекутиран е Йосиф Тончев, католически свещеник, осъден за противонародна дейност от комунистическия режим в България.1978 г. - Швеция става първата държава в света, която забранява аерозолните опаковки, като мярка за съхранение на озоновия слой.1997 г. - Мадлин Олбрайт става първата жена, заела поста Държавен секретар на САЩ.2001 г. - Седем души опитват да се самозапалят на площад Тянанмън (Китай) в навечерието на Китайската нова година, което мнозина считат за постановка на Китайската комунистическа партия с цел да се засилят гоненията срещу Фалун Гонг.", "date": "2019.01.23", "title": "23 януари в историята"}
{"url": "http://www.cross.bg/interfeiis-svetovna-voiina-1594653.html", "text": "/КРОСС/ 41 г. - По време на Палатинските игри в Рим Касий Херея убива император Калигула.1848 г. - Започва Калифорнийската златна треска в Сакраменто.1862 г. - Влахия и Молдавия се обединяват и създават държавата Румъния, а Букурещ е избран за столица на новата държава.1878 г. - Град Карнобат е освободен от турско робство.1895 г. - Кралицата на Хавайските острови Лилилукалани се отрича от трона и се обявява за привърженик на републиканско управление.1903 г. - САЩ и Канада създават комисия, която да определи границите на Аляска.1918 г. - С декрет в Съветска Русия е въведен Грегорианския календар.1920 г. - В Пещера е убит от екстремисти на ВМРО политикът и държавникът Михаил Такев.1922 г. - Американецът Кристиан Нелсън патентова сладоледа Ескимо.1924 г. - Петроград е преименуван на Ленинград.1933 г. - Дейци на ВМРО убиват в София народния представител, македонист Христо Трайков.1935 г. - В Ричмънд (САЩ) е пусната на пазара първата в света консервирана бира.1939 г. - При най-смъртоносното земетресение в Чили загиват около 30 хил. души.1940 г. - В Испания е забранено масонството.1940 г. - Състои се премиерата на американския драматичен филм Гроздовете на гнева.1942 г. - Втората световна война: Японските войски за първи път атакуват територията на Австралия.1944 г. - Втората световна война: Англо-американската авиация извършва бомбардировки върху градове Скопие и Враца, и селата Кунино (Врачанска област) и Беглеж (Плевенска област), загиват общо 124 души.1946 г. - Създадена е Международната комисия за атомна енергия към ООН.1984 г. - В продажба е пуснат първият компютър Apple Macintosh, който става първият успешен персонален компютър с мишка и графичен потребителски интерфейс, вместо с интерфейс с команден ред.1986 г. - Апаратът на НАСА Вояджър 2 се сближава максимално с планетата Уран.1996 г. - Полският министър-председател Юзеф Олекси подава оставка след компромат за шпионаж в полза на СССР.2003 г. - Започва да функционира Министерство на вътрешната сигурност на САЩ.", "date": "2019.01.23", "title": "24 януари в историята"}
{"url": "http://www.cross.bg/izrastvane-bavnoto-strahyvaii-1594565.html", "text": "/КРОСС/ \"Не се страхувай от бавното израстване. Страхувай се от това да стоиш неподвижно.\"китайски мъдрости", "date": "2019.01.23", "title": "Не се страхувай от бавното израстване"}
{"url": "http://www.cross.bg/kliment-agatangel-ankirski-1594566.html", "text": "/КРОСС/ Свети Климент се родил в гр. Анкира (днешната турска столица Анкара), в областта Галатия - една от люлките на малоазийското християнство, което оставило спомена за безбройни и славни изповедници на евангелската вяра. Своя бърз възход във вярата, благочестието и изповедническото мъжество той дължал на блажената си майка Ефросиния. Убедени в словата на апостола, че \"не повярвал мъж бива осветен чрез вярваща жена\" (1Кор. 7:14), нейните родители я омъжили за един закоравял езичник, но надеждите им не се оправдали. Този мъж не само не мислел да приеме вярата на жена си, но с всички средства полагал усилия да привлече нея към езичеството. По цели нощи вярващата християнка се молила на Бога да й дари или духовно единство, или пълна разлъка с този неповярвал мъж. Господ се отвърнал от този порочен човек, като непотребен Свой раб, и той скоро умрял, като оставил Ефросиния с пеленаче на ръце, на което дали името Климент.Когато той бил на 12 години, умряла и майка му. За останалия сирак се погрижила приятелката на майка му, богатата и благородна София, която нямала деца. Тя била много състрадателна. По време на един глад в Галатия мнозина от жителите на Анкира оставяли на произвола на съдбата своите дечица, понеже нямали с какво да ги хранят. Климент, който и след майчината смърт се намирал под добро влияние, събирал тези дечица и ги водел в дома на София, а тя ги хранила и обличала. Благодарение на Климентовата помощ нейната къща се превърнала не само в дом за бедните, но и школа за възпитание. Защото нейният питомец учил тези изоставени деца и ги подготвял за кръщение.Тези негови занимания и чистият му живот събудили общото уважение към него и затова рано приел свещенство, и едва достигнал 20 години, той бил избран за Анкирски епископ. Сега върху плещите му легнала не само грижата за Софиините питомци. Той с успех разпространявал християнството и укрепвал всички в евангелските добродетели.Скоро настъпило времето на тежки изпитания за Църквата. Тъкмо в Мала Азия пламнал и се пръснал по света пожарът на деветото гонение срещу християните. Главният прицел на гонителите станали християнските епископи, останалите клирици и дори църковните четци. Органите на римската власт изпълнявали царския указ за гонението с такова усърдие, че в тъмниците не оставало място за углавните престъпници. Ревностният архипастир на Анкира бил първата жертва. Мъчителите изнемогвали и се сменяли един след друг в изтезанията. Пребит и стърган с железни зъбци, младият епископ не приличал на себе си. Цялото му тяло се превърнало на една рана; дори вътрешностите му се показали. Когато най-сетне го захвърлили в тъмницата, за общо изумление на другата сутрин го намерили напълно изцелен. Решили да го изпратят в Рим. Отново се заредили мъчения и тъмница, но на Бога било угодно да го прослави с такива изцеления, че поразеният народ масово изповядвал християнството и мнозина поради това приели мъченическа смърт.От Рим той бил прехвърлен в Никомидия, където отново го предали на изтезания заедно с неговия новопокръстен ученик Агатангел. Никога не изнемогвала душата на великия страдалец. Като виждал с очите си, колко много люде преминават в християнството поради неговото страдание, свещеномъченикът просто се сродил с болката и сам желал все повече да страда.Тъмничните надзорници припомнили на градското началство за отдавнашните затворници Климент и Агатангел: \"Много години те са мъчени от разни властници, но са все живи и здрави, и ние почнахме да си мислим дали те не са безсмъртни?\" По заповед на Максимин св. Климент бил отведен в Анкира и тогавашният управител наредил да го затворят в тъмницата и всеки ден да го измъчват най-жестоко. В продължение на два месеца всеки ден нанасяли по лицето и главата на удивителния мъченик 150 удара с чепата тояга. Самите мъчители били слисани от неговото непоколебимо търпение. Той понесъл изтезанията на единадесет мъчители от започването на гонението до мъченическата си смърт - цели 28 години.По случай пристигането на нов анкирски управител на Климент било позволено да излезе от тъмницата в нощта срещу Богоявление (6 януари) и да остане сред своето паство до 23 януари. Той извършвал божествената служба и произнасял проповеди, в които предсказал своята скорошна смърт и близкото прекратяване на гоненията. По време на самото богослужение, когато принасял безкръвната евхаристийна жертва, св. Климент Анкирски бил обезглавен заедно със своите дякони Христофор и Харитон в 296 г. и техните останки били погребани от блажената София.Св. мъченик Агатангел бил измъчван до смърт и починал малко по-рано, но неговата памет се празнува на 23 януари заедно с паметта на неговия учител св. Климент Анкирски.", "date": "2019.01.23", "title": "Св. свщмчк Климент, еп. Анкирски. Св. мчк Агатангел. Св. Павлин, еп. Нолански"}
{"url": "http://www.cross.bg/depytat-bivsh-otdelenie-1594569.html", "text": "/КРОСС/ Адела Пеева, режисьор Андреа, попфолк певица Д-р Веселин Бучков, началник отделение по Анестезиология и интензивно лечение в МБАЛ „Здраве\" - Велинград Виктор Божинов, режисьор Дарин Димитров, кмет на Търговище, бивш депутат от ГЕРБ в 43-ото НС Денис Ризов, продуцент, басист на група „Ахат\" Йордан Ефтимов, поет, литературен критик Константин Атанасов, композитор, музикант, бивш член на „Щурците\" Д-р Спас Патишанов, началник АГ отделение в УМБАЛ „Пълмед\" Татяна Петкова, областен управител на Сливен Ферихан Ахмедова, депутат от ДПС в 43-ото НС Хубен Черкелов, художник  ", "date": "2019.01.23", "title": "Рожденици на 23 януари"}
{"url": "http://www.cross.bg/tema-zhivo-bulgarskata-1594568.html", "text": "/КРОСС/ Тема:  Срещу двойния стандарт при храните. Омбудсманът Мая Манолова;Тема:  \"Офлайн\" ли е българската икономика? Председателят на Българската стопанска камара Радосвет Радев;Тема:  Схемата с ТЕЛК-овете - как да има повече контрол?Тема:  Има ли разцепление в патриотичните редици - думата на ВМРО;Тема:  Последните дни на януари най-тежки през годината - как да се справим?Тема: Епидемията се разраства - как да се предпазим от грипа?Тема: Започна ли животоспасяващата терапия на 9-годишния Стефчо? Директно от Букурещ!Тема: След критичния доклад на Европейската комисия - как ще се промени законът, за да спре търговията с българско гражданство за милиони?Тема: Ще плащаме ли по-високи осигуровки по предложение на работодателите? Дискусия в студиото;Тема: На живо от село Шарково: баба Дора с ново стадоТема: Момче пропадна в ледените води на язовир. Версията - опит за селфи. На живо от акцията по издирване.Тема: Смъртни случаи заради грипа. Има ли основание за паника? Говори проф. Мира Кожухарова, национален консултант по епидемиология.Тема: След побой над фелдшер, здравни работници от Горна Оряховица заплашват с масови оставки.Тема: В \"Дръжте крадеца\" тръгваме по следите на сериен обирджия.Тема: Преди най-очакваното спортно събитие през зимата - Sofia Open. Разговор с Красен Кралев, министър на младежта и спорта.Тема: Защо собственичката на избягалия каракал е получила разрешение за отглеждане на дивото животно и как държавата размисли впоследствие?Тема: След аферата \"Смокиня\", има ли незаконен строеж и край къмпинг \"Градина\"? На живо от Черноморието.Тема: Българската следа в битката за \"Оскарите\": актьорът Димитър Маринов от хитовата лента \"Зелената книга\" пред NOVA.Тема:  При кого ще отидат най-желаните статуетки на планетата, ще научим от Ива Софиянска - Божкова и Мариян Станков - Мон Дьо.Тема: Коя е Мими? Разказва Румен Бахов в \"Пълен абсурд\". ", "date": "2019.01.23", "title": "Теми и гости в сутрешните блокове на телевизиите"}
{"url": "http://www.cross.bg/gkpp-heroin-kolata-1594571.html", "text": "/КРОСС/ Турските власти на ГКПП Капъкуле-Капитан Андреево са разкрили 104 кг хероин при опит да бъде изнесен в България. Наркотикът е бил открит в ремаркето на ТИР с българска регистрация при проверка със скенер, информира агенция Доган.ТИР-ът бил натоварен с железни материали.В проверката били включени и кучетата-търсачи на наркотични вещества, които са на Капъкуле - Бенга и Маске. С тяхно участие наркотикът бил открит под дюшемето на ремаркето в 130 пакета, въпреки че шофьорът бил наръсил нафталин и талаш.Шофьорът на камиона, идентифициран с инициалите З.A.A.,след разпитите в полицията е бил предаден на съда, който постановил да бъде задържан в затвора и ще бъде съден за наркотрафик.Според турските източници стойността на нелегалната пратка надхвърля 21 млн. турски лири.Турските власти на ГКПП Капъкуле-Капитан Андреево са разкрили и 36 кг и 812 грама хероин при опит да бъде изнесен от Турция към България в автомобил, шофиран от иракски гражданин. Колата пристигнала на ГКПП Капъкуле, за да премине към Капитан Андреево. При проверка на рентгеновата уредба се установило наличие на повече товар. Предприет бил щателен обиск на колата. При проверката били включени и кучета-търсачи на наркотици. В специални тайници в колата били намерени 75 пакета хероин с общо тегло 36 кг и 812 грама.Водачът на автомобила е иракски гражданин, с инициали А.А.А. В колата пътували също съпругата му и двете им деца. Водачът е бил арестуван. При разпита в полицията признал, че взел жена си и децата със себе си, за да не буди съмнение. ", "date": "2019.01.23", "title": "Откриха 104 кг хероин в български ТИР на ГКПП Капъкуле"}
{"url": "http://www.cross.bg/chasa-provede-zasedanie-1594570.html", "text": "/КРОСС/ София.От 09.00 часа ще се проведе заседание на Народното събрание.***София.От 10.00 часа ще се проведе заседание на Министерски съвет. Около 30 минути преди началото на заседанието  природозащитната организация WWF ще внесе доклад „Хлъзгави склонове - защита на Пирин от неустойчиво развитие\".***София.В 11.00 часа в сградата на Централно управление на Българската агенция по безопасност на храните (БАБХ) - София ще се проведе пресконференция по повод актуалната епизоотична обстановка в страната по отношение на заболяванията чума по дребните преживни животни иафриканска чума по свинете (АЧС).***София.От 11.30 часа във фоайето на Народното събрание ще бъде даден официален старт на Седмицата за предпазване от рак на маточната шийка. На събитието ще присъстват д-р Даниела Дариткова, председател на Комисията по здравеопазването, народни представители, представители на Министерството на здравеопазването, Националната здравноосигурителна каса, Световната здравна организация, съсловни и пациентски организации и водещи медицински специалисти.***София.От 11.30 часа в Клуба на Народния представител (в сградата на Народното събрание на пл. „Народно събрание\" № 2), ще се открие фотоизложба „Дари живот\". Събитието се организира от Комисията по взаимодействието с неправителствените организации и жалбите на гражданите с председател Антон Кутев съвместно с НПО „Сдружение на пациентите с дихателна недостатъчност и белодробна трансплантация\".***София.В 11.30 часа в зала 5 на Столична община ще бъде даден старт на Проект „Регенерация и интеграция на непривлекателни градски райони чрез прилагане на социални и екологични решения, базирани на природата\" (URBiNAT-„URBan-Innovative-NATure\").***София.От 13.30 часа ще се проведе заседание на Прокурорската колегия на Висшия съдебен съвет.***Варна.От 10.00 часа в зала „Варна\", Община Варна ще се проведе пресконференция във връзка със стартиране на дейностите по проект „Център за подкрепа на лица с увреждания, включително с тежки множествени увреждания\" по Оперативна програма „Развитие на човешките ресурси\" 2014 - 2020 г. ***Видин.От 11.00 часа в залата на 6 ет. в административната сграда на Община Видин кметът Огнян Ценков ще даде редовна пресконференция.***Горна Оряховица.От 11.00 часа ще бъдат открити официално ремонтираните по проект „Красива България\" три отделения в МБАЛ „Свети Иван Рилски\".***Димитровград.От 12.30 часа в близост до града ще бъде открит завод за производство на малки осветителни тела за автомобилната индустрия.***Пазарджик.От 10.30 часа в приемната зала на Областна администрация ще се проведе заседание на областния щаб за борба с грипа и острите респираторни заболявания.***Плевен.От 11.00 часа в Регионалния пресклуб на БТА директорите на Областната инспекция по труда, Бюрото по труда и Регионалната дирекция „Социално подпомагане\" ще дадат пресконференция с актуалните резултати от тяхната дейност. ", "date": "2019.01.23", "title": "Предстоящи събития в страната на 23 януари"}
{"url": "http://www.cross.bg/transport-lyuksembyrg-myasto-1594572.html", "text": "/КРОСС/ Жителите и гостите на Люксембург ще пътуват безплатно с обществения транспорт, съобщи австрийският в. \"Стандарт\".От 1 март 2020 г. за пътуване с автобусите, трамваите и влаковете на втората най-малка страна в ЕС няма да имате нужда от билет, а само от лична карта, съобщи вчера министърът на инфраструктурата Франсоа Бош.По този начин Люксембург ще стане първата страна в света с безплатен обществен транспорт, не на последно място защото може да си го позволи, отбелязва изданието.Мярката, която има за цел да мотивира повече хора да се откажат от колите си, ще бъде финансирана от държавния бюджет с 41 млн. евро годишно.Пътуванията първа класа обаче ще продължат да се плащат.Не се очакват съкращения в транспортните компании, като на продавачите на билети и контрольорите ще бъдат намерени нови задачи, каза Бош.От инициативата полза ще имат също чуждестранните гости и хората, които всеки ден пътуват до работното си място, макар че ще трябва да плащат пътуванията си до люксембургската граница. ", "date": "2019.01.23", "title": " Общественият транспорт в Люксембург става безплатен "}
{"url": "http://www.cross.bg/iioncheva-elena-bulgariya-1594605.html", "text": "/КРОСС/ В отсъствието на лидера Корнелия Нинова днес почти всички депутати от парламентарната група на \"БСП за България\" се наредиха за изявление на една от трибуните в кулоарите на Народното събрание, за да подкрепят колегата си Елена Йончева, за която във вторник се разбра, че е обвинена за изпиране на пари в особено големи размери от фалиралата КТБ. Според един от депутатите в този момент Нинова била заета да пише доклади.Самата Йончева обяви, че \"шайката ГЕРБ\" се опитва да смаже всеки, който разкрива как се разграбва България, но това няма да я спре, а от парламентарната група заявиха, че обвинението срещу \"депутата и журналист Йончева\" е политическа репресия от страна на ГЕРБ. Изявленията продължиха по-малко от 5 минути, след което депутатите не пожелаха да отговарят на журналистически въпроси. Йончева мина по кулоара на парламента, в който репортери и камери не се допускат, и влезе в пленарната зала.\"Обвинението, че работейки за Тв7 в периода 2012-2014 г. съм била финансирана по престъпен начин, е абсурдно. Това е периодът, в който заснех поредица от документални филми за войната в Сирия, за Турция и пълзящата ислямизация, за Украйна и гражданската война. Средствата за тези филми са приведени през банка КТБ в периода, когато даже държавата с нейните контролни функции не е могла да предвиди нейния срив. Обвинението, че съм знаела, че тези средства са с престъпен произход, е опит да бъде ангажирана със своята защита, а не с работата ми на депутат. Тази атака започна след като поискахме независима експертиза на българските магистрали. Правителството и Борисов вече използват създадената и контролирана от тях специализирана прокуратура за сплашване, за заплаха, за публично унижение на своите противници. Опитват се да смажат всеки, който разкрива как \"шайката\" - тази организирана престъпна група, разграбва България. Бих искала да ви уверя, че тази атака, това сплашване, тази репресия, няма да ни спре\", обяви в двеминутно изявление Елена Йончева. То в голяма степен повтаря коментара й в профила й във фейсбук от вторник.От името на групата на \"БСП за България\" изявление прочете депутатът Иван Иванов, който обяви, че в момента се осъществява политическа репресия върху народния представител и журналист Елена Йончева. \"Това е една група политическа репресия от страна на ГЕРБ\", каза Иванов и припомни, че сигналът, по който е повдигнато обвинението на Йончева, е подаден от Антон Тодоров, Делян Добрев и Тома Биков от ГЕРБ.\"Прави впечатление, че изключително бързо и \"резултатно\" съдейства (бел. авт. - прокуратурата) спрямо хора, които искат да отразяват истината. Всичко това се случи, след като бяха направени съответните разследвания за преградното съоръжение на границата, \"Кумгейт\" и магистралите. Защо към днешна дата за никой от политиците, за които още преди година дадохме заявка, че искаме да получим информация, че са свързани с КТБ, финансирани от КТБ и са имали някакви взаимоотношения с тази банка, не излезе нищо в публичното пространство? А се опитва да се пришие колегата, журналистът Елена Йончева, която обективно върши своята работа, към едно престъпление, за което държавата с години си затваряше очите\", каза още Иванов.От името на депутатите от \"БСП за България\" той обяви: \"Това е един изключително нескопосан опит на ГЕРБ да спечели служебно европейските избори, който категорично ще бъде увенчан с неуспех. Парламентарната група категорично застава зад Елена Йончева в нейната дейност като журналист и народен представител да работи обективно, да разкрива истината и да търси справедливостта. Ние ще я подкрепяме във всички действия, които оттук нататък тя предприеме, и ще я защитаваме със всички сили, които ни дава законът\", завърши Иванов.Снимка Дневник", "date": "2019.01.23", "title": "БСП обяви обвинението на Елена Йончева за пране на пари за репресия"}
{"url": "http://www.cross.bg/rabotnoto-myasto-sredata-1594578.html", "text": "/КРОСС/ Хелзинки има нова мода - да се спи на работа и работодателят ти да плаща за това. Оказва се, че финландските профсъюзи са стигнали до извода, че сънят в средата на работния ден се отразява ползотворно не само на продуктивността на сътрудниците, но и на финансовото благополучие на фирмите. Както пише изданието yle.fi, някои фирми дори наемат специалисти, които водят тих корпоративен час, помагайки на хората да се отпуснат и да научат повече за медитацията.„Да успееш да се отпуснеш много често е трудно, но под ръководството на учител, това става много по- постижимо, дори в средата на деня. Инструкторът прави по-лесна стъпката към тази умствена пауза\", казва Тина Вайния от центъра Sofia Future Farm, организиращ такива занятия.До извода за ползите от дневния сън (от 30 до 60 мин, в зависимост от политиката на конкретната фирма), хелзингските профсъюзи стигат след допитване до служители от различни компании. В него много работещи споделят за умората си на работното място, за физически дискомфорт, (болки в гърба, ставите и пр. при седяща работа) и за желанието си да си тръгнат максимално бързо след края на работния ден.Много медии във Финландия вече описват нововъведението на страниците на своите издания. Журналистите не изключват възможността, в близко време спането на работното място да се разпространи и сред фирми в други градове.Дори и сега, на този начален етап, резултатите показват, че сънят, който много хора асоциират с мързел, повишава продуктивността на работещите, а това е изгодно за всяка фирма работодател. ", "date": "2019.01.23", "title": "Финландия въведе следобедния сън на работното място"}
{"url": "http://www.cross.bg/yaponiya-pytin-pregovorite-1594577.html", "text": "/КРОСС/ Премиерът на Япония Шиндзо Абе заяви, че той и президентът на Русия Владимир Путин са потвърдили по време на днешната си среща своето желание да намерят решение на териториалния спор, датиращ от Втората световна война, предадоха Ройтерс, ТАСС и ДПА.На съвместната пресконференция след преговорите в Москва Абе съобщи, че външните министри на двете държави ще се срещнат през февруари, за да продължат диалога относно суверенитета на един спорен архипелаг в Тихия океан, наричан от руснаците Курилски острови, а от японците - Северни територии.Пред репортери Путин каза, че има да се свърши още много работа, преди да бъде подписан мирен договор с Япония. Той подчерта, че решаването на териториалния спор трябва да стане само при широка обществена подкрепа - намек за масовото несъгласие сред руснаците да се отстъпват територии на Япония. Малко преди Путин и Абе да приключат преговорите бе съобщено, че руската полиция е задържала 11 демонстранти пред японското посолство в Москва, протестиращи против евентуалното връщане на Курилите на Япония. Сред задържаните има един депутат от Държавната дума - комунистът Алексей Корниенко.След Втората световна война СССР и Япония не подписват мирен договор, а само примирие. Оттогава те са в спор за суверенитета на архипелага, който към края на войната е превзет от съветски войски, а впоследствие японското население е прогонено оттам.\"Ние отново потвърдихме своя интерес към подписването на такъв документ\", каза руският президент по адрес на мирния договор с Япония. Преди срещата Абе направи изявление пред руски медии, в което каза, че двете страни са готови със съвместни усилия да направят настоящата година паметна във взаимоотношенията си. Вчера говорителят на Кремъл Дмитрий Песков отхвърли спекулациите, че Русия ще отстъпи два от островите. \"Никой не възнамерява да предава националните си интереси\", декларира той пред руски медии.Владимир Путин подчерта, че в хода на преговорите с Шиндзо Абе \"по традиция приоритетно внимание\" е било отделено на търговските и икономическите отношения. По думите на руския президент през периода януари-ноември м.г. двустранният стокооборот е нараснал с 12 процента и е достигнал близо 20 милиарда щатски долара.Той изрази надежда, че стокооборотът може да бъде увеличен до 30 милиарда долара годишно и отбеляза, че японските инвестиции в руската икономика възлизат на около 2,2 милиарда долара.Източник: БТА  ", "date": "2019.01.23", "title": "Какво важно си казаха премиерът на Япония и Владимир Путин?"}
