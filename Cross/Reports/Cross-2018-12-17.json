{"url": "http://www.cross.bg/duzhd-meteoren-izkystven-1591845.html", "text": "/КРОСС/  Японската компания ALE Co, с подкрепата на редица университети, е конструирала спътник, който може да създава изкуствен метеорен дъжд. Той ще може да се поръчва от клиенти, като цената му ще е 10 000 долара, пише news.ru.Спътникът съдържа специални метални сфери, които ще бъдат пускани на точно определено място, когато някой си поръча \"падащи звезди\". Металните топки ще изгарят в атмосферата, оставяйки дълги следи, а японците са избрали специална сплав, която да осигурява по-дълъг и ярък пламък.Първата поръчка вече е факт, а дебютът на изкуствения метеорен дъжд ще е през 2020 година над град Хирошима. Точната дата може да бъде коригирана в зависимост от метеорологичните условия. Според компанията изкуствен метеорен дъжд ще има и по време на Летните олимпийски игри в Токио. ", "date": "2018.12.17", "title": "Японци правят изкуствен метеоритен дъжд"}
{"url": "http://www.cross.bg/e-vinetka-vinetkata-taksa-1591869.html", "text": "/КРОСС/  46 електронни винетки са купени само в първия час от пускане на специализирания сайт www.bgtoll.bg на Националното тол управление. От 14 часа днес в продажба са е-винетки през уеб сайта, мобилно приложение и на терминалите за самотаксуване в търговската мрежа. Над 15 хиляди са били посещенията на www.bgtoll.bg в първия час от старта му, а близо 400 са конвертираните хартиени стикера към електронни винетки.Уеб сайтът bgtoll.bg беше представен на пресконференция днес в Министерството на регионалното развитие и благоустройството от директора на Националното тол управление Антон Антонов, членът на Управителния съвет на Агенция \"Пътна инфраструктура\" (АПИ) инж. Веселин Давидов и експерта към АПИ проф. Олег Асенов.Е-винетка може да се купи през уеб сайта www.bgtoll.bg , мобилното приложение и терминалите за самотаксуване, които е предвидено да бъдат разположени по ГКПП и търговските обекти. Начините на плащане ще са с кредитна и дебитна карта, а през уеб сайта ще е възможен и банков трансфер. При плащане с банков трансфер обаче е нужно технологично време от 1-2 дни, за да се отрази то в системата, както е при всички банкови плащания, отбеляза Антон Антонов.Проф. Олег Асенов подчерта, че преди да пристъпи към купуване на е-винетка, потребителят на пътя трябва да си е изяснил три основни елемента - какъв продукт за таксуване на време иска да купи (уикенд, седмична, тримесечна, годишна винетка), както и да знае регистрационния номер на автомобила и да реши как да планира пътуването си. Системата позволява е-винетката да бъде активирана с дата до 30 дни най-късно от момента на купуването й. След избор на държавата, в която е регистриран автомобилът, за който се купува е-винетка, се въвежда регистрационният му номер и се избира период на валидност на винетката. Системата автоматично изчислява коя е крайната дата за валидност на винетката, отбеляза проф. Асенов. Има опция по желание да бъде въведен имейл адрес, на който потребителят да получи обратна разписка. Не е нужно да я разпечатва, нито да я носи в автомобила си, нито да я представя на контролните органи. След като получи идентификационен номер на транзакцията за купена винетка, клиентът може да изтегли разписка или да въведе електронен адрес, на който да я получи и след това да приключи процедурата по покупката.В рамките до 5 минути след купуване на винетката, тази информация ще бъде въведена в системата и всеки сам ще може да провери дали винетката е валидна. За правоприлагащите органи се вижда, че купената е-винетка е валидна, че все още не е използвана и ще бъде активна от 1 януари 2019 г. Е-винетката е държавна такса, съответно при сгрешена транзакция или покупка на е-винетка, във всички Областни пътни управления (ОПУ) трябва да бъде подадена писмена молба в свободен текст, който разяснява ситуацията. Ако потребителят има разпечатана разписка за покупката, това би помогнало много за бързото разясняване на случая, отбеляза проф. Асенов. Инж. Веселин Давидов посочи, че контролът ще се осъществява от мобилните екипи на Националното тол управление, както и от органите на МВР и Агенция \"Митници\". Той подчерта, че с компенсаторната такса, въведена в унисон с международната практика, се дава възможност на нарушителите, които ползват пътя без платена е-винетка, да си спестят съставянето на акт за установяване на административно нарушение. Предвижда се компенсаторната такса за леки автомобили да бъде 70 лева, за тежкотоварни превозни средства с обща технически допустима максимална маса от 3,5 до 12 тона - 125 лв., и за превозни средства с тегло над 12 тона - 175 лв., каза той и отбеляза, че сумите предстои да бъдат обнародвани в \"Държавен вестник\".На финалната права сме със Световната банка за определяне на обхвата и начина на плащане за тежкотоварните превозни средства с обща технически допустима максимална маса над 3, 5 тона или т.нар. тол такса, каза още инж. Давидов. По думите му в момента две трети от приходите за платената пътна мрежа се генерират от леките автомобили, а с тол таксата ще се въведе по-справедлив начин за ползване на пътната инфраструктура.", "date": "2018.12.17", "title": "15 000 посещения през първия час на специализирания сайт за е-винетки"}
{"url": "http://www.cross.bg/godina-grada-viena-1591837.html", "text": "/КРОСС/  Всяка година над 700 000 виенчани и гости на града посрещат Нова година с многобройни партита на открито. С особена популярност се ползва Новогодишната пътека в централната част на града.На 31 декември, от 14 до 2 часа след полунощ, Старият град във Виена се превръща в огромна площадка за развлечения. Гаранция за празнично настроение е традиционната вече Новогодишна пътека, която започва от площада пред кметството и преминава през тесните централни улички. Разхождайки се по пътеката, всеки може да се наслади на кулинарните изкушения, предлагани на щандове от 70 виенски ресторанти и кафенета. За първи път тази година е подготвена и специална \"Улица на щастието\". Там астролози и ясновидци с помощта на звездите и картите ще предсказват бъдещето. В следобедните часове има подготвена специална детска програма. Ако зимната нощ се окаже леденостудена, можете да се сгреете и с чаша греяно вино или портокалов пунш, ухаещи на букет от подправки. На 14 сцени под открито небе за новогодишната атмосфера ще се грижат разнообразни шоу програми, там ще звучат виенски валсове, оперетна, рок-, поп- и етномузика. Виенските училища за танци предлагат блиц курсове по валс в Новогодишната нощ, а Виенският Пратер кани всички желаещи на невероятно шоу с фойерверки.Точно в полунощ, след като камбаната на \"Св. Стефан\" оповести началото на Новата година, над централните улици ще звучи отново най-известният и може би най-виенският валс, \"На хубавия син Дунав\", и улиците ще се превърнат в огромна бална зала.Неповторимо настроение създават и традиционните разходки с корабче по Дунава, Новогодишният бал в двореца Хофбург, а така също и новогодишните гала-вечери в приказно красивата сграда на Виенското кметство или в някой от многобройните хотели в града. По традиция в новогодишната нощ във Виенската Щатсопера се играе най-известната оперета на Йохан Щраус «Прилепът».А първото утро в Новата година във Виена традиционно посрещат на площада пред кметството със закуска срещу махмурлука и в съпровод на Новогодишния концерт на Виенската филхармония, който се предава директно на огромен екран.Снимки: © stadtwienmarketing", "date": "2018.12.17", "title": "Виена посреща Нова година с музика, фойерверки и закуска за махмурлии"}
{"url": "http://www.cross.bg/partiyata-slavchev-simeon-1591871.html", "text": "/КРОСС/  Нямаме намерение да налагаме партийци, ще заложим на решаването на проблеми чрез експертна работа. Това заяви лидерът на новата партия МИР, която беше учредена вчера, Симеон Славчев. „МИР ще изгради своя мрежа от експерти, професионалисти, учени, хора от реалния сектор и бизнеса. Целта е на база на експертизата и практическия опит да се изработи визията на партията във всяка една секторна политика\", каза Славчев и посочи, че партията ще прави широки публични обсъждания по политиките си, като търсимнението на всички заинтересовани лица. „Стратегическата цел на МИР е повишаване на жизнения стандарт на българския народ и издигане на авторитета и силата на държавата\", обяви още председателят на партията. Той каза, че в партията ще бъдат утвърдени етични норми, за които ще се търси мнение от гражданите. По думите муполитиката у нас трябва да се промени и това може да стане чрез Обществен договор на българските граждани с политиците, като всяка партия бъде задължена да го спазва. Симеон Славчев заяви, че ПП МИР ще започне дейността си веднага. Очаква се през март, 2019 г. да се проведе и първият конгрес на партията, на който да се приеме нейната политическа програма, управленската програма на партията за 4-гoдишен период време и ще представи своето правителство в сянка.", "date": "2018.12.17", "title": "Симеон Славчев: Не търсим налагането на партийци, а реални действия и резултати"}
{"url": "http://www.cross.bg/vreme-poyasno-chasovo-1591864.html", "text": "/КРОСС/  Литва, Латвия и Естония се договориха да установят единно поясно време, когато Европейският съюз отмени ежегодния преход между зимно и лятно часово време, заяви днес литовският министър-председател Саулюс Сквернелис, цитиран от ТАСС.\"Нашите страни поддържат единна позиция за преместването на стрелките: ние подкрепяме отказването от това, а също сме за установяване на единно поясно време\", каза Сквернелис след среща с ръководителите на правителствата на Латвия и Естония.Естонският премиер Юри Ратас заяви, че страната му иска единното поясно време да бъде съгласувано и с Финландия.Какво часово време да се избере за постоянно - зимно или лятно - предстои да се реши след консултации с експерти и проучване на общественото мнение.Очаква се последното преместване на стрелките на часовниците да бъде през октомври 2019 г., след което Европейската комисия да предостави на страните членки на ЕС възможност да изберат часово време. ", "date": "2018.12.17", "title": "Балтийските страни се споразумяха да установят единно време "}
{"url": "http://www.cross.bg/bira-puti-blizo-1591847.html", "text": "/КРОСС/  Средно 140 са халбите, консумирани на глава от населението в ЕС през 2017г., информират от Съюза на пивоварите. България е една от страните, в които питието от хмел е на особена почит. 31 % от населението на страната смятат, че бирата е подходящо за тях питие, а близо 1/3  от всички българи са на мнение, че при умерена консумация пивото може да бъде част от модерния начин на живот.Най-много бира пият в Монтана и Русе - 11 пъти месечно. Българинът слага на трапезата си пиво средно по 10 пъти през лятото и осем пъти през зимата. В доклада на Съюза на пивоварите е посочено, че мъжете консумират по-често бира, а най-активните любители на пенливата напитка са между 30 и 59 години.През последните три години у нас производството на бира ежегодно надхвърля  5 милиона хектолитра, а броят на пивоварните от 16 е нараснал на 24. Тенденцията я има и в другите страни на Стария континент - през  2017 г. те са 9 450, а сега - в края на 2018 г., вече надхвърлят 10 700, от които близо 6 000 са микропивоварни.С производство от 93 млн. хектолитра Германия е водещият пивопроизводител в Европа - една от всеки пет бири, произведени в ЕС, е с произход от Германия, следвана от Великобритания и Полша.", "date": "2018.12.17", "title": "Европеецът пие средно 140 халби бира годишно "}
{"url": "http://www.cross.bg/pargov-godina-kaloyan-1591868.html", "text": "/КРОСС/  Бюджетът на Фандъкова за 2019-а е безцелен и безидеен. Липсват политики за хората.Диспропорциите ще продължат да се задълбочават, градът ще продължи да се задъхва. Необходимо е да се промени философията за развитието на София. А това, което ни предлагат за следващата година е още от същото. Това каза лидерът на столичните социалисти  и председател на групата на БСП в СОС Калоян Паргов по време на семинара за представяне на проектобюджета на Столична община.Бюджетът трябва да бъде на Столичния общински съвет, а оттам на столичани, а за поредна година сме свидетели на бюджет на общинската администрация\", обясни Калоян Паргов. „Както много други, така и обещанието, че за следващата година ще направим програмен бюджет, във формирането, на който ще участват всички общински съветници, се изпари. Остана само мирисът на мръсен въздух\", посочи председателят на БСП-София.„Предложеният бюджет за 2019-а на Столична община няма програмен характер\", категоричен е Паргов. Според него това трябваше да бъде бюджет на изравняване на стандартите между центъра и крайните квартали. „Очаквахме да чуем, че през следващата година ще има ясни приоритети в развитието на столицата, с конкретно заявена грижа и внимание към хората, които живеят в крайните квартали и жилищните комплекси. София освен административен център на държавата е и град, в който живеят и работят хора, които плащат данъци. Те очакват да получат добра градска среда, която гарантира качество на живот. Столичани искат да видят как парите от техните данъци и такси се връщат при тях\", коментира Паргов и допълни: „Европейски проекти може да бъдат реализирани в централната част, а приходите от данъци да бъдат насочени приоритетно към крайните квартали, които чакат вече 30 години общината да обърне внимание на проблемите им\".„През тази година хората поставиха ново изискване - не искат само количество, а искат и качество. Именно качеството на извършените строително-ремонтни дейности се превърна в основен проблем и предизвика вълната от недоволство на гражданите -  ремонтите на „Дондуков\" и „Граф Игнатиев\", неудачните решения с велоалеята по „Раковска\" и „островите\" на „Константин Величков\", които стесниха платната, затрудниха движението по тези улици и допринесоха за замърсяването на въздуха. Ето защо днес очаквахме да чуем анализ на свършеното и на това, което не е свършено и защо. Но нямаше нито дума за качеството на изпълнение на инвестиционната програма\", обясни Калоян Паргов. ", "date": "2018.12.17", "title": "Калоян Паргов: Бюджетът на Фандъкова за 2019 е безцелен и безидеен"}
{"url": "http://www.cross.bg/stoyn-vreme-obvini-1591844.html", "text": "/КРОСС/  Актрисата Яел Стоун от телевизионния сериал \"Оранжевото е новото черно\" обвини австралийския актьор Джефри Ръш в сексуален тормоз.33-годишната австралийка разказа пред в. \"Ню Йорк таймс\", че актьорът е танцувал гол пред нея, когато работели заедно над театралната продукция \"Diary of a Madman\" (\"Записките на един луд\") през 2010 и 2011 година.Яел Стоун обвини носителя на \"Оскар\" Ръш, че е танцувал гол пред нея в Австралия по време на подготовката на спектаклите. Актьорът бил използвал огледалце, за да я наблюдава гола под душа и ѝ изпращал неприлични есемеси, съобщава \"Франс прес\", цитирана от БТА.В опровержение, изпратено до в.\"Ню Йорк таймс\" Ръш заявява, че обвиненията на Стоун са \"некоректни и извадени от контекста им\". Обвиненият се оправдава, че по време на работа влага повече страст в творческия процес. Ръш се извини на Стоун, ако ѝ е причинил неудобства по време на репетициите. Актрисата заяви, че обвинява колегата си в сексуален тормоз едва сега, тъй като навремето се е страхувала скандалът да не попречи на кариерата ѝ.Преди Стоун, Ръш беше обвинен от друга актриса Ерин Джийн Норвил. Според нея колегата ѝ се държал непристойно по време на театралната продукция \"Крал Лир\", поставена от Театралната компания на Сидни през 2015-2016 година. ", "date": "2018.12.17", "title": "Още една актриса обвини Джефри Ръш в сексуален тормоз"}
{"url": "http://www.cross.bg/bansko-yulen-zhirardeli-1591870.html", "text": "/КРОСС/  Министрите на околната среда и водите Нено Димов, на туризма Николина Ангелкова и на икономиката Емил Караниколов се срещнаха с Марк Жирардели в Министерството на околната среда и водите във връзка с развитието на ски зона Банско. Марк Жирардели беше придружен от  адвокатите на „Юлен\" АД.На срещата бяха обсъдени концесионния договор за ски зона Банско и необходимостта от изграждане на втори кабинков лифт в курорта. Министър Димов обясни на Марк Жирардели, че в момента се водят преговори за изменение и допълнение на договора за предоставяне на концесия с „Юлен\" АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Беше обсъдена също необходимостта от залагане в договора на санкции при нарушение на екологичното законодателство.На срещата беше поставен въпросът за собствеността на „Юлен\" АД. Във връзка с обществения интерес и в името на развитието на курорта Банско, Марк Жирардели представи пред министрите оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на „Юлен\" АД. Той каза, че е упълномощил мениджмънта на „Юлен\" АД да водят преговори по поставените теми и да се намерят решения с цел бъдещото развитие на Банско.Всички участници в срещата категорично заявиха, че зимният туризъм има бъдеще в България и трябва да се развива. ", "date": "2018.12.17", "title": "Марк Жирардели е собственик на \"Юлен\" - концесионер на ски зона Банско "}
{"url": "http://www.cross.bg/godini-vlasiadis-zrenie-1591839.html", "text": "/КРОСС/  Екипът на очно отделение в МБАЛ „Централ Хоспитал\" в Пловдив оперира благотворително 50-годишна пациентка. Интервенцията бе извършена със съдействие на Ортодоксалния орден на Хоспиталиерите, посочи началникът д-р Димитриос Власиадис. Медиците решили да се погрижат за жената, която преди 12 години се разболява от мултиплена склероза, а преди 7 е оперирана от тумор в главата. Лекарите от 4 години проследяват развитието на катарактите на двете й очи и от около година констатират, че трудно се справя сама поради влошено зрение. Операцията бе направена с един от най-добрите апарати за катарактална хирургия - „Центурион\", чието основно предимство е, че отстранява старческото перде максимално щадящо за окото. На пациентката са имплантирани високотехнологични лещи.  Това не е първият случай, при който екипът на отделението и хуманитарната организация подпомагат лечението на болни с катаракта. Неотдавна отново със съдействието на Ортодоксалния орден на Хоспиталиерите бяха оперирани трима пенсионери, които благодарение на интервенцията виждат отлично.Катарактата или т.нар. старческо перде е сред основните причини за влошено зрение. Свързва се с помътняване на естествената леща на окото, което от своя страна променя пречупването на светлината, а образите са неясни и замъглени. Може да бъде вродена или следствие от травма, но най-често тя се обяснява с нормалните процеси на стареене на организма. Наблюдава се главно сред възрастните, като 9 от 10 пациенти над 75 години са засегнати от това състояние. Катарактата се развива след 55-годишна възраст, но в последните години бележи тенденция към подмладяване, отбеляза д-р Власиадис. Лечението е оперативно, а в отделението на „Централ Хоспитал\" в Пловдив се работи с най-съвременния ултразвуков апарат, с помощта на който се имплантират лещи на водещи световни производители. След интервенцията качеството на живот на пациентите се подобрява значително, защото едновременно със зрението при нужда може да се коригира и астигматизмът с поставянето на торични вътреочни лещи. Д-р Власиадис препоръча на всички, които имат замъглено зрение, виждат двойни образи или често им се налага да сменят диоптъра, непременно да се прегледат. Пациентите могат да си навлекат главоболия, ако болестта не се диагностицира навреме, защото се стига до сериозна загуба на зрителната острота, предупреди началникът на отделението.", "date": "2018.12.17", "title": "Операция на катаракта беше извършена благотворително в Пловдив"}
{"url": "http://www.cross.bg/peshtera-chetirite-vlakove-1591852.html", "text": "/КРОСС/  С писмо до Министерството на транспорта и до областния управител на Пазарджик кметовете на Пещера, Брацигово, Стамболийски и Кричим настояват да бъде възобновено движението на влаковете, с които сутрин и вечер основно се превозват работниците и учениците от четирите населени места.В четирите населени места са организирани подписки, с които хората настояват движението на спрените от БДЖ влакове да се възстанови. Става дума за влак 18296, който тръгва от Пловдив в 17:35 ч., и влак 18277, който тръгва от Пещера в 18:55 ч. Конкретните влакове са известни като работнически, тъй като основно се ползват от работници и ученици и спирането им след промените в разписанието на БДЖ създава сериозни проблеми с жителите, особено в зимния период.В писмото на кметовете на Пещера, Брацигово, Стамболийски и Кричим са приложени и подписки на хората от четирите общини. ", "date": "2018.12.17", "title": "Кметове настояват за възстановяване на спрени влакове "}
{"url": "http://www.cross.bg/gradysa-bulgariya-ponizhavat-1591865.html", "text": "/КРОСС/ През следващото денонощие ще преобладава облачно време, с валежи: в Западна и Северна България - от сняг, на места в Горнотракийската низина и в източните райони - предимно от дъжд. От север-североизток, със слаб в Източна България до умерен вятър, ще нахлува студен въздух.Температурите ще се понижават и привечер и през нощта срещу сряда дъждът в повечето райони ще преминава в сняг, но от запад валежите ще спират.Минималните температури ще са между минус 4 и 1 градуса, в Южна България все още по-високи - до 4-5 градуса. В Северна България дневните температури ще са почти без дневен ход  около 0 градуса, в Южна ще се понижават и към 14.00 ч. ще се доближават до 0 градуса. Атмосферното налягане е малко по-високо от средното за месеца и още малко ще се повиши.", "date": "2018.12.17", "title": "Температурите се понижават, дъждът преминава в сняг "}
{"url": "http://www.cross.bg/dekorirani-sreburni-moskva-1591867.html", "text": "/КРОСС/  Новогодишни елхички, декорирани от руски дизайнери, бяха инсталирани на \"Кузнецкия мост\" в Москва, като част от фестивала \"Пътуване до Коледа\".\"Изложбата беше открита днес и показва осем коледни дръвчета декорирани от Катя Добрякова, Алена Ахмадулина, Яна Расковалова, Петър Аксенов, Ксения Чилингарова , които представиха своите творчески концепции.Общите теми за дизайна на елхите станаха театъра и сцени от приказките, Авторската елха на Яна Расковалова е посветена на приказката  \"Морозко\" и е украсена с около 100 сребърни звезди от снежинки, големи и малки сребърни топки, 50 перлени висулки от други елементи.Елхата, посветена на \"Малкия принц\", е украсена с играчки под формата на имената на главните герои на приказката: принцът, лисица, розата и др.Средствата, получени от продажбата им, ще бъдат дарени на благотворителни организации, включително детския хоспис \"Къщата с фара\" и други социални организации.   ", "date": "2018.12.17", "title": "В Москва се откри изложба от дизайнерски елхи (снимки)"}
{"url": "http://www.cross.bg/raboti-oblasti-vutreshnite-1591863.html", "text": "/КРОСС/  В Министерството на вътрешните работи се събира щаб във връзка с усложнената зимна обстановка. Той ще бъде председателстван от министъра на вътрешните работи Младен Маринов. Ще участват представители на всички ангажирани институции.Жълт код за снеговалежи е в сила днес за 6 области в Северна България. Утре код за опасни валежи е обявен за 9 области - Габрово, Велико Търново, Търговище, Шумен, както и Смолян, Кърджали, Хасково, Ямбол и Бургас - в югоизточната част на страната. Областните пътни управления и снегопочистващите фирми работят на 24-часов режим. Пътищата са проходими при земни условия.", "date": "2018.12.17", "title": "МВР събира щаб във връзка с усложнената зимна обстановка"}
{"url": "http://www.cross.bg/bulgariya-hram-dvora-1591866.html", "text": "/КРОСС/  Златните момичета от ансамбъла по художествена гимнастика на България и омбудсманът Мая Манолова откриха в двора на православен храм \"Св. Св. Кирил и Методий\" социална кухня. Името на инициативата е \"Не хаби - дари\", а мястото е на ул. \"Георг Вашингтон\" № 47, до  Женския пазар.Кампанията, подкрепена от БЧК, се организира и с благословението на Негово Светейшество Българския патриарх и Софийски митрополит Неофит.Тя е по инициатива на омбудсмана Манолова и със съдействието на църковното настоятелство при храм \"Св. Св. Кирил и Методий\". Делото е насочено към социално слаби хора, изпаднали в нужда или временно затруднение, така че в най-студените зимни дни да получат топъл обяд.Момичетата на България се явиха в студения ден, за да дадат старт на кампанията. Тя се реализира в изградено за него уютно пространство в двора на храма.Менюто е съобразено с постите на Българската православна църква и включва супа, хляб, кофичка кисело мляко или плод. Храната се приготвя всеки ден с продукти, дарени от големите търговски вериги.Това е пореден топъл жест от гимнастичките на България. ", "date": "2018.12.17", "title": "\"Златните момичета\" стоплиха сърцата на хора в нужда"}
{"url": "http://www.cross.bg/ministur-izgradeni-kresna-1591861.html", "text": "/КРОСС/  Следващата година трябва да започне изграждането на последния лот от автомагистрала \"Струма\" през Кресненското дефиле, ако няма драматични процедури по обжалване на тръжните процедури, които текат в момента. Това каза регионалният министър Петя Аврамова, която заедно с транспортния министър Росен Желязков откри отсечката от Сандански до Кресна, завършена пет месеца предсрочно.Регионалният министър информира, че в отсечката на АМ „Струма\" от Кресна до Сандански са изградени 25 големи съоръжения, 3 пътни възела и 4 площадки за отдих със санитарни помещения и ТИР паркинги. В бъдеще на тях ще могат да бъдат изградени заведения за хранене и бензиностанции. ", "date": "2018.12.17", "title": "От догодина започва изграждането на последния лот от АМ \"Струма“ през Кресненското дефиле "}
{"url": "http://www.cross.bg/po-leki-merki-advokatite-1591862.html", "text": "/КРОСС/  Адвокатите на Десислава Иванчева и Биляна Петрова отново ще искат по-леки мерки за неотклонение за отстранената кметица на \"Младост\" и бившата ѝ заместничка. С разпит на свидетели в Специализирания наказателен съд продължава делото, в което те са подсъдими за искане на подкуп.", "date": "2018.12.17", "title": "Адвокатите на Десислава Иванчева и Биляна Петрова отново ще искат по-леки мерки "}
{"url": "http://www.cross.bg/sofiya-zadurzhan-litze-1591860.html", "text": "/КРОСС/  Мъжът, задържан за убийството на 24-годишна жена в столичен хотел, има психически отклонения. Това съобщи началникът на Първо РПУ в София Калоян Милтенов. Той допълни, че предстоят експертизи, които да докажат дали 37-годишният човек е бил под влияние на алкохол или наркотици.Сутринта в 7.30 ч. в районното се получава сигнал от рецепционистката на хотела, че има лице със съмнително поведение. Изпращаме наш автопатрул, който установява въпросното лице - следи от борба по него. Вследствие на съобразителността на патрула се установява, че в една от стаите има починало лице. Тя се е настанила на 15-и, той не е настанен официално. Криминално проявен е, има и данни, че има психически отклонения\", съобщи началникът на Първо РПУ в София Калоян Милтенов.24-годишна жена беше намерена тази сутрин убита в хотелска стая в центъра на София.По информация на \"Хоризонт\" за престъплението е задържан 37-годишният мъж Димитър Ръжев. Той е криминално проявен - преди години има регистрация за грабеж и притежание на фалшиви пари, родом е от Пловдив.Ръжев е задържан на рецепцията на хотела, а по думите на полицаите, той е бил във видимо неадекватно състояние. На мястото се извършват огледи и обиски за наркотици. Причините за тежкото престъпление се изясняват. ", "date": "2018.12.17", "title": "Задържаният за убийството на жена в столичен хотел има психически отклонения "}
{"url": "http://www.cross.bg/partiya-nashite-slavchev-1591858.html", "text": "/КРОСС/  „Мечтата ми е един ден децата ни да се гордеят с нашите дела.\" Това заяви  инж.Симеон Славчев, който днес беше избран от Учредителното събрание на Политическа партия МИР за неин председател. Над 500 души дойдоха днес въпреки лошото време, за да подкрепят учредяването на новата партия в зала 3 на НДК.„България е изправена пред едно от най-големите предизвикателства в своята история - да оцелее като държава и българският народ да се съхрани напред във времето\". Това пише в Декларацията за учредяването на ПП МИР, която Симеон Славчев прочете. „У нас останаха мръсни производства, оцеляващо земеделие, местни феодали и олигарси, които правят пари през връзките си с властта и монополизирането на цели икономически сектори. Размерът на рушвета вече надминава тежестта на продукта или услугата, която се предоставя на гражданите\", се казва още в Декларацията. „Решението да създадем партия МИР взехме с ясното съзнание, че българите мразят думата партия, но законът изисква и ни задължава да участваме в обществените процеси именно като партия. Знаем, че ще изпълним съдържанието на думата с нашите личности, с нашия морал, с нашите дейности, а не с клишетата от вестниците\", заяви още Славчев.Председателят на новата партия обяви, че той и екипът му ще търсят широк обществен консенсус и ще държат политиките и възможните решения за страната ни да се обсъждат публично. Той добави, че ще се търси взаимодействието с неправителствени организации, експерти, учени в различни области, включително и сред българите в чужбина.По време на учредителното събрание беше избран Национален съвет и Национален изпълнителен съвет на партията, както и Контролна комисия. ", "date": "2018.12.17", "title": "Симеон Славчев: Мечтата ми е децата ни да се гордеят с нашите дела"}
{"url": "http://www.cross.bg/bulgariya-vsichki-posochi-1591859.html", "text": "/КРОСС/  При проведеното преди седмица  гласуване в ЕП по т.79, относно сътрудничеството в областта на енергетиката, стана ясно, че българските евродепутати  се отказват от стратегическата роля на България за опазване на енергийната сигурност на Европа. С тази резолюция държавата ни, която е от ключово значение за енергийната стабилност на региона, е заменена с Украйна. Това заяви по време на пресконференция председателят на АБВ Румен Петков. „Предателите от българска страна сме ги посочили поименно. Евродепутатите ни от либералите  - всички гласували със „за\". Групата на ГЕРБ плюс Светослав Малинов - всички гласували „за\". Много интересно е безгръбначното гласуване на нашите депутати от БСП - ПЕС. Двама са се въздържали, а титаните на българския патриотизъм  Станишев и Пирински са блеснали с отсъствието си от залата  по време на вота\", посочи Петков. Според него това гласуване е насочено срещу „Северен поток\", което  ще постави страната ни в невъзможност да получи подкрепа за осъществяването на проект за пряка доставка на газ от Русия.Петков алармира и за променената за пореден път от парламента Енергийна стратегия на България, с което се предвижда 20 процентово участие на страната ни в изграждането на  терминал за втечнен природен газ до Александруполис. Той посочи, че съоръжението е частно и лишено от всякаква перспектива, особено предвид ограничените му възможности и обвързващите клаузи на договора.  По-думите му Гърция  разполага с друг огромен държавен терминал, предлагащ изключително добри условия. „По същество в момента българската държава тръгва да финансира \"Капелузос груп\" и това трябва да спре веднага. В случая парите на всички български данъкоплатци няма да отидат за енергийна сигурност, а за финансирането на едно частно съоръжение в Гърция. Това е обличане на корупционни практики в парламентарни решения\", посочи той и допълни, че по този начин, в разрез с всички пазарни и икономически принципи  НС задължава правителството и „Булгартрансгаз\" да участва в губещото начинание. В заключение председателят на АБВ посочи, че хората в България и Европа се чувстват несигурни, което е една от причините за сериозните протести. „Тази несигурност идва от системните конфликти, които се инициират от САЩ. Търговска им война с Китай. Техен военен кораб в Черно море. Мачкане на ООН, включително и чрез обявяването, че Съединените щати няма да участват в екологичните споразумения, които бяха гласувани от 200 държави. Системна агресия спрямо Русия и то без никакви аргументи. Като се започне от случая „Скрипал\", където няма грам доказателства. Още повече, че това се случва на фона на бруталното убийство на журналиста Хашоги, където е ясно кой е отговорен, но въпреки това президента Тръмп заявява, че това не е повод да се накърняват търговските взаимоотношения с извършителите. Стигаме и до най-бруталния за нас българите случай на американска намеса за последните няколко месеца. Косово обявява намерение да сформира своя армия, което е в противоречие с всички предварително договорености за признаването му, включително и от България. Въпреки това Съединените щати немедлено подкрепят Косово с ясното съзнание, че това може да предизвика война на Балканския полуостров. Преди време американците тръгнаха и с Арабската пролет и ни доставиха 10 милиона емигранти\", заяви Румен Петков. Той бе категоричен и, че абсолютно  недопустима е и намесата на САЩ в  православието. По-конкретно подкрепата им за създаването на Автокефална църква на Украйна.", "date": "2018.12.17", "title": "Румен Петков: България веднага трябва се изтегли от участие в изграждането на частния терминал за втечнен газ край Александруполис"}
{"url": "http://www.cross.bg/noemvri-tryda-mesetza-1591849.html", "text": "/КРОСС/  Равнището на регистрираната безработицата в България през ноември е 6%. Това е най-нискaта стойност на показателя за месеца през последните 10 години, показва административната статистика на Агенцията по заетостта, съобщиха от пресцентъра на Агенцията.В сравнение с октомври тази година се наблюдава минимално увеличение от 0,1%. Броят на регистрираните безработни през ноември е общо 197 783. 30 525 са новорегистрираните безработни през месеца, като от тях 1680 са били неактивни, т.е. не са били нито заети, нито учащи, и не са търсили работа.От началото на 2018 г. служителите от бюрата по труда са активирали 64 036 чрез организиране на трудови борси, информационни събития, срещи със завършващите образование на кариерните центрове, както и чрез работата на младежки, ромски и трудови медиатори и др. Малко над 4000 са тези, които са се регистрирали в бюрата по труда през ноември след завръщане от сезонна работа в чужбина. Освен към безработните, дейността на бюрата по труда е насочена също към заети, учащи и пенсионери. Като търсещи работа през месеца са били регистрирани 483 души от тези групи.През ноември общо 18 590 са постъпили на работа, като 86,4% от тях са устроени в реалната икономика. В резултат от изпълнението на активните мерки за насърчаване на заетостта сред безработните, в субсидирана заетост са включени 2537 души: 2287 - по схеми на Оперативна програма \"Развитие на човешките ресурси\", 160 - по програми и 90 по мерки за обучение и заетост.От началото на годината общо 15 998 безработни са включени в обучения за придобиване на нова квалификация и ключови компетентности, а завършилите успешно са 14 477.Заявените работни места на първичния пазар на труда през ноември са 12 280, като 82,9% от тях са в частния сектор. Най-голям дял свободни работни места са заявени в преработващата промишленост (29,3%), търговията, ремонта на автомобили и мотоциклети (16,7%), административните и спомагателните дейности (16%), хотелиерството и ресторантьорството (6,6%), строителството (4,5%), и др.Най-търсените групи професии през месеца са преподаватели; оператори на стационарни машини и съоръжения; монтажници; водачи на МПС и подвижни съоръжения; продавачи; персонал, зает в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; квалифицирани работници по производството на храни, облекло, дървени изделия и сродни; металурзи, машиностроители и сродни на тях и занаятчии и др. ", "date": "2018.12.17", "title": "Безработицата през ноември е най-ниска от десет години насам "}
{"url": "http://www.cross.bg/glosov-ychastuka-dvizhenie-1591853.html", "text": "/КРОСС/  При почистването на републиканските пътища при снеговалежа в неделя са спазени техническите изисквания. Два часа след спиране на валежа е срокът за почистване на автомагистралите, а за останалите класове пътища сроковете са по-дълги, обясни пред журналисти председателят на Управителният съвет на Агенция \"Пътна инфраструктура\" инж. Светослав Глосов. Той подчерта, че практиката и в Западна Европа, и в САЩ е при силен снеговалеж какъвто имаше вчера, пътят да се затваря и да не се допуска никакво движение. Инж. Глосов посочи, че правилата за движение трябва да се спазват и даде пример с шофьори на ТИР-ве на автомагистрала \"Хемус\", които въпреки забраната за движение са навлезли  в участъка и са блокирали трафика за часове. Други водачи пък са карали в аварийната лента и се е налагало шофьорите на снегорини и влекачи да ги  молят да освододят лентата, за да могат да минат пред тях.Инж. Глосов съобщи, че за закъснение при снегопочистването на участъка от АМ \"Струма\" на територията на област Кюстендил ще бъде санкционирана снегопочистващата фирма. В момента се прави анализ на извършената от нея работа. По повод публикуваните в социалните медии кадри за полагане на асфалт на пътя Тетевен - Гложене при сняг инж. Глосов посочи, че извършените дейности са недопустими и са изпълнени без знанието на АПИ. Фирмата ще фрезова участъка и ще го асфалтира отново за нейна сметка, когато метеорологичните условия позволяват.Относно мобилното приложение за актуална пътна обстановка ЛИМА инж. Глосов посочи, че има много забележки към изпълнителя на проекта и реакциите му относно внедряването на  новите технологии. Водят се разговори с разработчика, които се опитва да ни изнудва като иска безумно висока цена за поддържане на приложението, каза председателят на УС на АПИ. Той  подчерта, че ще се направи всичко, което е възможно приложението да работи и системата да е съвместима и свързана с тол системата, за да се дава навременна и единна информация на шофьорите. ", "date": "2018.12.17", "title": "Инж. Глосов: При силен снеговалеж в Западна Европа и САЩ се затварят пътища"}
{"url": "http://www.cross.bg/huawei-horata-zritelni-1591854.html", "text": "/КРОСС/  Две трети от комуникационните изразни средства са невербални, а израженията на лицата ни са тясно свързани с нашите емоции. Представете си свят, в който няма как да видите емоциите на хората. За хората със зрителни увреждания това е ежедневие. Сега обаче тези хора ще могат да „видят\" усмивката на човека срещу себе си чрез силата на технологията. Huawei създаде приложение, което позволява на незрящите да „виждат\" емоциите на хората срещу себе си чрез силата на изкуствения интелект. Приложението „Facing Emotions\" използва камерата на Huawei Mate 20 Pro, за да възпроизведе 7 специфични човешки емоции под формата на звукови сигнали, като по този начин помага на хората със зрителни увреждания да общуват по-пълноценно със своите близки.Чрез създаването на \"Facing Emotions\" Huawei посрещна още едно предизвикателство пред изкуствения интелект. Задавайки си въпроса „Как изкуственият интелект може да помогне на незрящите да „видят\" част от света?\" глобалният бранд намери изцяло ново приложение на AI технологиите. Чрез програмирането на изкуствения интелект да анализира човешките емоции и да ги трансформира в звуци Huawei създаде нов език, чрез който незрящите да разпознават човешките емоции по невиждан досега начин.Използвайки задните камери на Huawei Mate 20 Pro, приложението сканира лицето на събеседника и анализира ключови елементи от него като очите, носа, веждите и устата, както и тяхната специфична моментна позиция по спрямо другите лицеви елементи. След това изкуственият интелект преработва информацията и я възпроизвежда под формата на определен звук, който човекът със зрителни увреждания чува от телефона или слушалките си, ако носи такива. Всичко това се случва в реално време, като за целта не е необходим достъп до интернет. Функционирането на „Facing Emotions\" се дължи изцяло на изкуствения интелект и процесора на Huawei Mate 20 Pro.  \"Facing Emotions\" е разработен в сътрудничество с хората със зрителни увреждания и благотворителни организации, работещи с тях.  На регионално ниво, Huawei си партнира с Polish Blind Association за създаването на фокус група от незрящи, която учасва със всеки етап от разработването на приложението. В България Huawei работи с фондация „Синергия\" за популяризиране на проекта и даване гластност на предизвикателствата пред хората със зрителни увреждания у нас.Ключов елемент от целия процес са звуците. Те са създадени от незрящия компзитор Томаш Билецки и изразяват 7 основни човешки емоции. Търсени са кратки, семпли, изразителни и в същото време ненатрапчиви за околните звуци. Неговата уникална гледна точка относно естеството за звука му позволява да създаде звукови сигнали, чрез които хората със зрителни увреждания да могат във възможно най-голяма степен да уловят емоциите на своите събеседници. След това въпросните звуци са тествани от незрящи, които ги определят като разбираеми и лесни за запомняне.„Звуците за приложението трябваше да бъдат специфични за всяка емоция, като в същото време не разсейват събеседниците от техния разговор\" сподели Томаш Билецки. В хода на развитието на приложението бе установено, че потребителите биха желали да притежават удобно за него „hands-free\" устройство, тъй като ръцете са им необходими за да държит своите бастуни и кучета-водачи. За тази цел отличеният с редица награди дизайнер на кейсове за смартфони Янек Кочански разработва на 3D принтер специален кейс за Huawei Mate 20 Pro, с помощта на който незрящите ще могат да използват по-лесно не само приложението, но и своите смартфони като цяло.  „За мен като дизайнер най-важна е функцията, а формата бива създавана според нея. Първо трябва да бъде задоволена функционалната нужда на потребителя и едва след това пристъпваме към естетичното оформление. Huawei Mate 20 Pro е много стилен и модерен телефон и поради тази причина кейсът за него също трябваше да бъде такъв\" сподели Янек Кочански. Huawei създава и специален документален филм, който показва влиянието, което „Facing Emotions\" оказва върху живота на хората, които го използват. Филмът разкрива повратните моменти в живота на трима души със зрителни увреждания, когато те наистина осъзнават колко много означават за тях емоциите на близките им. Героите във филма - Миряна от Швеция, Мустафа от Турция и Роберт от Полша - бяха открити от Huawei чрез местни НПО, които са се нуждаели от доброволци, които да тестват приложението и да бъдат част от неговото развитие. Техните трогателни истории и реакции са това, което прави филма толкова силен и въздействащ. „След огромния успех на проекта „Sound of Light\", в който Huawei Mate 20 Pro превърна изображения на Северното сияние в музика, изпълнена от симфоничния оркестър „Synchron\" във Виена, сега отново ще покажем мощта на технологията в Mate 20 Pro. Този път пред изкуствения интелект на нашия флагман е поставено предизвикателството да помогне на незрящите. Сега незрящите и хората със зрителни увреждания ще получат нова възможност, която ще обогати техния живот и ще ги сближи с техните любими хора. За мен е огромно удоволствие да представя новото приложение на Huawei \"Facing Emotions\", което ще помогне на незрящите да „виждат\"  човешките емоции чрез специално разработени звукови сигнали\" сподели Лонгруи Циу, управител на Huawei за България и Македония. ", "date": "2018.12.17", "title": "AI технология на Huawei помага на незрящите да „виждат“ емоциите на околните чрез звукови сигнали"}
{"url": "http://www.cross.bg/sever-ychenitzi-programa-1591855.html", "text": "/КРОСС/  Електроразпределение Север организира практическа програма „Млад електромонтьор\", насочена към ученици 12 клас от град Варна, изучаващи и завършващи електротехнически специалности. Практиката е платена и ще се проведе през периода от януари до май 2019 г. Дружеството ще изготви предварителен график за посещение на всички одобрени кандидати, съобразен с тяхната учебна програма и извънкласни ангажименти - 40 часа месечно за всеки участник. По време на обучителната практика бъдещите енергетици ще се обучават в реална работна среда под ръководството на екип електромонтьори и електроинженери. Практикантите ще придобият технически умения и навици за изпълнението на задачи от ежедневните дейности по професията. Освен финансов стимул, при успешно завършване на програмата ЕРП Север АД ще предложи бъдеща реализация на учениците в енергийното дружество. Предварителното познаване на процесите и условията на труд в електроразпределителната компания ще улесни младежите в избора на бъдеща квалификация и конкретна позиция по специалността.Стартирана е информационна кампания за новата инициатива, като вече са проведени срещи с ученици и техните родители. ЕРП Север ще продължи да подкрепя кариерното развитие на младите специалисти чрез регулярни посещения в учебните заведения и популяризиране на дружеството като предпочитан и сигурен работодател в сектора. Пълна информация за актуални проекти, стажантски и постоянни свободни места са публикувани в секция Кариери на сайта на ЕНЕРГО-ПРО:   ", "date": "2018.12.17", "title": "ЕРП Север стартира от януари нова кариерна програма за завършващи ученици по електротехника"}
{"url": "http://www.cross.bg/elektroenergiya-vreme-klientite-1591851.html", "text": "/КРОСС/  Във връзка с предстоящите коледни и новогодишни празници „Електроразпределение Юг\" (част от EVN България) е създало организация за отчитане на електромерите по редовен месечен график и по време на неработните празнични дни. Целта е, както всеки месец, да се следва редовният график на отчитане на електроенергията за клиентите на дружеството в Югоизточна България.В случай че поради отсъствие на клиентите по време на празниците няма осигурен достъп до онези електромери, които са в границата на собственост на клиентите, отчетниците на „Електроразпределение Юг\"  ще оставят съобщение клиентите да се свържат с дружеството за уговаряне на посещение на отчетник в удобно за тях време. Това може да стане с обаждане на денонощен тел. 0700 1 0007.Създадената организация в „Електроразпределение Юг\" за отчитане цели спазване на изискванията на Правилата за измерване на количеството електрическа енергия (ПИКЕЕ) и запазване интереса на клиентите. Както и досега, конкретна информация за продължителността на отчетния период за всеки клиент е налична във фактурата за електроенергия, заедно с количеството консумирана електроенергия, срока на следващо отчитане, срока на следващо плащане, както и телефонен номер за връзка с дружеството.EVN България напомня, че традиционно месец декември се характеризира с повишена консумация на електроенергия. Тази тенденция става още по-изразена по време на коледните и новогодишни празнични и почивни дни. Регистрираните по-ниски температури и по-трайно застудяване от началото на декември са предпоставка за по-висока консумация на електроенергия, основно за отопление и топла вода, спрямо ноември. В тази връзка всеки клиент следва да обърне внимание на начина си на потребление, което би дало директно отражение в стойността на неговата фактура за електроенергия. Основните фактори, които влияят на консумацията на електроенергия са:режим и интензивност на потребление при всеки клиент/всяко домакинствосъстояние на сграда/имот: външни стени, прозорци, врати, покрив, под и др. налице ли са енергийноефективни мерки в имота/сградатавъншна температура: понижението на външната температура с 1 °C увеличава потреблението на енергия за отопление с около 10%вид и брой на използваните уреди и техният клас на енергийна ефективностповедението при ползване на електроуредитеброй помещения в жилището, които се отопляват, брой живущи в жилището и др.Важно е всеки периодично да следи своята консумация на електроенергия чрез сверяване данните от измервателния уред (електромер).  ", "date": "2018.12.17", "title": "„Eлектроразпределение Юг“ ще отчита електромерите по редовния месечен график по време на празниците "}
{"url": "http://www.cross.bg/igrae-arsenal-inter-1591848.html", "text": "/КРОСС/  \"Арсенал\" ще играе срещу БАТЕ Борисов, а \"Интер\" ще се изправи срещу \"Рапид\" Виена на 1/16-финал във втория по сила европейски клубен турнир Лига Европа.Другият английски гранд - \"Челси\" ще играе с \"Малмьо\", а \"Лацио\" - срещу \"Севиля\".Дерби на Иберийския полуостров също ще има в първата елиминационна фаза на надпреварата. \"Спортинг\" Лисабон ще се изправи срещу \"Виляреал\".Ето и всички двойки от 1/16-финалите в турнира:Първите мачове ще се играят на 14 февруари 2019 г., а реваншите са на 21 февруари. Финалът ще се играе в Баку на 29 май. ", "date": "2018.12.17", "title": "\"Арсенал\" срещу БАТЕ, \"Интер\" срещу \"Рапид\" Виена в Лига Европа"}
{"url": "http://www.cross.bg/brekzit-velikobritaniya-sreshti-1591846.html", "text": "/КРОСС/  Не се предвиждат повече срещи с британската страна по споразумението за оттеглянето на Великобритания от Еврепейския съюз, заяви говорител на Европейската комисия.В петък британският премиер Тереза Мей каза в Брюксел след заседанието на Европейския съвет, че в следващите дни ще работи с ЕС за постигането на допълнителни уверения по споразумението, от които има нужда парламентът в Лондон, за да утвърди документа.Час по-късно председателят на ЕК Жан-Клод Юнкер заяви, че няма да бъде в Брюксел за Коледа, а председателят на Европейския съвет Доналд Туск уточни, че не е упълномощен да свиква нови срещи по тези въпроси.Въпросът за свикването на втори референдум във Великобритания е изцяло вътрешен и нямаме абсолютно никакъв коментар, добави днес говорителят.Той отбеляза, че подаденото на 29 март миналата година от британския премиер уведомление за напускане на ЕС е в сила.Междувременно стана ясно, че броят на британските компании, които са проучвали възможността да създадат свое подразделение в Германия, се е утроил тази година на фона на опасенията, че Брекзит ще наруши веригите им за снабдяване и достъпа до пазара, предаде Ройтерс.Според анализатори парламентарната аритметика във Великобритания увеличава вероятността за хаотичен Брекзит и компаниите засилват подготовката си за най-лошите възможни сценарии. ", "date": "2018.12.17", "title": "ЕК: Няма да има повече срещи по сделката за Брекзит  "}
{"url": "http://www.cross.bg/bulgariya-ninova-otnosheniya-1591856.html", "text": "/КРОСС/ Председателят на НС на БСП Корнелия Нинова проведе работна среща в централата на партията на ул. „Позитано\" 20 с Матт Бойс, заместник- помощник секретар към Държавния департамент на САЩ.По време на разговора бяха дискутирани двустранните отношения между Република България и САЩ, сред които търговско - икономическите отношения, сътрудничеството в областта на отбраната и развитието на енергетиката. Предстоящите решения по тези въпроси трябва да отчитат националния интерес на България и интересите на ЕС, заяви Корнелия Нинова. „Ние подкрепяме изграждането на интерконекторните връзки с нашите съседни държави и когато управлявахме, работихме с конкретни мерки за тяхната реализация. Що се отнася до модернизацията на българската армия, гласувахме за нея, но при решението за закупуване на техниката, трябва да се изчака решението на експертната група. Ние не се месим в нейната работа\"- отбеляза лидерът на БСП.Поставени бяха въпросите, свързани с подписване на Спогодба за социална сигурност и присъединяването на България към програмата за освобождаване от визи и подобряване на инвестиционния климат в България. В срещата участие взеха още  зам.-председателят на НС на БСП, Деница Златева, зам.-председателят на ПГ „БСП за България\", Драгомир Стойнев и секретарят на ПГ на \"БСП за България\" Кристиан Вигенин.  ", "date": "2018.12.17", "title": "Нинова се срещна с Матт Бойс, заместник- помощник секретар към Държавния департамент на САЩ"}
{"url": "http://www.cross.bg/evroshans-specheli-leva-1591857.html", "text": "/КРОСС/  Виртуозът в числовите игри  създаде поредната сензация, след като се разбра, че супер печалба от 100 000 лева е зарадвала късметлия от Враца дни преди празниците. Вече е ясно, че големият печеливш е 23-годишният Александър Петров, който живее и учи в София, но е играл в родната си Враца. Накратко - Алекс е момчето, което спечели 100 000 лева от , но всъщност е много повече. Той е бъдещ психолог и настоящ късметлия. Младежът спечели шестцифрената сума, като отгатна 11 от 11 числа в любимата си числова игра. Щастливецът достига до страхотното попадение след залог от само 20 стотинки.„Не мога да повярвам, че всичко това се случва на мен. Когато съм чел историите на хората, които печелят от , тайно съм се надявал да съм на тяхно място. А сега, когато това стана реалност, не знам какво да правя. Просто няма как да си подготвен за такова щастие.\", споделя с усмивка Александър.Любимата числова игра празнува 12 успешни години на българския пазар. Тегленията на „Еврошанс\" можете да следите в пунктовете на  и онлайн на .  ", "date": "2018.12.17", "title": "Александър Петров – момчето, което спечели 100 000 лева от „Еврошанс“"}
{"url": "http://www.cross.bg/tanya-rekord-evrofytbol-1591835.html", "text": "/КРОСС/  Спортният талант на „Еврофутбол\" Таня Звискова спечели два медала и постигна един рекорд на международния турнир по спортна стрелба Гран при в Осиек, Хърватия. На състезанието, което се проведе от 14-ти до 17-ти декември, Таня заслужи сребърния си медал в дисциплината 60 изстрела с пневматична пушка с резултат 247,8 точки. С 250,7 първа е Роксана Сиди. 24-годишната пловдивчанка спечели бронз на 10 метра с въздушна пушка с 229,9 точки.В първия ден на турнира Таня и Антон Ризов в смесените двойки поставиха нов национален рекорд с общ резултат 834.0 т. (417.2 т. за Таня и 416.8 т. за Антон), което бе втори резултат за влизане във финала. Там българите постигнаха 389,2 т. и останаха на крачка от медалите с 4-то място. Това е втори рекорд за Таня, която преди седмица постигна върхово постижение за жени в дисциплината 60 изстрела с въздушна пушка на 10 м.Двама от Спортните таланти на „Еврофутбол\" в плуването - Диана Петкова и Светлозар Маринов, завършиха съответно на 22-ро и на 25-то място в последните си дисциплини на Световното първенство по плуване на 25-метров басейн в Китай. Диана финишира за 25,15 сек. на 50 м свободен стил, което не бе достатъчно за влизане в полуфиналите. Въпреки това представянето й в Ханджоу е отлично, след като при дебюта си на такъв голям форум постави нов национален рекорд на 100 метра съчетано плуване.Съотборникът на Диана в пловдивския „Спринт\"- Светлозар Николов, преплува 400 м съчетано с лично постижение за 4:14,25 мин., което му отреди 25-о място. Предишното му най-добро време бе 4:16,38 мин.Петър Божилов, пък грабна купата за „Най-добър състезател\" в група 2002 г и по-големи с четири златни медала на 100 метра свободен стил, гръб и бътерфлай, както и на 200 метра съчетано на плувния турнир купа „Плевен\".Двама от талантите на „Еврофутбол\" в таекуондото - братята Александър и Митко Джорджеви, спечелиха златни медали в кат. 68 кг. съответно при юношите и мъжете на Коледен турнир в Дупница. Александър преодоля македонец и грък за  успеха си, а Митко се справи с македонец в първата си среща и с друг българин за златото.„Еврофутбол\" желае още много успехи на спортните си таланти ", "date": "2018.12.17", "title": "„Еврофутбол\"“: Таня Звискова с още един рекорд в спортната стрелба "}
{"url": "http://www.cross.bg/remontirat-mantinelata-po-am-trakiya-1591836.html", "text": "/КРОСС/  Временно се ограничава движението в изпреварващата лента от км 104 до км 105 на АМ \"Тракия\", в посока София поради ремонт на мантинела в разделителната ивица. Трафикът се осъществява в активната лента.Шофьорите да се движат с повишено внимание и съобразена скорост.  ", "date": "2018.12.17", "title": "Ремонтират мантинелата по АМ Тракия"}
{"url": "http://www.cross.bg/bulgariya-polozhenie-infrastryktyra-1591838.html", "text": "/КРОСС/  Европейската комисия наложи глоба на „Български енергиен холдинг\" (БЕХ), неговото дъщерно дружество за доставка на газ „Булгаргаз\" и неговото дъщерно дружество за газова инфраструктура „Булгартрансгаз\" („групата БЕХ\") в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС.В решението, взето днес, се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България. Друго заключение гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура. БЕХ е използвало господстващото положение на едно отдъщерните си дружества - „Булгартрансгаз\", за да защити почти монополното положение на другото си дъщерно дружество, „Булгаргаз\", по отношение на доставките на газ. Освен това „Булгаргаз\" се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти.Премахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ. Това ще бъде допълнително улеснено от неотдавнашното откриване на междусистемната връзка за транспортиране на газ между България и Гърция, за която Комисията одобри на 8 ноември 2018 г. публична помощ, както и от проекта за енергийно сътрудничество между България, Румъния, Унгария и Австрия (БРУА), който ще даде възможност на българските търговци на едро да разнообразят своите източници на доставки.", "date": "2018.12.17", "title": "ЕК глоби с 77 милиона евро БЕХ и Булгаргаз за монополно положение на пазара "}
{"url": "http://www.cross.bg/homebrew-bira-vreme-1591834.html", "text": "/КРОСС/  LG Electronics (LG) ще представи машина, на основата на капсули, за производството на крафт бира - LG HomeBrew по време на CES 2019. Устройството улеснява пивоварния процес благодарение на капсулите, които оптимизират алгоритъма свързан с ферментацията, както и с удобната самопочистваща функция - идеален продукт за всеки, който търси удоволствието от създаването на своя собствена, студена и хубава бира.Уникалната система на LG, базирана на капсули, предоставя революционно улеснение в изкуството на пивоварството - активиране само с едно-единствено докосване. С комплект капсули за еднократна употреба - които включват малц, дрожди, масло от хмел и различни вкусове - и с натискането на един бутон, потребителите могат да се отпуснат докато LG HomeBrew автоматизира цялата процедура от ферментация, през карбонизация и отлежаване чак до сервиране и почистване. Безплатно придружаващо приложение (за Android и iOS устройства) позволява на потребителите да проверяват докъде е стигнала тяхната HomeBrew по всяко време и навсякъде.HomeBrew не само предлага невероятно лесен начин да си направиш крафт бира, но и подобрява качеството й. Оптимизираният алгоритъм на ферментация интелигентно контролира процеса с прецизен контрол на температурата и налягането за гарантиране на успешен процес. Интелигентната система също така премахва всички трудности свързани с почистването, които неизменно придружават този процес в домашни условия. Автоматичната дезинфекция използва нищо повече от топла вода, което гарантира, че всичко е хигиенично изчистено за следващия път. Проектиран съвместно с уважавани любители на бирата, HomeBrew позволява всички различни популярни видове да са с отлични резултати дори в домашна обстановка. Пет отличителни, вкусово обогатени бири със сигурност ще ви впечатлят: hoppy American IPA, golden American Pale Ale, English Stout, Belgian-style Witbier и Czech Pilsner. Уредът може да произвежда до 5 литра бира с премиум качество за срок от 2 седмици в зависимост от типа на алкохолната напитка.\"LG HomeBrew е кулминацията между всички продукти, за дома и технологиите за пречистване на водата, които сме развивали през последните десетилетия.\", заяви Сонг Дае-хун, президент на LG Electronics Home Appliance & Air Solution Company. „Домашното пивоварство е нараснало с огромни темпове, но все още доста любители на напитката не са се престрашили да опитат заради определени бариери и ние мислим, че именно тези клиенти според нас ще бъдат привлечени от LG HomeBrew.\"Посетителите по време на CES 2019, който ще се проведе между 8 и 11 януари ще имат възможността да се насладят на револицонния LG HomeBrew на щанд #11100 в Конгресния център в Лас Вегас.  ", "date": "2018.12.17", "title": "LG представя система за крафт бира на основата на капсули по време на CES 2019 "}
{"url": "http://www.cross.bg/dobrev-kiril-nachina-1591833.html", "text": "/КРОСС/  „Тези, които строят българските пътища, същите ги и почистват. Тези са същите, на които дадохте 1 млрд. и 300 млн. лв, за да си приберат техниката. Не питайте кой чисти, а как са проведени търговете, защото ако бяха проведени нормално, в една нормална държава, щяха да спечелят най-добрите. Пътищата щяха да са качествени и почистването нямаше да е на това ниво\". Така зам.-председателят на БСП Кирил Добрев коментира публикация на народния представител от ГЕРБ Десислава Атанасова във Фейсбук, в която се казва: „Три часа от Благоевград до София. АПИ, кой почиства тази магистрала? Искам имена. Писна ми Борисов и ГЕРБ да са виновни за всичко\". Добрев подчерта, че само два часа след това, публикацията е била свалена. „Трябва да имаш смелостта да задаваш въпроси и смелостта да получаваш отговори за тях\", каза още зам.-председателят на левицата. Кирил Добрев припомни, че миналата седмица група от фирми, които управляват ресурс от близо 10 млрд. европейски средства, стачкуваха срещу опозицията. „Бяха извадили работници и тежка техника, докато босовете на фирмите бяха приемани на всички нива в държавата. Протестираха срещу това, че опозицията плюе по бранша и че ги нарича корумпирани. Нищо не са разбрали от това, което сме казали. Ние сме недоволни от начина и от системата, която управлява европейските средства, а не от работниците и инженерите, които вършат своята работа. Недоволни сме от начина, по който се възлагат поръчките, от начина, по който се изпълняват и от начина, по който се приемат накрая - дали са качествени или не\", уточни той. Добрев даде за пример клипче от миналата седмица, в което във Велинград асфалтират при 5 см. сняг. „Замълчахме си. Нормално е - инженерингови решения, закъснели. Вчера обаче пробваха в друга община да асфалтират вече при 20 см. сняг. Щом при 5 се е получило, защо да не пробват и при 25, при положение, че 24 часа вали! Не трябва обаче да се задава въпросът защо този път след година и половина ще се напука и защо после пак ще се борим за некачествени пътища\", коментира Добрев. Той предложи ново и иновативно решение в политическия живот - всички снегорини да се съберат в София и да стачкуват срещу БСП. „След като бъдат приети от АПИ, Министерския съвет и Народно събрание, преди да си тръгнат към провинцията, да си изберат по една софийска улица, да пуснат греблото и да си тръгнат. Защото в София имаше само едно чисто трасе и това беше трасето на „Графа\", където никой не минава\", каза още Кирил Добрев.", "date": "2018.12.17", "title": "Кирил Добрев: Не питайте кой чисти пътищата, а как са проведени търговете"}
{"url": "http://www.cross.bg/vodata-zaradi-tzenata-1591840.html", "text": "/КРОСС/  Протестиращи и полиция стигнаха до сблъсъци пред сградата на ДКЕВР, докато тя обсъжда новите цени на водата през 2019 г. Недоволните от увеличаването на цената на водата се опитаха да нахлуят в сградата на енергийния регулатор, заради което се стигна до физически сблъсъци с полицейски служители, предаде \"Фокус\".Омбудсманът Мая Манолова покани представители на протестиращите да присъстват на заседанието на ДКЕВР, но те отказаха. Те настояваха председателят на Комисията Иван Иванов да слезе при тях.Увеличаването на цената на водата е несправедливо, каза Манолова по време на общественото обсъждане на Комисията.\"Тук съм заради тревогата на гражданите от предстоящото увеличение на цените на водата и заради десетките жалби, свързани с цената и качеството на услугата, както и с отношенията на гражданите и ВиК дружествата. Наясно съм, че предложеното увеличение на цената на водата във ВиК дружествата е предварително заложено и фигурира в съответните нормативни документи, но това, че е заложено и предвидено не означава, че е справедливо. Казвам го направо - това увеличение на цената на водата не е справедливо заради ниските доходи и заради социалната непоносимост\", каза още омбудсманът.С най-висок процент се увеличава цената на водата във ВиК Видин, Бургас, София, Благоевград и Добрич. \"В същото време социалната поносимост на ВиК услугите в тези региони за 2019 г. намалява, отбеляза Манолова. Това, по думите й, показва, че доходите на домакинствата намаляват на фона на увеличението на цените на водата в съответните региони. Това реално утежнява още повече и без това влошаващото се състояние на българските домакинства предвид ръста на основни стоки и други услуги. Липсва и подобрение на качеството на услугата - на качеството на водата и на показателите, отнасящи се до загуби на вода, изтъкна Манолова. Според омбудсмана липсват и реално извършени инвестиции. ", "date": "2018.12.17", "title": " Сблъсъци пред ДКЕВР заради поскъпването на водата "}
{"url": "http://www.cross.bg/leva-fandukova-iiordanka-1591828.html", "text": "/КРОСС/  И през 2019 година не залагаме увеличение на местните данъци и основни такси, заяви кметът на София Йорданка Фандъкова на семинар за представянето на проектобюджета на Столична община за 2019 година.\"184 млн. лева повече са собствените ни приходи\", посочи тя. \"Предложението ни е да се приемат минимални прагове за автомобилите и имотите в курортните селища\", уточни още тя по повод последните промени в закона. Най-много пари в бюджета на столицата са заделени за градския транспорт - 447,9 млн. лева, а 306 млн. от тях са за строителството на първия и втория участък от третата метролиния.\"Нашето предложение към момента е проектобюджетът на Столична община за 2019 г. да бъде в размер на 1 млрд. 623 млн. лева\". Това каза кметът на Столична община /СО/ Йорданка Фандъкова по време на представянето на проекта за бюджет на СО за 2019 година в Правец. По думите й капиталовата програма, която се разписва в бюджета, е в размер на 551 млн. лв. като от тях 58 процента са средства, които са защитни и привлечени от европейските програми. Техният размер е 324 млн. лв.Йорданка Фандъкова посочи, че общо за транспорт и транспортна инфраструктура се предвиждат 447,9 млн. лева, като 306 млн. лв. са отделени за строителството на първия и втория участък на третата линия на метрото. Тя обяви, че следващата година ще бъдат пуснати в експлоатация първите 8 км от бул. \"Владимир Вазов\" до \"Красно село\". През 2020 г. ще бъдат готови и следващите 4 км. По този начин метрото ще достигне до Околовръстния път при Горна баня. Там в момента се изгражда и ж.п. гара, за да има връзка с интермодерен терминал, добави столичният кмет.\"Средствата, които предвиждаме за строителството на метрото за следващата година, които са в размер на 306 млн. лева, включват и общинското финансиране, което е в размер на 82,5 млн. лв.\", съобщи Йорданка Фандъкова. Тя допълни, че останалите средства са осигурени по Оперативна програма \"Транспорт\".За изграждането на ремонта на основни улици и булеварди, в които влизат и 15 големи обекти, средствата са 47,5 млн. лв., посочи Фандъкова. 38 млн. лева са заложени за ремонт и поддръжка на улиците на територията на цялата община. Предложението е да бъдат инвестирани 4,5 млн. лв. за изграждането на улично осветление, каза още кметът на СО.32,8 млн. лева са предвидени за закупуването на 13 нови трамвайни мотриси. Отделно, заедно с общинското дружество \"Столичен автотранспорт\", ще се инвестират около 100 млн. лева за закупуването на нови автобуси, допълни Фандъкова.За поддържането на чистотата на града, както и за възстановяване на паркове, градски градини и междублокови пространства, се отделят 167 млн. лв., добави столичният кмет. Фандъкова изтъкна, че 6 млн. лева. повече в сравнение с изминалата година ще бъдат насочени за повече миене, машинно метене и събиране на едрогабаритни отпадъци. \"Това са мерки, които сме заложили в програмата ни за подобряване на чистотата на атмосферния въздух\", каза Йорданка Фандъкова. За поддръжка на зелените площи са предвидени 8,6 млн. лв.Кметът на Столична община посочи, че в инвестиционната програма са заложени и 17,7 млн. лева за рекултивация на стари сметища. Предвижда се създаване на общинска мрежа със сензори за измерване на чистотата на атмосферния въздух. Ще бъдат закупени 22 сензора за 670 000 лева. Към тях се добавя и закупуването на мобилна автоматична станция за измерването на качеството на атмосферния въздух. \"Това безспорно ще ни позволи да имаме по-точна информация, съвсем научно подплатена, за да предприемаме по-адекватни мерки\", заяви Йорданка Фандъкова.Снимка БТА", "date": "2018.12.17", "title": "Фандъкова: Няма да увеличаваме данъците през 2019 г., 90% от автобусите ще са нови "}
{"url": "http://www.cross.bg/hotela-zhena-ybiiistvoto-1591842.html", "text": "/КРОСС/  37-годишният Димитър Ръжев е задържаният за  на 24-годишна жена в столичния хотел \"Рила\". Мъжът, както и жертвата му, са от Пловдивско, имали са връзка и са пристигнали преди няколко дни в София, съобщиха Нова телевизия и БНР. В хотела обаче на 15 декември е регистрирана само жената.По неофициална информация последните три дни двойката обикаляла из столични заведения. Снощи обаче са се скарали в хотела. Жената е удушена, главата й е ударена и е прободена в областта на лицето. По непотвърдени данни, тя се казва Златена С. и е от град Гълъбово, а е открита със забита вилица в окото.Сигналът за убийството е подаден малко след 8 часа тази сутрин от служителки на хотела, след като 37-годишният мъж отишъл на рецепцията във видимо нетрезво състояние. По него имало и следи от борба.На място са изпратени екипи на полиция и Спешна помощ, като тялото на 24-годишната жена е намерено в стаята на двойката на петия етаж. Медиците обаче само са констатирали смъртта й.Димитър Ръжев е криминално проявен - има регистрация за грабеж и притежание на фалшиви пари. Не е лежал обаче в затвора. Предстои да бъде направена психиатрична експертиза, тъй като има данни, че мъжът има психически отклонения, съобщи пред журналисти началникът на столичното Първо районно РПУ Калоян Милтенов. По думите му, жената е убита по особено жесток начин.На мястото на убийството продължават огледите и обиски за наркотици. Причините за тежкото престъпление се изясняват.Снимка Булфото", "date": "2018.12.17", "title": "Убитата в хотел жена е била удушена, убиецът е приятелят й"}
{"url": "http://www.cross.bg/italiya-mantyrov-ryski-1591843.html", "text": "/КРОСС/  Трансадриатическият газопровод (ТАП), който ще свърже Гърция и южната част на Италия може да се използва и за транспортирането на руски газ, каза в интервю за италианския вестник \"Стампа\" руският министърът на промишлеността и търговията Денис Мантуров.Не е съвсем правилно да се казва, че \"Турски поток\" е алтернатива на ТАП. Има вариант, който предвижда, газопроводът Гърция-Албания-Италия, когато бъде завършен, да пренася руски газ, каза Мантуров, цитиран от ТАСС.Той отбеляза, че новата вече формираща се конфигурация от системи за транспортиране на руски газ по \"Южния коридор\" (Турция-Балканите-Италия) позволява да се говори за голяма гъвкавост както на доставките, така и на разпределението.Той добави също така, че реалното преимущество за всички страни, включително Италия, ще може да се види след две години.Мантуров е в Рим, където днес в италианското външно министерство ще се състои заседание на руско-италианския съвет за икономическо, промишлено и валутно-финансово сътрудничество. Той е начело на руската делегация.Южният газов коридор, проект на стойност 40 млрд. долара, ще измине над 3500 км от Баку до Южна Италия през територията на Грузия, Турция, Гърция, Албания. Отделните му сегменти са Южнокавказкият тръбопровод, Трансанадолският газопровод (ТАНАП) и Трансадриатическият газопровод (ТАП). За основен източник на газ за системата се счита находището \"Шах Дениз\" в шелфа на Каспийско море със залежи от 1,2 трлн. куб. метра. ", "date": "2018.12.17", "title": "Русия: Ще пуснем газ и по \"Южния коридор\""}
{"url": "http://www.cross.bg/nikol-obzhalva-prisudata-1591841.html", "text": "/КРОСС/  16-годишният Иван Иванов от Бургас, подсъдим за убийството на 11-годишната Никол Йончева, обжалва присъдата си от 8 години затвор. Процесът се гледа при закрити врата. Иван е осъден от Окръжния съд в Бургас, за това, че уби Никол с нож в асансьор.Защитата му обжалва единствено размера на присъдата и поиска нова комплексна психиатрично-психологична експертиза на Иван. Самият той твърди, че е невинен, а близките му продължават на лансират версия за непознат мъж, който е убил Никол. Според тях разследващите са скрили важна информация, която би могла да оневини сина им.", "date": "2018.12.17", "title": "Подсъдимият за убийството на 11-годишната Никол от Бургас обжалва присъдата"}
{"url": "http://www.cross.bg/byrgas-godina-zaedno-1591831.html", "text": "/КРОСС/  Община Бургас отново се е постарала последните часове на старата година да се превърнат в празник и незабравимо изживяване за хората, които предпочетат да посрещнат Новата 2019-та на площад \"Тройката\" заедно със своите съграждани.В музикалната програма има по нещо за всеки вкус. Началото ще бъде дадено в 22.30 часа на 31 декември с изпълнения на любимката на тийнейджърите Дара. След нея на сцената ще се качат Павел и Венци Венц, Жечка Сланинкова и професионален фолклорен ансамбъл \"Странджа\". Водещ на новогодишния концерт ще бъде DJ Мартен, който ще продължи да пуска готина музика след празничното хоро в полунощ.Като допълнение към цялостната атмосфера, след 23 часа на специално обособен от Община Бургас пункт до голямата коледна елха ще започне раздаването на 2000 парчета баница и по чаша вино на всеки желаещ.Елате да посрещнем заедно и весело Новата година на площад \"Тройката\" в Бургас, канят от Общината! ", "date": "2018.12.17", "title": "Бургас посреща Нова година с ансамбъл Странджа, Дара и куп други звезди"}
{"url": "http://www.cross.bg/plovdiv-godina-izdanie-1591820.html", "text": "/КРОСС/  Пловдив отново попадна в класация за най-добрите туристически дестинации на престижно издание. Градът е акцент в статия на „New York Post\", след като миналата седмица бе рекламиран и от \"CNN Travel\".  Пловдив e описан като една от Европейските столици на културата за 2019 година и е нареден между най-добрите дестинации от всички континенти.   „Живописният Пловдив е вторият по големина в България град и в историята му е останал отпечатък от управлението на почти всяка империя от древността - през персите до римляните и турците. Сега празнува своята година в светлината на прожекторите с около 500 фестивали, изложби, представления, шоу-програми и други събития не само в града, но и в целия Южен централен регион на България\", разказва престижното издание.  С богатата си програма за наближаващата 2019 година, когато Пловдив ще е Европейска столица на културата, градът все по-често попада във фокуса на международните медии като топ туристическа дестинация.", "date": "2018.12.17", "title": "Пловдив е в ТОП класация на „New York Post“"}
{"url": "http://www.cross.bg/biznesa-razvitieto-firmi-1591824.html", "text": "/КРОСС/  Бизнес климатът у нас се е влошил през изминаващата година. Това каза председателят на Българската стопанска камара (БСК) Радосвет Радев, позовавайки се на резултати от проведено сред 740 фирми проучване, съобщава БГНЕС. Допитването „2018 г. през погледа на бизнеса\" е направено в периода от 1 ноември до 1 декември.От анализа става ясно, че 49% от анкетираните фирми отчитат застой в развитието си, а 26% влошаване през тази година в сравнение с 2017-та. Едва 24% от анкетираните определят 2018 г. като успешна за развитието на бизнеса им.", "date": "2018.12.17", "title": " БСК: Бизнес климатът у нас се е влошил през 2018-та"}
{"url": "http://www.cross.bg/sting-bulgariya-rege-1591825.html", "text": "/КРОСС/  През 2017 и 2018 година Sting направи три изключителни концерта в България и рекордно бързо разпродаде \"Арена Армеец\" и два пъти Античния театър в Пловдив. В София беше придружен от сина си Joe Sumner, а в Пловдив - от реге иконата Shaggy, с когото издадоха съвместния албум 44/876, спечелил награда Грами за Най-добър реге албум. През 2019 година Sting е включил България в новото си европейско турне. То носи името \"My Songs\". Многобройните почитатели на великия музикант ще имат удоволствието да станат част от едно ново невероятно и динамично шоу. Те ще имат възможността да чуят най-обичаните песни на Sting, белязали впечатляващата му кариера, като \"Englishman In New York,\" \"Fields Of Gold,\" \"Shape Of My Heart,\" \"Every Breath You Take,\" \"Roxanne,\" \"Message In A Bottle\", и др.", "date": "2018.12.17", "title": "Sting с един нов специален концерт в София догодина"}
{"url": "http://www.cross.bg/protiv-otnosheniya-protzenta-1591827.html", "text": "/КРОСС/  Българите са умерено толерантни, когато става дума за семейните отношения, но 78 процента са категорично \"против\" еднополовите бракове. Това показват данни на „Галъп интернешънъл\" от началото на декември. Проучването е проведено между 30 ноември и 7 декември сред 818 пълнолетни българи. 70% от участвалите в допитването се обявяват в защита на правото на аборт и развод.Над 70% защитават правото на съжителство без брак и деца в съжителство без брак. Това показва, че по въпроса за семейните отношения и децата обществото ни по-скоро е възприело по-либерален стандарт. Категорично обаче е нежеланието за допускане на еднополови бракове. Те събират най-голям дял отрицание в изследването - 78% са \"против\". Бракът между лица от един и същи пол се одобрява от едва 12%.Около две трети от пълнолетните българи се обявяват \"за\" възможността хора от различни етноси и раси да сключват брак помежду си, отчита още изследването. Очевидно етносът и расата към днешна дата вече не се разглеждат като възпиращ фактор в семейните отношения. Идеята за възпитателно насилие не се споделя широко. Макар и с повече нюанси, по-скоро надделява мнението, че шамарите за децата не са приемливи.57 процента от анкетираните не одобряват възпитанието по макаренковски. Според 29 на сто, родителите могат да удрят шамари на децата си, а 14 процента не могат да преценят.\"Галъп интернешънъл\" редовно проверява и отношението към насилието над жени. В изследване наскоро се оказа, че то се отрича широко и само 7% възприемат, че мъжът може да удря жена. Въпросните 7% обаче се равняват на над 300 000 души, а е възможно да има \"скрити\" отговори - което означава, че тревогата остава валидна. И още данни от изследването. 75% нямат нищо против основно мъжът да отговаря за доходите в семейството. И мъже, и жени отговарят в еднаква степен с \"да\". ", "date": "2018.12.17", "title": "78% от българите са против еднополовите бракове"}
{"url": "http://www.cross.bg/kontzerti-prokyratyrata-proveryava-1591816.html", "text": "/КРОСС/  Прокуратурата проверява промоутърската компания, която се провали в организацията на серия концерти и не върна парите за билети на зрителите. Причината е, че от „Моко Сълюшънс\" се опитали да платят за наема на зала 1 на НДК. с фалшиви документи. Стотици зрители се оказаха потърпевши от схемата, компанията „Моко Сълюшънс\" дължи сериозни суми на „Музикаутор\", НДК и зала „Арена Армеец\". Големите световни звезди, които е трябвало да гостуват не са получили хонорарите си, показва проверка на БТВ. От екипа на Хосе Карерас признават, че са  разочаровани. Не е платено и на руската звезда Григорий Лепс, а екипът е ощетен с хиляди долари от проваления концерт в София.Подведен е бил и екипът на легендата на балканската музика Горан Брегович, чиито концерти в Античния театър в Пловдив са спасени от провал от друг организатор. Потърпевшите сезират прокуратурата, която да провери дали в случая става дума за фалит или за измамна схема. ", "date": "2018.12.17", "title": "Прокуратурата проверява промоутърска компания заради провалени концерти"}
{"url": "http://www.cross.bg/greii-vselena-krasota-1591814.html", "text": "/КРОСС/  24-годишната Катриона Грей от Филипините бе коронована за \"Мис Вселена\" днес на конкурса за красота в тайландската столица Банкок. Катриона Грей е филипинка от австралийски произход. Тя е телевизионна водеща, певица и манекенка.На въпроса кой е най-важният урок, който е научила в живота си, Грей отвърна, че се е научила да бъде благодарна и да се стреми към красота, докато преподавала на деца в неравностойно положение в предградията на Манила.Втора след Грей се класира 24-годишната Тамарин Грийн от Южна Африка, а трета - Стефани Гутиерес от Венецуела.67-ият конкурс \"Мис Вселена\" се състоя за трети път в Тайланд, който последно бе домакин на състезанието през 2005 г. ", "date": "2018.12.17", "title": "24-годишна филипинка е новата \"Мис Вселена\""}
{"url": "http://www.cross.bg/rysiya-provokatziya-lavrov-1591829.html", "text": "/КРОСС/  Украинският президент Петро Порошенко подготвя провокация на границата с Русия, каза външният министър на Русия Сергей Лавров пред радио \"Комсомолская правда\", цитиран от РИА Новости. Според получената информация се готви въоръжена провокация, предвидена за края на декември, уточни Лавров.По мнението на руския министър Киев координира подобни стъпки със \"западни куратори и попечители\".\"Той ще получи отговор и то тежък, уверявам ви\", заяви Лавров, като отбеляза, че \"Русия няма да позволи на Порошенко да наруши правата, които жителите на Крим са защитили в съответствие с международното право\".Порошенко бил съветван да поддържа бойни действия с ниска интензивност, за да може непрекъснато \"да крещи пропагандно, че руснаците нападат Украйна\", но да не стига дотам, че да предизвика пълномащабен отговор\", изтъкна Лавров.Киев направи \"последната си голяма провокация\" на 25 ноември, когато корабите на украинския флот \"Бердянск\", \"Никопол\" и \"Яна Капу\" нарушиха държавната граница на Русия и маневрираха опасно в продължение на няколко часа, игнорирайки законните искания на руските власти, отбелязва РИА Новости. В резултат Русия задържа нарушителите - трите кораба с общо 24 военни, сред тях двама служители на Службата за сигурност на Украйна. Те бяха арестувани по обвинения в нарушаване на държавната граница. ", "date": "2018.12.17", "title": "Сергей Лавров: Киев готви нова военна провокация по границата"}
{"url": "http://www.cross.bg/kazashki-hora-godini-1591830.html", "text": "/КРОСС/  Най-старият музикално-танцов ансамбъл на Русия - световноизвестният Кубански казашки хор ще направи първото си турне в България през идната година. От 18 до 22 юни легендарните казаци ще пеят в пет български града: 18 юни - зала 1 на НДК, 19 юни - Велико Търново, 20 юни - Варна, 21 юни - Бургас, 22 юни - Пловдив.  Кубанският казашки хор е основан в град Екатеринодар - днешен Краснодар, преди 207 години. В определен смисъл Кубанският казашки хор е истински исторически паметник. Ансамбълът пази, развива и пренася през вековете богатите певчески и танцови традиции на Кубанския край. В неговия репертоар се съхраняват над 4000 произведения от различни епохи. Изпълняват се най-популярните казашки руски и украински песни и танци. Те са отражение на вековната история на една велика патриотична общност - казаците. Повечето от текстовете са за себеотрицанието и жертвоготовността на казака в името на отечеството, за връзката на война с верния му кон, за любовта към родината. Но музиката на ансамбъла е събрала и запечатала и  трагичните събития от времето на Гражданската война, когато казачеството е подложено на гонения, както и на репресиите от 30-те години на миналото столетие, на съветската естетика в изкуството. Изпълненията на хора са грандиозни, емоционални и въодушевяващи.  В състава на ансамбъла са над 100 души - певци, танцьори и музиканти. Художествен ръководител и главен диригент на хора е народният артист на Русия, Украина, републиките Абхазия, Адигея и Карачево-Черкезия, проф. Виктор Захарченко. За концертите пред българската публика ще дойде пълният състав от певци, музиканти и танцьори и всички солисти. Избрана е програма \"Най-доброто за 200 години\". Сред песните са любимите \"Любо братцы, любо\", \"Ты прости меня, родная\", \"Когда мы были на войне\", \"Распрегайте, хлопцы, кони\" и други емблематични казашки песни.  Хорът е основан на 14 октомври 1811 г. под името Черноморски военен певчески хор, благодарение на усилията на протойерей Кирил Россинский и регент Григорий Гречинский. И досега ансамбълът прави почетни участия в празнични  тържествени литургии и това е особена чест за всеки християнски храм. След 50-годишно съществуване - през 1861 г.съставът е преименуван на Кубански военен певчески хор, като освен участия в църковни богослужения, започва да изпълнява и светски концерти.  С идването на съветския режим започват проблемите на хора. През 1921 г. той е разпуснат, за да бъде съживен отново през 1936 г. от  Григорий Концевич и Яков Тараненко. Година по-късно Концевич е арестуван и разстрелян от властите. Въпреки това хорът се разраства и през 1939 г. в състава му се включва и танцова група. През 1961 г. по инициатива на тогавашния партиен лидер - Никита Хрушчов, ансамбълът отново е разформиран. Повторното възраждане на Кубанския казашки хор става през 1968 г. под ръководството на Сергей Чернобай. През 1974 г. ръководител на ансамбъла става Виктор Захарченко и днес, 40 години по-късно, той продължава да изпълнява тази длъжност. Под негово ръководство на сцената се внасят повече автентични фолклорни елементи. Самият той взима дейно участие в изучаването на казашката култура и събирането на народни песни и стихове. В този период хорът получава и най-големите си признания и почетното звание „Академичен\". А по случай 200-годишния юбилей на името на Кубанския казашки хор е наименуван астероидът 243204 като Кубанхория. Пълното название на хора е Государственный академический орденов Дружбы народов и святого благоверного великого князя Димитрия Донского I степени Кубанский казачий хор.  Българската публика ще има възможността да се наслади на изпълненията на великолепните казашки атамани и кубански красавици благодарение на продуцентска агенция \"БГ Саунд Стейдж\".\n\t\t\t\t\t", "date": "2018.12.17", "title": "Легендарният кубански казашки хор с турне в пет български града догодина (видео)"}
{"url": "http://www.cross.bg/ychastuk-zhelyazkov-rosen-1591832.html", "text": "/КРОСС/  Откриването на поредния автомагистрален участък е резултат от устойчивата политика на цялото правителство за изграждане на транспортна свързаност между регионите. Това заяви министърът на транспорта, информационните технологии и съобщенията Росен Желязков, по време на днешното откриване на 24-километровия участък от АМ „Струма\", свързващ градовете Кресна и Сандански. На събитието присъстваха още министърът на регионалното развитие и благоустройството Петя Аврамова, заместник-министърът на икономиката Александър Манолев, председателят на УС на Агенция „Пътна инфраструктура\" Светослав Глосов, народни представители, кметове и др.Министър Росен Желязков изтъкна, че усилията за подобряване на благосъстоянието на населените места са насочени както към Южна, така и към Северна България, и доказателство за това са осигурените преди седмица средства за изграждането на АМ „Хемус\". Всичко това нямаше да бъде факт без последователната политика на премиера Бойко Борисов и далновидността му, че свързаността е инвестиция в бъдещето на всеки регион, каза още Желязков. По думите на транспортния министър до момента са изградени 93 км от автомагистралата до Гърция, а срокът за строителството на оставащите 57 км е 2023 г. „Оптимисти сме, че ще успеем да реализираме заложената програма в срок и след 5 години ще пътуваме от София до ГКПП Кулата за един час и половина\", коментира Росен Желязков.***Строителството на автомагистралния участък завършва предсрочно и се финансира от ОП „Транспорт и транспортна инфраструктура\" 2014-2020 г. Отсечката е част от по-мащабен проект \"Автомагистрала „Струма\" - Лот 3.1, Лот 3.3 и тунел „Железница\". Общата стойност на осигурените средства за тези три участъка е около 750 млн. лева, от които над 280 млн. лева са за завършения вече Лот 3.3 „Кресна-Сандански\". Това е първият участък от автомагистрала, при който се внедряват интелигентни транспортни системи още в процеса на строителство. Те включват станции за броене и управление на трафика, видео наблюдение, измерване на теглото на превозните средства и метеорологично наблюдение. Аналогични системи предстои да бъдат изградени и в обхвата на АМ „Тракия\", отново  финансирани от ОПТТИ 2014-2020.", "date": "2018.12.17", "title": "Росен Желязков: АМ „Струма“ е резултат от устойчивата политика на правителството"}
{"url": "http://www.cross.bg/suvet-ministerskiya-zaplata-1591850.html", "text": "/КРОСС/  Националният съвет за тристранно сътрудничество ще заседава във вторник - 18 декември, съобщиха от правителствената пресслужба. Заседанието е от 11.00 ч. в сградата на Министерския съвет.На заседанието ще бъдат обсъдени проект на Постановление на Министерския съвет за изменение и допълнение на Наредбата за пенсиите и осигурителния стаж, проект на Постановление на Министерския съвет за определяне на нов размер на минималната работна заплата за страната за 2019 г., както и предложение на КТ \"Подкрепа\" за актуализиране на минималния размер на допълнителното трудово възнаграждение по чл. 8 от Наредбата за структурата и организацията на работната заплата.", "date": "2018.12.17", "title": "Националният съвет за тристранно сътрудничество ще заседава на 18 декември"}
{"url": "http://www.cross.bg/osobeno-garantirane-bankite-1591818.html", "text": "/КРОСС/  Софийска градска прокуратура внесе в съда обвинителен акт срещу двама от квесторите на КТБ за умишлена безстопанственост в особено големи размери, представляваща особено тежък случай, съобщиха от държавното обвинение.Станислав Лютов и Елена Костадинчева са предадени на съд, затова, че в периода от 20 август 2014 г. до 14 януари 2015 г., действайки в качеството си на длъжностни лица - квестор при „Корпоративна търговска банка\" АД, в съучастие като извършители, при условията на продължавано престъпление, не са положили достатъчно грижи за стопанисването и запазването на повереното им имущество и от това последвали значителни щети на Фонда за гарантиране на влоговете в банките (ФГВБ), като деянието е извършено умишлено и причинените вреди са в особено големи размери - общо 1 070 383,83 лв. Престъплението представлява особено тежък случай.Престъпното поведение на двамата обвиняеми се състои в разпореждане за осчетоводяване на предсрочно прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към „Фонд за гарантиране на влоговете в банките\" (ФГВБ) в нарушение на Закон за гарантиране на влоговете в банките.По отношение на двамата обвиняеми е взета мярка за неотклонение „Подписка\".Ако бъдат признати за виновни Лютов и Костадинчева могат да получат наказание \"лишаване от свобода\" от 3 до 12 години, както и „лишаване от право да упражняват определена професия или дейност\" и „лишаване от право да заемат държавна или обществена длъжност\".Снимка Архив", "date": "2018.12.17", "title": " Съдят двама от квесторите на КТБ за умишлена безстопанственост "}
{"url": "http://www.cross.bg/priemna-nikolaii-tzonkov-1591821.html", "text": "/КРОСС/  На 18 декември, от 15.00 до 17.00 часа, народният представител от „БСП за България\" Николай Цонков и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2018.12.17", "title": "Николай Цонков и Иван Таков от БСП отварят приемна за граждани"}
{"url": "http://www.cross.bg/dvizhi-raiion-retrotramvaii-1591817.html", "text": "/КРОСС/  Празничен ретротрамвай ще се движи из столицата от днес, съобщиха от Столична Община. За осма поредна година организатор на \"Коледна феерия - 2018\" е район \"Средец\", съобщиха от администрацията.До 23 декември малки и големи ще могат да се повозят на ретромотрисата, да се снимат с Дядо Коледа и да получат подаръци.Заради ремонта на ул. \"Граф Игнатиев\" атракционната мотриса няма да пътува по обичайния си маршрут, а по алтернативен. Тя ще се движи изцяло на територията на район \"Триадица\" - партньор на събитието. Спирките са пл. \"Възраждане\" - пл.\"Македония\" - бул.\"Прага\" - Националния дворец на културата - бул.\"Пенчо Славейков\" - 14-ти ДКЦ - Читалище \"Петър Берон\" и кв. \"Иван Вазов\". Трамваят ще тръгва на всеки кръгъл час от пл.\"Възраждане\" и на 30 минути от кв. \"Иван Вазов\". През работните дни ще се движи от 15.00 до 19.00, а в почивните дни от 10.00 до 14.00 ч.Разходката с коледния ретро трамвай ще е безплатна за децата, но те трябва да бъдат придружени от възрастен с редовен превозен документ.При откриването на \"Коледна феерия-2018\" вокалната група на 38 ОУ \"Васил Априлов\", с ръководител г-жа Мариана Дикова, ще изпълни детски коледни песни. ", "date": "2018.12.17", "title": "Празничен ретротрамвай тръгва из столицата"}
{"url": "http://www.cross.bg/kantardzhiev-pikut-gripa-1591803.html", "text": "/КРОСС/  Грипът вече ни атакува. Пикът му се очаква през януари. Късно ли е вече за ваксина и защо България оглави поредна негативна класация на Евростат? Гост в студиото на Сутрешния блок на БНТ беше проф. д-р Тодор Кантарджиев, директор на Национален център по заразни и паразитни болести.За лечението на грипа най-важното е да се разбере, че това е грип. Грипът за разлика от всички други вирусни зимни заболявания се развива и те \"сграбчва\" за около 2-3 часа. В рамките на тези 2 часа губиш сили, болки по мускулите, болки по ставите, главоболие, страх от светлината, суха кашлица или болка в гърлото, или започва да не ти стига въздуха, чести двигателни движения и кожата ти става сива, коментира проф. Кантарджиев. Той препоръча при наличие на тези симптоми хората да се обадят на своя личен лекар, който ще им изпише едно от двете подходящи лекарства. Той каза още, че трябва да се постъпи в болница при загуба на съзнание, дезориентация или дихателна недостатъчност. ", "date": "2018.12.17", "title": "Проф. д-р Тодор Кантарджиев: Пикът на грипа ще бъде през януари"}
{"url": "http://www.cross.bg/muzhut-izbyaga-politzaii-1591823.html", "text": "/КРОСС/  Задържан е мъжът, който блъсна полицай и избяга. Инцидентът стана в София, след като 23- годишният Захари Чернев не спрял за полицейска проверка. Колата му е открита изоставена в Студентски град. В нея полицаите открили голямо количество хладно оръжие. Блъснатият служител на реда е в болница с множество фрактури и опасност за живота.", "date": "2018.12.17", "title": "Задържан е мъжът, който блъсна полицай и избяга"}
{"url": "http://www.cross.bg/filipov-tarakliya-sergeii-1591822.html", "text": "/КРОСС/  „Сбогом, България!\", написа в своя профил във Фейсбук кметът на Тараклия Сергей Филипов.От съобщението му в социалната мрежа става ясно, че му е отказано българско гражданство.„Говоря за изцяло мои лични чувства\", уточнява Филипов и добавя: „Мисля, че за моята прародина абсолютно никакъв ущърб от това решение няма да има\".„Аз не съм гражданин и не съм кандидат за получаване на гражданство на България. Мен Министерството на външните работи на България ме подложи на някаква особена експертиза и ме призна за човек, нямащ право на гражданство. Бог да е с вас! Увеличавайте своето население за сметка на ... тези, които достойно ще платят за това. Унизил се веднъж, втори път няма да тръгна\", казва още кметът на Тараклия.Тараклия е град с предимно българско население, който се намира в южната част на Молдова. Основан е през 1813 г. от български преселници.Снимка: Профил на Сергей Филипов във Фейсбук ", "date": "2018.12.17", "title": "Кметът на Тараклия Сергей Филипов: Сбогом, България!"}
{"url": "http://www.cross.bg/avtomobila-politziyata-dobrich-1591826.html", "text": "/КРОСС/  Тази нощ горяха два автомобила в Добрич. Според запознати колите са собственост на свидетели по делото „Суджукгейт\", което все още не е влязло в съда и е срещу бившия депутат от ГЕРБ Живко Мартинов.Двата автомобила са почти напълно изгорели. Няма пострадали хора.Обгорял е гаражът, пред който е бил паркиран единият автомобил. Сигнали за палежите в полицията са получен около 3.00 часа през нощта. Колите са били паркирани пред домовете на потърпевшите.От полицията информираха, че се работи по всички версии - от техническа неизправност до умишлен палеж. Образувани са досъдебни производства. ", "date": "2018.12.17", "title": "Запалиха автомобили на свидетели по делото „Суджукгейт\" в Добрич"}
{"url": "http://www.cross.bg/kytiya-podaryava-bebe-1591810.html", "text": "/КРОСС/  Финландското социално министерство подарява на всяка майка всичко нужно за новородено бебе, сочи справка в уебсайта на организацията \"Кела\". Т.нар. \"финландска кутия\" се подарява от 75 години насам и се дава за пример по цял свят как една държава трябва да се грижи за младите семейства.В кутията има около 60 различни продукта, които са нужни като за начало при раждането на бебе. Тя се предоставя само от правителството, като се подарява и на осиновители. Всяко семейство може да прецени дали иска да получи пакета като кутия с продукти или в паричната му стойност.Във финландската кутия има дрешки, чаршафи, бебешка козметика, играчки, тоалетни принадлежности, биберони и книжки.Самата картонена кутия, в която са поставени всички подаръци е с размер, който позволява тя да бъде използвана като креватче за новородено, ако семейството не може да си позволи такова. Финландия е една от държавите с най-нисък показател за смъртност при новородените, като \"финландската кутия\" е част от политиката им. От 2017 г. тази политика е въведена и в Шотландия и някои от американските щати. Болници в Канада и Великобритания също подаряват кутии с всичко нужно на своите пациенти ", "date": "2018.12.17", "title": "Финландското правителство подарява всичко нужно за ново бебе "}
{"url": "http://www.cross.bg/zemyata-planinite-vsyaka-1591813.html", "text": "/КРОСС/  Един от най-мощните инструменти за наблюдение на Земята, които някога са били извеждани в орбита, вече събира данни за планетата и прави прецизни карти за височината на всеки квадратен сантиметър от повърхността й.Сателитът ICESat-2 беше пуснат преди три месеца и е способен да измерва ледените шапки на планетата с точност до 2 см. Въоръжен с прецизен лазер, сателитният инструмент картира всичко - земята, реките, езерата, горите, дори дълбокото морско дъно.ICESat-2 бе изпратен в космоса на 15 септември. Той носи само един инструмент - тежащ половин тон зелен лазер, който изстрелва около 10 000 светлинни импулса всяка секунда. Всеки от тези импулси стига до Земята и отскача нагоре за около 3,3 милисекунди. Точното време се равнява на височината на отразяващата повърхност.Учените искат да използват този \"скенер\" за релефа, за да изследват промените в надморската височина в Антарктида и Гренландия, които биха могли да означават топене на ледовете. Най-ценното в тази лазерна система е, че тя може да \"види\" области, които досега са били извън полезрението на изследователите.Картира се всяка мъничка долина в планините, казва пред BBC Бен Смит от Университета във Вашингтон, Сиатъл, член на екипа. Според него, това досега е било много трудно с наличните алтиметри, които са използвали радарни сигнали вместо лазерни.Заради неточността на тези стари радари, досегашните карти \"показват само голяма бабуна там, където са планините\". Сега обаче долините се картират до най-малката подробност - буквално до последното камъче. ", "date": "2018.12.17", "title": "НАСА създава прецизна карта на Земята"}
{"url": "http://www.cross.bg/zhena-zadurzhan-prestuplenie-1591806.html", "text": "/КРОСС/24-годишна жена е открита мъртва в столичен хотел, има задържан заподозрян за убийството ѝ. Това съобщиха от пресцентъра на МВР. Столични криминалисти изясняват обстоятелствата около тежкото криминално престъпление. Сигналът за откритото тяло на 24-годишната жена е подаден малко след 8.00 часа тази сутрин. На място са изпратени екипи на полиция и Спешна помощ, констатирана смъртта на младата жена. Като съпричастен към престъплението е задържан 37-годишен мъж.Огледът на място продължава и в момента. По случая е образувано досъдебно производство, в рамките на което ще се изясняват всички факти и обстоятелства около тежкото престъпление под ръководството на прокуратурата. ", "date": "2018.12.17", "title": "Откриха тялото на 24-годишна жена в столичен хотел, има задържан"}
{"url": "http://www.cross.bg/pravosudieto-politika-bulgariya-1591809.html", "text": "/КРОСС/  Анализ на прилагането на Наказателния кодекс в България и на ефективността на наказателната политика в страната ще бъде представен утре, 18 декември 2018 г., от 09,30 часа в Бизнес Център Хемус, гр. София. Данните ще бъдат представени в рамките на национална конференция на тема „Наказателната политика в България: динамика и предизвикателства\", която ще бъде открита от заместник-министърът на правосъдието Евгени Стоянов.Изследването, което е поръчано от Министерството на правосъдието по проект „Нова концепция за наказателната политика\" финансиран по Оперативна програма „Добро управление\", е изготвено от ЕСТАТ ООД. Участие в дискусията ще вземат представители на Министерството на правосъдието, Висшият съдебен съвет, Върховният касационен съд, Министерството на вътрешните работи, Комисията по помилването към Президента на България, адвокати, работещи в областта на наказателното производство, представители на окръжните и апелативни съдилища от страната, неправителствени и професионални организации, и други.   ", "date": "2018.12.17", "title": "МП представя анализ да прилагането на НК"}
{"url": "http://www.cross.bg/faza-grypa-otbori-1591805.html", "text": "/КРОСС/  Днес от 13 ч българско време, в централата на УЕФА в Нион ще бъде изтеглен жребият за осминафиналите на Шампионска лига.До тази фаза достигнаха 16 тима - първият и вторият от всяка група, като първите мачове от елиминациите са на 12 и 13 февруари, а реваншите седмица по-късно.Отборите са разделени на две урни. В първата са победителите от груповата фаза, в другата са тези отбори, които заеха втората позиция.При тегленето ще бъдат разминавани отбори от една и съща страна, както и такива, които са били в една и съща група. ", "date": "2018.12.17", "title": "Теглят жребия за елиминациите в Шампионската лига"}
{"url": "http://www.cross.bg/kadri-rabotyat-hora-1591807.html", "text": "/КРОСС/ В 50 % от фирмите ще има повишение на заплатите, заяви пред Нова телевизия Цветан Симеонов - председател на Българската търговско-промишлена палата. Той допълни, че ще има и фирми, които няма да могат да си го позволят - в една четвърт от случаите. Окуражителното е, че не е голям процентът на тези, които смятат да намаляват заплатите -  само 1 % от фирмите. Това е резултат от общите тенденции в държавата - знаете беше обявено 10 % увеличение на доходите в публичния сектор. Бизнесът няма как да изостава, затова 10 % ръст ще има при две трети от фирмите, 20 %, по-високо - в една трета от секторите, което е свързано с известно напрежение във фирмите, над 20 % ръст - при много малко компании, обясни Симеонов. По думите му продължават да се търсят професиите в ИТ сектора, при инженерните кадри, при най-нискоквалифицирания сегмент - шивачи, хранително-вкусова промишленост, асемблиране на части за автомобилната промишленост.Всяка седмица хиляди облекла, произведени в тази русенска фабрика, се изнасят към Париж и другите големи модни столици. Пазар има. Работа също, но не и кой да я върши, разказва собственикът Миглена Христова. Сега във фабриката й работят над 60 служители. През 2019 г. планираме да наемем 40 човека още,  но дали ще успеем - силно се съмнявам. Шивачки, гладачки, технолози, моделиери, склададжии дори няма. Чистачка дори търсихме 9 месеца, обясни тя.Заплатите тук започват средно от 700 лв. за шивачите и кроячите, достигат до 1200 - при технолозите и моделиерите и ги минават - при ръководителите на производства.Според експертите по подбор на кадри обаче проблемът е по-скоро при липсата на подготвени служители.Ръстът на заплатите е изключително висок. Продължава да става въпрос наистина за липса на квалифицирани кадри и липса на интерес  у много хора към дадени сектори, каза Мария Стоева , мениджър в компания за подбор на персонал.Опитите да обучават млади хора също ударили на камък, тъй като за няколко месеца се явили едва трима кандидати.Нискоквалифицираните работници - една много голяма част от тях са в чужбина , а хората-висшисти не искат да работят такива позиции, обясни Стоева. Тук дори са готови да инвестират в нови машини, за да запълнят глада за кадри. В битката за всеки работник в русенско влизат 300 фабрики за производство на облекла и кожа. А начините да ги привличат - започват от безплатен транспорт.За да решат проблема с недостига на кадри някои компании са готови да инвестират и във връщането на работна ръка от чужбина отново в България. Такива са компаниите в ИТ сектора. Ръстът през последните 5 години там е над 100 %, а до края на годината работещите в софтуерните фирми ще достигнат 30 хиляди. Почти половината от компаниите в сектора планират да увеличат служителите си с поне с 25 %. От бранша минават на план Б и питат българите зад граница дали биха се върнали отново. На анкетата им отговарят над 4300 млади хора,  които живеят и работят в над 70 държави.Основен остава въпросът готов ли е бизнесът да предложи на тези българи и подходящата заплата, за да работят отново у нас. Във всички големи икономически райони в страната се очаква да се наемат нови кадри, макар и по-малко от предишни години.Най-сериозен оптимизъм виждаме в секторите „Финанси\", „Застраховане\" и „Недвижими имоти\", както и при бизнес услугите. Средноголемите предприятия смятат да назначат най-много хора - между 50 и 250 души персонал.Най-бавно нещата се развиват в публичен и социален сектор и в минно дело - 2 % ръст, обясни Мария Стоева. Най-много служители бизнесът ще наеме в Пловдив, следвани от София и Варна. ", "date": "2018.12.17", "title": "50% от българските фирми планират увеличение на заплатите догодина"}
{"url": "http://www.cross.bg/rd-dvigateli-rysiya-1591812.html", "text": "/КРОСС/  Русия достави на Съединените щати ракетни двигатели РД-181, съобщи производителят НПО \"Енергомаш\", съобщава Russia Beyond.На 12 декември три двигателя РД-181 бяха доставени на американския клиент Orbital Sciences Corporation. По-рано, на 5 декември, договарящите се страни попълниха и подписаха необходимите формуляри за двигателите\", гласи изявлението.Американците получиха първите два космически двигателя през юни.Съединените щати купуват два типа двигатели от Русия: РД-180 за ракетата Atlas V и РД-181 за Antares. По-рано директорът на \"Роскосмос\" Дмитрий Рогозин заяви, че Русия снабдява Щатите с такива от над три години.Именно Atlas V, задвижван от своите руски двигатели, ще изстреля първия нов американски космически кораб с астронавти на борда - Starliner на Boeing.След пенсионирането на совалката САЩ останаха без свой космически кораб, способен да извежда хора в космоса. От НАСА обаче са избрали руските двигатели за осъществяването на първия пилотиран полет на Starliner, защото те имат впечатляващата 100% успеваемост.Освен своята прочута сигурност, експлоатацията на РД-180 е доста изгодна, защото те изгарят комбинация от течен кислород и ракетен керосин, който е сравнително евтин за производство и съхранение.Първите РД-181 бяха доставени в САЩ през лятото на 2015 г., а на 18 октомври 2016 г. ракетата Antares-230 беше успешно изстреляна от остров Волопс (щата Вирджиния) с помощта на руски двигател. ", "date": "2018.12.17", "title": "Русия достави в САЩ три ракетни двигателя РД-181"}
{"url": "http://www.cross.bg/plovdiv-troleiibysni-zhitzi-1591811.html", "text": "/КРОСС/  Тролейбусни жици се стовариха върху лек автомобил на оживена улица в Пловдив, съобщи кореспондентът на bTV в региона.За щастие няма пострадали, а само материални щетите по автомобила.Движението е отцепено, чака се полиция да обезопаси.Това е пореден подобен инцидент в Пловдив. ", "date": "2018.12.17", "title": "Тролейбусни жици паднаха върху кола в Пловдив"}
{"url": "http://www.cross.bg/bansko-sukrovishta-bunderishka-1591808.html", "text": "/КРОСС/  Най-добрият зимен курорт у нас - Банско откри новия зимен сезон с много настроение, музика и снежни игри с атрактивни награди. 27-годишният софиянец Диян Василев спечели чисто ново Аudi A3 в емблематичната игра „Ловци на съкровища\". Късметлията успя да изрови изпод снега на Бъндеришка поляна сандък №17, в който беше скрита голямата награда - чисто нов луксозен автомобил.„Не мога да повярвам. Това наистина ли се случва на мен\", развълнува се младият зъботехник, който само преди два дни отпразнувал рождения си ден. Той получи ключа от колата с фойерверки на сцената от бранд мениджъра на Audi за България Лъчезар Георгиев. Щастливият собственик на колата се изправи в битка срещу над 400 други ентусиасти, които се състезаваха в „Ловци на съкровища\". Общо организаторите раздадоха 28 награди, скрити в ковчежета под снега.Сред тях имаше 5 сребърни кюлчета „Глаголица\" от Fibank, 5 таблета от А1, както и сезонна карта за ски съоръженията в Банско от „Юлен\". Перлата на Пирин - хотел „Кемпински Гранд Арена Банско\" зарадва ловците на съкровища с три награди - уикенд в хотела, ваучер за двама в СПА центъра и вечеря в ресторант „Коме Прима\". Уикенди за двама в хотел „Стражите\" и в хотел „Мура\", осигурени от \"Балкан Холидейз\" зарадваха други двама притежатели на сандъчета. Шестима състезатели изровиха изпод снега бутилки червено вино, осигурени от Domaine Boyar.От Maxsport подариха три ваучера за пазаруване в бутиковата верига за спортна екипировка, а БНК осигуриха на един от ловците на съкровища 3 литра вино Attitude Pascal Jolivet.Луксозен дамски шал от висококачествени естествени материали от Jermandre отиде в ръцете на друг състезател, който призна на сцената на Бъндеришка поляна, че няма търпение да подари красивия аксесоар на приятелката си.Злато в лифтаВ играта „Открий злато в лифта\" наградени бяха над 100 души. На път към снежните склонове един щастливец откри златна монета, осигурена от Първа инвестиционна банка (Fibank). Други 100 късметлии получиха коктейли от специалния бар на Fibank до сцената на Бъндеришка поляна. В играта с награди се включиха и Maxsport, които бяха подготвили зимни аксесоари за 10 късметлии.Да се състезаваш в отбора на ски звездаИзвестната игра „Влез в отбора на шампиона\" тази година изправи 30 скиори в състезание за най-добро време при спускане по писта „Алберто Томба\". Състезателите бяха разделени в два отбора, водени от звездни капитани. Тимовете на ски легендата Марк Жирардели и шампионката Мария Киркова показаха завидни скиорски умения. Сред любителите най-бърз в състезанието беше Владимир Попов, който получи сезонна карта за ски съоръженията в Банско от „Юлен\". Марк Жирардели постави най-добро време, следван именно от Попов, а трета сред финалистите стана Мария Киркова.Масово спускане на ски звездите и децата от ски клуб „Юлен\" официално постави началото на новия сезон в курорта, а зрелищна заря в ярки цветове оцвети небето над Бъндеришка поляна.Музика и танциНастроението на Бъндеришка поляна не стихна през целия ден. Музикалната част бе изцяло в ръцете на Гери Никол, която получи силна подкрепа от феновете си в планината. Снеговалежът не спря гостите на курорта да пеят заедно с хитовата певица, която държа адреналина висок докрай. В програмата се включиха също и балет „Нова\", диджей Sprite, както и най-усмихнатият водещ Део.Вкусни гозби и пищна заряОт планината партито се пренесе в центъра на града, където се проведе официалната церемония по откриването на зимния сезон с концерт, пищна заря и Коледен базар. Гвоздеят на програмата беше Ути Бъчваров, който сготви грандиозен бански суджук за всички посетители. Вино и 10 златни монети от Fibank зарадваха банскалии и гостите на курорта по време на програмата в центъра на града. ", "date": "2018.12.17", "title": "Софиянец спечели Audi A3 в играта „Ловци на съкровища” в Банско"}
{"url": "http://www.cross.bg/asfalt-polagane-dymite-1591815.html", "text": "/КРОСС/  Полагане на асфалт върху снежна покривка предизвика скандал в Гложене. Клип, изпратен от зрител на bTV, показва пререкания на висок глас между водач и служители на пътностроителна фирма. Вербалният сблъсък заради блокирания път и \"недопустимия строителен процес\" върху него почти прераства до физическа саморазправа, отбеляза телевизията.Това е втори случай в рамките на 10 дни - да се полага асфалт върху сняг. Не разбирам какъв е тоя зор\", разказа гражданинът Данчо Славков. По думите му строителите се държали \"малко нагло\".\"Ситуацията беше много форсмажорна\", призна отговорният за неделното снежно асфалтиране инж. Венцислав Дилков.По думите му вчера сутринта метеорологичните условия били добри, а прогнозата била, че в Тетевенско ще вали следобед. Така работниците асфалтирали едната лента... след което завалял сняг.Дилков подчерта, че е напълно разбира, че е недопустимо да се асфалтира върху сняг, но преценил, че ръбът, който се образува на вече завършената лента може да причини катастрофи. Затова и машините продължили да работят \"с ясното съзнание, че когато времето се подобри, този допълнително положен пласт, който нулира ръба, ще го изфрезоваме и ще го коригираме\".Инженерът беше категоричен, че нещо такова се случва за първи път и не може да се твърди, че от фирмата са разчитали на липса на контрол в неделния ден. \"Тези пари няма да са за сметка на данъкоплатеца, а за сметка на фирмата\", подчерта той.Преди седмица Фейсбук групата \"Велинградчани за Велинград\" съобщиха за полагане на асфалт по време на обилен снеговалеж в града. По този повод в ефира на Нова телевизия председателят на Управителния съвет на Агенция \"Пътна инфраструктура\" инженер Светослав Глосов увери, че не съществува проблем при полагане на асфалт върху влажна повърхност, защото той е с висока температура. Според него всяка една пътна лаборатория може да установи дали има проблем. \"Ще бъдат направени проверки\", добави той. ", "date": "2018.12.17", "title": "Пълен абсурд: Строители полагат асфалт в снега"}
{"url": "http://www.cross.bg/hora-intelekt-nvidia-1591802.html", "text": "/КРОСС/  Nvidia инвестира изключително много в своя изкуствен интелект, а последното му постижение показва, че парите не са били дадени напразно. Специално обучена двойна невронна мрежа е в състояние да генерира лица на хора, които не съществуват, но изглеждат неразличими от истинските.Изкуственият интелект може да създава \"фалшиви хора\" от всякакъв пол, раса и възраст. Изображенията, генерирани от двойната невронна мрежа, са неотличими от снимки на истински хора и за това си има обяснение - изкуственият интелект е бил обучен, като е бил зареден с множество фотоси на реални хора. След като той е изучил чертите им, софтуерът се е научил да \"смесва\" няколко човека в един, а след това да създава и произволни личности.Експерти заявяват, че ако софтуерът на Nvidia попадне в неподходящите ръце, той би могъл да е много опасен. Подобни снимки на несъществуващи хора могат да се използват за провокации, за по-реални ботове и за манипулация на общественото мнение.Научният труд зад проекта на Nvidia е публикуван в arxiv.org. ", "date": "2018.12.17", "title": "Изкуствен интелект създава \"истински\" снимки на \"фалшиви\" хора"}
{"url": "http://www.cross.bg/leps-grigoriii-artist-1591804.html", "text": "/КРОСС/  Първият концерт на руската суперзвезда Григорий Лепс е с нова дата 18 април 2019 г. в зала „Арена Армеец\" София, с нов промоутър ,  организирали безупречно, многократно и по традиция концертите на Филип Киркоров, Большой Московский Цирк, национален балет на Грузия \"Сухишвили\", балет \"Тодес\" и мн. др.Закупените билети за 03.11.2018 ще важат за концерта на 18.04.2019 без допълнителна презаверка.  Концертът в София на 18 април 2019 г. е част от световното турне на артиста \"Ты чего такой серьeзный?\" (\"Защо си толкова сериозен?\"). Легендарният музикант, композитор, продуцент и филантроп от грузински произход, ще изпълни хитсинглите \"Натали\", \"Я тебе не верю\", \"Самый лучший день\" „Я Счастливый\", „Зеркала\", „Лондон\", \"Лабиринт\", \"Водопадом\", \"Ну и что\", \"Плен\" и песните от последния си албум. На сцената с ефектна мултимедия, с изключителния артист Григорий Лепс ще се качи бенд с: трима китаристи, саксофон , синтезатор, ударни, тромпет и беквокали.В музикалното си творчество, легендарният руски изпълнител комбинира поп и рок, а уникалното му присъствие на сцената и характерният тембър му печелят световна слава. Музикалната критика сравнява характерния му стил с руския поет, певец, театрален и филмов актьор и писател - Владимир Висоцки, на когото  Григорий Лепс посвещава албума \"Второй\".За последните 25 години, всяка песен, която Григорий Лепс записва обира овациите на публиката и критиката и се превръща в безпрецедентен хит! Колаборациите му с най-популярните звезди на руската сцена - Тимати, Филип Киркоров, Максим Фадеев, Валерий Меладзе, Стас Пьеха, Ирина Аллегрова  имат огромна популярност, а с  изкусителната Ани Лорак, със съвместната им песен \"Зеркала\" имат над 100 млн. гледания в сайтовете за видео споделяне.  Талантът и харизмата  на Григорий Лепс заслужено му носят множество награди, звания и отличия от най-висок ранг, сред които са:Народен артист на Русия, Народен артист на Ингушетия, Народен артист на Карачаево-Черкезия, \"World Music Award\", \"Златен грамофон\", \"Песен на годината\", \"Шансон на годината\". Григорий Лепс е истинска знаменитост в Русия, като кариерата му включва и участие като жури в музикалния риалити формат \"The Voice\". Една от най-близките му приятелки е Алла Пугачова, като двамата често са канени за водещи на най-престижните конкурси и културни събития в страната.", "date": "2018.12.17", "title": "Концертът на руската суперзвезда Григорий Лепс е с нова дата и нов организатор"}
{"url": "http://www.cross.bg/momenta-zaradi-ysloviya-1591797.html", "text": "/КРОСС/  Мобилното приложение LIMA на Агенция „Пътна инфраструктура\" не работи в момента заради технически проблеми. Това е причината голяма част от хората да попаднат в капан на магистрала „Хемус\" вчера. Това съобщи във включване в сутрешния блок на Нова телевизия „Здравей, България\" Денислав Пейчев от ситуационният център на АПИ. Вчера тежкотоварен камион наруши забраната за преминаване, аварира и препречи движението в посока към София, а чакащи пътници играха хоро в снега. Информацията на сайта на агенцията api.bg обаче се обновява в реално време, такава може да се получи и на дежурните телефони в ситуационния център. Над 600 машини са почиствали пътищата вчера заради обилния снеговалеж в Северна и Западна България. В момента всички автомагистрали и първокласни пътища са без ограничения на движението, републиканската пътна мрежа е проходима при зимни условия, каза още Денислав Пейчев. Заради снега ограничения има само на проходите „Троян Кърнаре\", „Превала\" и на пътя Девин - Михалково. Очаква се около 5-6 см нова снежна покривка в Северна България, но пътищата се обработват превантивно .Опасни условия за движение се очакват в четири области на страната днес. Предупреждения за сняг и поледици има в Плевен, Ловеч, Габрово и Велико Търново. Мъгла с видимост до 150 метра има в района на Русе и на прохода \"Шипка\". Забрана за движение е наложена на тировете по всички магистрали, информират от АПИ. Има ограничения и по някои главни пътища.От КАТ съобщиха, че 30 шофьори ще бъдат санкционирани, заради неспазване на забраната за навлизане камиони над 12 тона по магистрала \"Хемус\". Към момента аутобанът е проходим при тежки зимни условия. Агенция \"Пътна инфраструктура\" ще глоби фирмата, която е трябвало да почиства магистрала \"Струма\" в област Кюстендил, защото не са започнали почистването на снега навреме. Към момента Летище София работи нормално, няма и закъснения в движението на влаковете. ", "date": "2018.12.17", "title": "Кой ще понесе отговорност за снежните блокади и километричните опашки?"}
{"url": "http://www.cross.bg/vinetki-kypyat-vinetka-1591795.html", "text": "/КРОСС/  От днес пускат в продажба новите електронни винетки. Те ще влязат в сила от 1 януари догодина, а шофьорите ще могат да си  купят електронна винетка по няколко начина - през сайта ,  чрез мобилно приложение, от терминали за самообслужване, както и в обекти в търговската мрежа.От 14 часа днес започва продажбата на електронните винетки. Единият начин да се заплати таксата за пътуване по пътищата е чрез терминали за самотаксуване, които работят на 8 езика. В тях се въвежда регистрационния номер на автомобила, електронен адрес, вида на винетката и откога да бъде валидна. Тези терминали ще бъдат поставени в бензиностанциите и на гранично-пропускателните пунктове, обясни директорът на Националното ТОЛ управление Антон Андонов. Електронни винетки ще може да се купят още през сайта  и мобилно приложение, поетапно до края на годината ще бъдат открити пунктове в търговски обекти, където шофьорите ще могат да купят винетки и с пари в брой.На сайта bgtoll.bg има опция и за проверка на валидността й.В момента тече подбор на инспекторите от националната ТОЛ полиция. От началото на януари те ще са по пътищата, за тях са закупени и 105 автомобила. На граничните пунктове контролът ще се извършва от служителите на Агенция „Митници\", които имат достъп до електронната система, обясни още Антон Андонов.Всички шофьори, които имат хартиени винетки, валидни след 1 януари 2019 година, трябва да знаят, че подмяната на хартиена с електронна винетка не е задължителна, но е препоръчителна. Ако шофьорите  изберат да не заверяват електронно винетката си, то трябва да оставят хартиения стикер върху предното стъкло. Цените на винетките се запазват без промяна, а новост е въвеждането на уикенд винетка, която ще струва 10 лв. и ще важи от 12.00 ч. в петък до полунощ в неделя. ", "date": "2018.12.17", "title": "Антон Андонов, Национално ТОЛ управление : Терминалите за електронни винетки работят на 8 езика"}
{"url": "http://www.cross.bg/mesta-rymuniya-surbiya-1591786.html", "text": "/КРОСС/ \t\tСняг заваля и в редица европейски страни. Трима души загинаха при автобусна катастрофа в заснежена Сърбия, където натрупа на места до 50 сантиметра. Затруднено е движението и в Румъния, Хърватия, Унгария. Вали и в Австрия и Швейцария.Автобус с македонска регистрация се е подхлъзнал на пътя и се е преобърнал на магистрала в Южна Сърбия близо до град Лесковац. Съобщава се за три жертви и 32-ма ранени, включително четирима в сериозно състояние. В Сърбия валя цяло денонощие, в столицата Белград снежната покривка е 20 сантиметра.Побеля и половин Румъния. В 9 окръга в западните райони на страната е обявен оранжев код, за други 17 е в сила жълт. Съобщава се за затворени пътища и катастрофи.Летищата работят при зимни условия. В Западна Румъния снежна покривка и паднали дървета блокираха на места железопътното движение. Очаква се снеговалежът да продължи.Мокри и хлъзгави са пътищата и в северозападните, източните и централните части на Хърватия. Заради зимните условия е забранено движението на камиони с ремаркета в планината Лика и по всички пътища от Истрия до Далмация и обратно. Ограничения има на места и заради силен вятър.С подобни проблеми се справя и Унгария. Сняг покри и много райони на Австрия, включително столицата Виена, а в планините отбелязват истинското начало на ски-сезона.Сняг вали и в Швейцария, зимното време предизвика и там автобусна катастрофа с една жертва край Цюрих. Службите на летището в града подържат трафика в зимни условия. ", "date": "2018.12.17", "title": " Затворени пътища и катастрофи заради снега в цяла Европа"}
{"url": "http://www.cross.bg/aleksiev-tonev-lekar-1591796.html", "text": "/КРОСС/  Хирургът д-р Георги Алексиев, избран за лекар на годината от Българския лекарски съюз в Благоевградска област, беше отстранен от работа заради грубо и вулгарно, според ръководството, отношение към пациентите. Хората в града обаче не са съгласни и организират протест в негова защита. Според ръководството на болницата той се държи вулгарно, но според пациентите и самият доктор, той е истински професионалист. Според д-р Алексиев обаче зад мотивите на ръководството стоят личностни и субективни аргументи. Той се закани, че ще съди за клевета директора на болницата д-р Илия Тонев. Това са личности и субективни усещания на д-р Тонев. Липса на административен опит - аз не съм администратор, аз съм хирург. Лошо отношение към пациенти. Смятам, че това е негово пак субективно мнение. /.../ Аз ще го осъдя за клевета. Започва да преминава границата, каза д-р Георги Алексиев.В ефира на „Здравей, България\" директорът на МБАЛ „Югозападна болница\" д-р Илия Тонев заяви, че не вижда нищо притеснително, че пациенти на д-р Алексиев го защитават. Всеки лекар има и доволни и недоволни пациенти и оценяващи го по различен начин. Информацията, която е събирана през годините в болницата е, че отношението на д-р Алексиев към персонала и към пациенти е отвратително, каза д-р Тонев.Директорът на болницата отказа да коментира защо д-р Алексиев е избран за лекар на годината от БЛС. Аз не желая да коментирам решенията на една организация, която събира цялата лекарска гилдия, но мога да отбележа само факта, че един от неговите подчинени участва в Управителния съвет на Районната колегия на БЛС и най-вероятно той е предложил д-р Алексиев за лекар на годината, смята още Тонев. По думите му обаче няма подадени жалби от пациенти срещу д-р Алексиев, но има сигнали за грубо и арогантно поведение. ", "date": "2018.12.17", "title": "Уволниха хирург, избран за лекар на годината"}
{"url": "http://www.cross.bg/avtobysut-ranenite-tzyurih-1591787.html", "text": "/КРОСС/ Една жена загина, а 44 души бяха ранени, когато автобус поднесе на заснежен път и се удари в стена на магистрала край Цюрих, предаде АР. От ранените трима са в сериозно състояние.Автобусът е изпълнявал курс от Генуа в Италия до Дюселдорф в Германия, преминавайки през швейцарската територия. Води се разследване за причините за катастрофата.Автобусът е бил на компанията Флексибус - германски превозвач, който изпълнява курсове между големи европейски градове.Агенция ТАСС съобщава, като се позовава на министерството на вътрешните работи на Русия, че 10 от ранените в автобусната катастрофа са били руски граждани. ", "date": "2018.12.17", "title": "Автобус с руснаци се размаза край Цюрих"}
{"url": "http://www.cross.bg/putishta-putna-zimni-1591794.html", "text": "/КРОСС/  Над 600 машини обработваха републиканската пътна мрежа през изминалата нощ, съобщиха от АПИ. Автомагистралите и всички първокласни пътища са отворени за движение при зимни условия.Поради обилния снеговолеж през изминалото денонощие е ограничено движението на тежкотоварни моторни превозни средства над 12 т през проходите „Превала\" и „Троянски\".Агенция „Пътна инфраструктура\" препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция\". Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.12.17", "title": "Над 600 снегорина чистиха заснежените пътища през нощта"}
{"url": "http://www.cross.bg/komedi-migranti-teatur-1591798.html", "text": "/КРОСС/  Между 200 и 300 мигранти, искащи убежище във Франция, са опитали снощи да нахлуят в парижкия театър \"Комеди франсез\", за да окажат натиск за регулиране на ситуацията им.Докато на сцената на \"Комеди Франсез\" върви пиесата \"Лукреция Борджия\" от Виктор Юго, пред входа на прочутия театър в центъра на Париж мигранти от Африка играят друг спектакъл. Група пришълци, отначало малобройна, се е опитала да проникне в сградата. След като е отблъсната от охраната, към групата се присъединяват близо 300 души с намерение да прекъснат представлението.Полицията е пристигнала бързо на мястото и е разпръснала тълпата със сълзотворен газ. Мигрантите скандирали: \"документи за всички\".Според Агенция \"Франс прес\" инициатори на тази демонстрация са две неправителствени организации, подпомагащи бежанците, които са искали да разговарят с администратора на театъра, който като държавен служител да им съдейства за среща с вътрешния министър Кристоф Кастанер, за да се уреди престоя им във Франция.Пред медиите мигрантите настояват за документи, престой и грижи. ", "date": "2018.12.17", "title": "Между 200 и 300 мигранти се опитаха да нахлуят в парижкия театър \"Комеди франсез\" "}
{"url": "http://www.cross.bg/avtomobil-politzaii-tezhko-1591799.html", "text": "/КРОСС/  23-годишният Захари Чернев, който в събота вечерта , е задържан многократно за разпространение на наркотици, съобщи пред Нова телевизия Ангел Бадънков, началник на отдел \"Криминална полиция\" в СДВР. Рецидивистът успя да избяга и все още се издирва.Инцидентът стана на 15 декември около 23.15 часа, когато екип на специализирани полицейски сили спира автомобилa на Захари Чернев за рутинна проверка. След като той е спрял, полицаите са подходили към него.\"Полицейският автомобил го блокира срещу движението. Той спира. Полицейските служители слизат. Единият подхожда от едната страна,а другият - от другата. В това време шофьорът на автомобила включва задна скорост, удря спрян автомобил и с \"мръсна газ\" прегазва колегата в тревните площи и успява да избяга\", обясни Бадънков.Пострадалият полицай, който е на 39 години, е в изключително тежко състояние, с опасност за живота. Той е настанен в УМБАЛ \"Света Анна\".\"Той е със счупен крак, таз и седем ребра, увреден е и белият му дроб. Ще се наложат операции\", допълни шефът на \"Криминална полиция\". ", "date": "2018.12.17", "title": "Наркодилър е издирваният, който прегази полицай в София"}
{"url": "http://www.cross.bg/deiistviya-slychaya-botyo-1591800.html", "text": "/КРОСС/  Твърде рано е да се правят каквито и да е изводи по случая в намерения мъртъв шеф на КАТ-Казанлък Тодор Николов (на снимката). Бих казал, че в тази ситуация нещата вървят към самоубийство. Това каза в сутрешния блок на Нова телевизия „Здравей, България\" криминалистът Ботьо Ботев.Ако някой е решил да инсценира самоубийство, може ли да осъществи всички тези действия - да стреля с пистолет, който е в неговата ръка и да го остави в същото положение, в което трябва да се намери. Трудно е да се помисли, че подобни действия биха се извършили, но не са изключени и като теория. Ако се стигне до това становище, разплитането на случая става по-лесно, защото да се направят подобни действия, това означава, че той има основание да заблуди разследващите, каза още той.Самоубийството е сложна психологична категория, когато човек е стигнал до подобни съждения и действия. Конкретно по тази ситуация има много неща, които трябва да се изясняват, както в едната, така и в другата страна, обясни криминалистът.Ботьо Ботев заяви, че не трябва да се подценява проверката за корупционни действия в Районното управление. Според информации, дни преди изчезването на Тодор Николова, е имало разкрит служител от вътрешна сигурност, който след това се е върнал на работа. От КАТ - Казанлък обаче отрекоха да има връзка със случая. ", "date": "2018.12.17", "title": "Ботьо Ботев, криминалист: Рано е да се правят изводи по случая с мъртвия шеф на КАТ-Казанлък"}
{"url": "http://www.cross.bg/sgradata-televiziya-bombata-1591801.html", "text": "/КРОСС/  Взривно устройство избухна през изминалата нощ близо до сградата на телевизия Скай в гръцката столица. Има счупени прозорци от първия до последния етаж на шестетажната сграда, нанесени са сериозни материални щети, но няма ранени, съобщиха Ройтерс и ТАСС, цитирайки самата телевизия и вестник \"Катимерини\".Взривът е проехтял в 02,35 ч. местно време след телефонни обаждания до две медии с предупреждения за бомбата. Намиращите се в сградата хора са били евакуирани, допълва БТА.Говорейки пред журналисти от мястото на взрива, министърката на гражданската защита Олга Геровасили каза, че това е нападение срещу демокрацията, но добави, че тя е защитена и не е под заплаха.В Гърция не са редки малките нападения срещу бизнеси, държавни сгради, полицията и политици, отбелязва Ройтерс.Според полицейски кореспондент на телевизията бомбата е съдържала около 5 кг експлозиви и е била поставена в тясна уличка близо до сградата.Терористите са съобщили за поставеното взривно устройство в две гръцки медии и полицията е реагирала незабавно. Журналистите от телевизия \"Скай\" са били евакуирани.Охранителни камери са заснели двама души, които са поставили бомбата пред сградата на телевизията.Политическите сили в Гърция коментираха, че \"бомба срещу медия е удар срещу демокрацията\" и настояват за бързо разкриване на извършителите на атентата. Все още никоя организация не е поела отговорността за бомбата. ", "date": "2018.12.17", "title": "Мощна бомба избухна пред гръцката телевизия Скай "}
{"url": "http://www.cross.bg/dvizhenie-magistrala-putnata-1591793.html", "text": "/КРОСС/ 30 водачи са санкционирани за навлизане на магистрала \"Хемус\", нарушавайки забраната за движение на тежкотоварни автомобили над 12 тона, съобщиха от Пътната полиция. Санкцията включва глоба от 300 лева, лишаване на водача от право да управлява за срок от 1 месец и спиране на камиона от движение за 3 месеца.Към момента магистралата е проходима при тежки зимни условия. От \"Пътна полиция\" съветват шофьорите да карат изключително внимателно.Заради мъгла е ограничена видимостта до 50 м в района на Кнежа и до 100 м в районите на Гривица, Градина, Телиш, област. Плевен.Движението на леки коли по автомагистралите и другите основни пътища е без ограничения, показват последните данни на Пътната агенция. Старопланинските проходи са отворени. Възстановено е движението по пътя Дунавци - Монтана между селата Ружинци и Белотинци. Тежкотоварните камиони отново могат да се движат по магистрала \"Тракия\" между Пловдив и София. ", "date": "2018.12.17", "title": "Глобиха шофьори, нарушили забраната за движение на тежкотоварни автомобили над 12 тона "}
{"url": "http://www.cross.bg/srok-tyutyunut-tyutyunoproizvoditelite-1591819.html", "text": "/КРОСС/  Над 74% от тютюнът реколта 2018 в България е изкупен, като при дребнолистните ориенталски сортови групи „Басми\" и „Каба Кулак\" са преминати нивата от 77%. Разплащането към стопаните се извършва изцяло по банков път в 30 дневен срок, съгласно ЗТТСТИ. До момента тютюнопроизводителите от едролистната сортова група „Бърлей\" са реализирали над 85% от суровината, а от „Виржиния\" около 65%.Очаква се, след пълното приключване на изкупната кампания към края на м. януари 2019 г, да стартира сключване на новите договори за предстоящият стопански цикъл 2019/2020, с които земеделските стопани да се впишат в Регистър на тютюнопроизводителите за 2019 г. Крайният срок за вписването е 31 март. ", "date": "2018.12.17", "title": "Над 74% от тютюнът реколта 2018 в България е изкупен"}
{"url": "http://www.cross.bg/hemys-dvizhenie-zadrustvaniya-1591789.html", "text": "/КРОСС/ Пътищата са проходими при зимни условия, съобщават от Агенция \"Пътна инфраструктура\" (АПИ).Шофьорите трябва да карат изключително внимателно. Жълт код за снеговалежи е в сила в 4 области на северна България: Ловеч, Плевен, Габрово и Велико Търново.След вчерашните пътни блокади и задръствания по повечето магистрали и главни пътища 30 шофьори на камиони са глобени за забранено навлизане на магистрала \"Хемус\".Санкцията за тях е 300 лева, лишаване от право да управляват за срок от 1 месец и спиране на камиона от движение за 3 месеца, затова че са нарушили забраната за движение на машини над 12 тона, уточниха от МВР.Тирове предизвикаха огромни задръствания както на АМ \"Хемус\", така и на магистрала \"Тракия\" и на столичното Околовръстно шосе.Възможно е фирмата, която почиства АМ \"Струма\", да бъде глобена, посочиха от АПИ. ", "date": "2018.12.17", "title": "Зимни условия по пътищата"}
{"url": "http://www.cross.bg/kraii-kaliforniya-riba-1591785.html", "text": "/КРОСС/ Водолази видяха край Калифорния екзотична раирана риба, която явно е достигнала там с отломки след опустошителното земетресение от 2011 г., съобщи в. \"Индипендънт\".Черно-бялата риба Oplegnathus fasciatus за първи път се появи в залива Монтерей край Сан Франциско през 2014 г. Видът не е типичен за американското крайбрежие. Той живее във водите край Япония, Корея и Китай на повече от 8500 км. Единственият начин, по който рибите биха могли да изминат такова огромно разстояние, е по отломки с вълната цунами от 2011 г. Характерно за този вид е, че живее сред водорасли и отпадъци. Затова отломките са били привлекателна среда и с тях рибите са дрифтирали през Тихия океан.Джонатан Гелер от морската лаборатория в Мос Лендинг, Калифорния, изследва как вълната цунами от 2011 г. в Япония е повлияла на морския живот. Той има доказателства, че 289 вида, характерни за японското крайбрежие, са достигнали до Хавай и Северна Америка за шест години.В калифорнийски води са видени няколко представители на Oplegnathus fasciatus, но те надали се възпроизвеждат, защото условията там са по-студени, отколкото са свикнали.", "date": "2018.12.17", "title": "Японска риба измина 8000 км до Калифорния "}
{"url": "http://www.cross.bg/letishte-miliona-pekin-1591774.html", "text": "/КРОСС/  Китай е готова да изпревари Съединените щати като най-големия световен пазар на въздушни пътувания до 2022 г. и не е чудно, че мащабното строителство на летищата в страната не показва признаци на отслабване.Правителството планира да изгради или разшири 74 летища в национален мащаб до края на 2020 г. с цел превозването на огромната цифра от 720 милиона пътници годишно.Никой проект обаче не привлича повече внимание от този за международното летище Пекин Даксинг (Beijing Daxing International Airport), новият авиационен център на китайската столица, който трябва да отвори през септември 2019 г., разказва Си Ен Ен.Пекин наистина изпитва сериозна нужда от втори авио хъб. Съществуващото летище Beijing Capital достига пълния си капацитет, което прави почти невъзможно авиокомпаниите да добавят полети в желани часове.Повече от 95 милиона пътници са преминали през трите терминала на летището, което е, второто най-натоварено летище в света след Хартсфийлд-Джаксън Атланта.Новото летище Даксинг, проектирано от починалата архитектка Заха Хадид и нейните китайски партньори, е построено с визия за бъдещето, с четири писти и терминал с размерите на 97 футболни игрища при откриването на първата фаза.\"Скромната\" първоначална оперативна цел е да бъдат посрещнати 72 милиона пътници и два милиона тона товари годишно до 2025 г.Амбициозният генерален план предвижда изграждането на общо седем писти и приемане на поне 100 милиона пътници и четири милиона тона товари годишно през летището.Строителството на проекта за 11,5 милиарда долара започна през 2014 г., като понастоящем по него се трудят над 40 000 работници. Почти завършеният терминал носи всички отличителни белези на познатите вече проекти на Заха Хадид - с много естествена светлина, нахлуваща през стъкления покрив.Наречено от китайските медии \"Звездата\" заради формата си от пет лъча, свързани с основната зала, Даксинг има за цел да намали дългите обходи за пътниците, което е основна забележка към новопостроените мега-летища по света.Летищните власти са се ангажирали разстоянието между контролните пунктове за сигурност и най-отдалечените изходи към самолети да е до 600 метра.Друго притеснение на пътниците е местоположението на Даксин: в далечната южна част на Пекин, град, известен със своите задръствания. Новото летище е на около 50 километра от площад Тянанмън в центъра на града - и дори далеч от основните бизнес квартали на изток и север.Китайските власти обаче отхвърлят тези притеснения с мотива, че това е много повече от едно летище, по-скоро истински интегриран транспортен възел, който ще има и високоскоростната железопътна линия, междуградски услуги и експресни влакове от центъра до летището, всички спиращи точно под терминала. Други обаче казват, че един нов гигантски авиационен център ще предизвика още повече закъснения на полетите до Пекин, които вече са в дъното на подобни класации.", "date": "2018.12.17", "title": "Новото летище на Пекин отваря през септември 2019-та"}
{"url": "http://www.cross.bg/evropa-hora-samo-1591772.html", "text": "/КРОСС/ Германия спешно се нуждае от квалифицирана работна ръка в здравеопазването и в грижите за възрастните и болните хора. И не само там. Какво по-лесно от това да си набави липсите от чужбина? И без това само десните популисти и вечните носталгици са против миграцията.\"Квалифицирана миграция\" е новата вълшебна думичка. Германия демонстрира, че е отворена към света и напълно готова да се включи в световната битка за най-умните глави. Защо тогава да е лоша идеята на германското правителство със закон да се облекчи достъпът до трудовия пазар за желаещи да работят на него млади хора от Балканите? Например за медицински сестри от Косово? Нищо не пречи, разбира се. Особено след като знаем, че в Косово има много безработни медицински сестри, които на всичкото отгоре много биха се радвали да работят в Германия. Да не говорим за това, че много от тези хора отдавна вече имат близки и роднини в Германия, както сочат статистиките. Във всеки случай косовското правителство не ги спира. А германското - още по-малко. Излиза, че тази идея би била и една отлична сделка.За Източна Европа нещата обаче не изглеждат така. Действително при нас на Изток има много безработни медицински сестри, както вече посочихме в Косово. Но не защото нямаме нужда от тях, а просто защото нямаме пари да ги назначим. Нито една друга държава в Европа не харчи по-малко пари за здравеопазване от Косово. Там болните нямат друг избор, освен да се грижат сами за себе си.Но не са само балканските страни - също и младите хора от много от новите страни-членки на ЕС масово бягат на Запад. След промените, поради тази причина Латвия загуби над една четвърт от населението си, а Румъния и Литва - една шеста. Даже в една Унгария шест процента от младите хора са заминали на Запад. Какво да кажем за България, където населението е намаляло с 22 процента в сравнение с 1990 година, и където според прогнозите до 2050 година ще спадне с още една четвърт. Основната причина за това е миграцията (до 2/3), а остатъкът се дължи на ниската раждаемост.Румъния днес може да се \"похвали\" с най-малко лекари на глава от населението в целия ЕС, а Косово - в цяла Европа. Проблемът обаче не е само в здравеопазването - там той просто е най-ярък. И други браншове се оплакват от недостига на работна ръка. Така например броят на строителните работници е намалял драстично в големите градове. В Източна Европа проектите в строителството се влачат с години, защото няма достатъчно работници. Ако заплащането се подобри, цените на жилища обаче ще станат недостъпни за преселниците от провинцията. Получава се дяволски кръг.Не само голата мизерия тласка хората да обръщат гръб на родината си - те бягат на запад и защото могат. Западът ги привлича с по-атрактивните си възможности за обучение. Разликата в заплащането също е водещ фактор, макар и да не е най-важният. Ако говорим обаче за нископлатените професии, тогава вероятността за връщане в родината е по-висока. За това има и други аргументи: децата да растат с майчиния си език, грижата за родителите, които остаряват и т.н. От друга страна са силни и аргументите срещу това: обикновено доходът пада наполовина или дори повече, често по-високата професионална квалификация и опит не се признават у дома, а бюрокрацията работи бавно.Има и още: често завръщащите се заварват работните места заети от нискообразовани техни колеги, които обаче имат по-добри връзки. На Запад обикновено заминават отворените към света и жадни за приключения млади хора. В родината остават по-мудните, по-нерешителните и тесногръдите. Особено хората, които идват от малки населени места, когато решат да се завърнат бързо усещат липсата на разнообразието, на което са свикнали, вкл. на предложения за прекарване на свободното време, по-добрата работа на институциите и съдилищата. В битката за най-умните глави Изтокът винаги е държал по-лошите карти.На фона на всичко това е повече от странно, че обезлюдяването не се е превърнала в гореща тема за източноевропейските страни. Предимно десните партии се опитват да говорят по темата - предупреждават, че нацията се топи, настояват жените най-добре да се върнели край печката в кухнята и слагат знак за равенство между емиграцията и държавната измяна. В това отношение модерните и реформаторски настроени хора предпочитат да са по-умерени в критиките си - включително защото и на тях не им е много чужда мисълта да потърсят щастието си някъде другаде.Ето защо на това трябва да се реагира. Когато цели региони се обезлюдяват, а природата си отвоюва обратно цели села, когато пенсионните системи рухват и вече няма кой да се грижи за застаряващото население, рано или късно това ще стане проблем на целия ЕС.Структурната политика може и да е на първо място проблем на отделните страни-членки. Призивите за помощ обаче не помагат, когато държавите нямат средства да развиват истински регионите си. Чуждестранните инвестиции не могат да предложат решение на проблема с намаляването на населението: ако се повишат заплатите, работниците може би ще останат, но инвеститорите ще отидат другаде. Именно ниските данъци, с които те са били привлечени, са тези, които липсват на държавите, за да развиват своите региони.Тази Европа, която сега се радва на работната ръка от Изтока, рано или късно ще трябва да се погрижи и за оставащите в тези страни. Увеличаването на кохезионните фондове за следващия финансов период, а не обратното - тяхното намаляване, би било едно добро начало в този смисъл. Както и това, средствата от тях бъдат отпускани вече не на брой жители, а за точно определени райони. ", "date": "2018.12.17", "title": "DW: Глад за квалифицирани кадри на запад и север, безработица на юг и изток"}
{"url": "http://www.cross.bg/prohodimi-mesta-snegovalezh-1591791.html", "text": "/КРОСС/  Предупредителен жълт код за силен снеговалеж е в сила за днес в четири области в Северна България. Това са Плевен, Ловеч, Габрово и Велико Търново, където се очаква да се образува нова снежна покривка от около 10 см.Всички автомагистрали и първокласни пътища в страната са отворени за движение.Заради снеговалежа вчера е ограничено движението единствено за тежкотоварни автомобили над 12 тона за прохода Троян - Кърнаре, Предала и пътя Девин - Михалково. Това каза в предаването \"Преди всички\" по \"Хоризонт\" Денислав Пейчев от ситуационния център на Пътната агенция. Движението по АМ \"Тракия\" е нормализирано след вчерашния инцидент, допълни той и отправи призив към шофьорите:\"Съветваме шофьорите наистина да карат много внимателно при зимни условия. Пътищата са отворени, проходими, но трябва наистина да са подготвени, трябва да имат заредени резервоари, заредени телефони, добри чистачки и най-важното - да карат внимателно и да спазват указанията на \"Пътна полиция\", защото в момента в не малко части от Западна и Северна България има сериозен снеговалеж, като снежната покривка достига 30 см на места\".Пътищата в Ловешко са проходими при зимни условия. На места има заснежени и заледени участъци. Някои четвъртокласни пътища и някои улици в града все още не са почистени. Няма места в областта без ток и вода.Във Враца обстановката се нормализира. Пътищата са почистени и проходими при зимни условия. Няма места в областта без ток.Пътната обстановка в Кюстендилския регион се нормализира и пътищата са проходими след обилния снеговалеж, съобщиха от Областното пътно управление. Вчера за часове беше затворен пътят Кюстендил - Дупница заради аварирал снегорин и заседнал автовоз.Децата, които снощи бяха блокирани на хижа \"Алеко\", вече са по домовете си.От Столичната община съобщиха, че през нощта екипи на снегопочистващите фирми са обработвали улици във всички райони на София. Почистват се и спирките на градския транспорт, както и подлезите. През деня екипите ще наблюдават опасните и стръмни участъци в града и ако е необходимо, те ще се обработват отново.Заради мъгла видимостта е намалена до 100 метра в района на Русе. Видимостта е до 150 метра в района на Шипка. Възстановено е движението през проход \"Предела\" за всички превозни средства.Нов 24 км участък от магистрала \"Струма\" ще бъде пуснат за движение днес. Министрите на регионалното развитие и благоустройството Петя Аврамова и на транспорта Росен Желязков ще открият трасето от Кресна до Сандански. ", "date": "2018.12.17", "title": "Жълт код за силен снеговалеж в четири области в страната"}
{"url": "http://www.cross.bg/voda-vodata-komisiyata-1591790.html", "text": "/КРОСС/  Предстоящото поскъпване на водата в редица градове в страната от 1 януари ще бъде обсъждано на открито заседание в Комисията за енергийно и водно регулиране (КЕВР).Най-голям скок е предвиден в Бургас и в София - с 10 на сто. Единствено в Кърджали се очаква да има поевтиняване - с около 1,5 процента.Увеличението на цените на ВиК услугите е заложено в бизнес плановете на дружествата, които бяха одобрени от общините и регулатора още преди година, обясни преди дни Ивайло Касчиев, който оглавява водната дирекция в КЕВР.„Тези цени вече са одобрени и Комисията не може да не ги утвърди и да влязат в сила. Това ще се случи, иначе тези търговски дружества ще съдят Комисията за пропуснати ползи\".Според предложенията от Нова година най-много за вода ще плащат в Шумен, Добрич, Силистра, Варна и Враца, където кубик вода ще струва над 3 лева.За Видин скокът може да стигне до 22 процента, но това ще стане само ако бъде въведена новата услуга „пречистване на вода\".Във Враца и Монтана поскъпването ще бъде ограничено до прага на социалната поносимост. По този повод от регулатора отново настояха за помощи за бедните, които не могат да си плащат сметките за вода.„Това е практика в целия Европейски съюз. Във всяка една държава има механизми за подпомагане на бедните слоеве, тъй като достъпът до вода е основно човешко право\", каза Касчиев.В 12.00 часа ще има протест пред КЕВР срещу подготвяното поскъпване на водата. Демонстрацията се организира в социалните мрежи. Протестът е политически, защото става дума за грешни политически решения, заяви пред \"Хоризонт\" Николай Белалов, председател на Дискусионен клуб за социална местна политика и бивш общински съветник от БСП:„Не знам защо би дошъл десен на този протест, защото левият подход е точно този - проблемът е в концесията и оттам идват повечето недостатъци. Но който дойде, без значение какви са мотивите, щом не му харесва тази цена на водата, е прав, може да има и други решения, освен тези, които виждаме\".  ", "date": "2018.12.17", "title": "КЕВР решава дали да поскъпне водата в редица градове "}
{"url": "http://www.cross.bg/paveta-sofiya-stranata-1591784.html", "text": "/КРОСС/ От 1 януари водата поскъпва от 0,72 до 22%В 24 области и общини водата ще поскъпне от 1 януари от 0,72% в Пловдив до 22% във Видин. Само в Кърджали има поевтиняване - от 2,42 лв. на 2,39 лв.В понеделник в КЕВР ще се проведе открито заседание за цените на ВиК дружества за 2019 г. Това е второто поскъпване от тъй наречения петилетен план за увеличаване на цената на водата, за да се осигурят инвестиции.В София поскъпването е с 9,81%, или кубик вода с ДДС, отвеждане и пречистване ще струва 2,585 лв.286 екобомби цъкат в складове с отровиВ 286 склада в цялата страна залежават близо 6000 тона силно отровни, излезли от употреба пестициди и препарати за растителна защита с изтекъл срок на годност. Това сочат официалните данни на Министерството на околната среда и водите (МОСВ), предоставени на \"Труд\".Голяма част от складовете за съхранение са в населени места, а други - в близост до водоизточници. Химикалите са наследство от ТКЗС и АПК. Освен в складове, те са и в стоманобетонни кубове или така нарачените ББ-кубове.Част от опасните препарати се намират в частни дворове без охрана, до които всеки може да има достъп, разказаха природозащитници и експерти по растителна защита пред вестника. Според тях картината се допълва и от огромния нелегален внос на опасни препарати от Турция.Снегът нокаутира 1000 снегоринаСнегът нокаутира близо 1000 снегорина, които бяха пуснати да почистват основните пътища днес. Въпреки изкараната техника голяма част от страната се оказа в снежен капан. Валежите от сняг и дъжд предизвикаха затруднения и дори блокада на движението в Западна, Северна и Южна България.Проклятието секретарка на преходаЕдин от най-известните вицове през последните години на миналия век бе за разликата между добра и много добра секретарка. Първата казвала: \"Добро утро, шефе\", а втората: \"Вече е сутрин, шефе\". Той се предаваше с кикот от уста на уста в гилдията на любовниците на новобогаташите от прехода, много от които днес вече са официални съпруги - милионерши. Историята на една от тях българската Пепеляшка Евгения Банева обаче не буди съчувствие, а отвращение. Няма хепи енд, а завършва с разбити сърца, изпразнени джобове и окови, вместо брилянти.Българските ученици са сред първенците по отсъствияОтсъствията и бягствата от час са сериозен проблем за българските училища - България е на 8-о място по отсъствия от училище от 58 държави, като страната ни се отличава и по силното влияние на този проблем върху качеството на обучението. Това е един от изводите в допълнителните анализи, съпътстващи престижното международно изследване на грамотността PISA 2015. Това остават и най-актуалните данни към момента в очакване на доклада за проведеното тази година ново проучване PISA 2018.Столичната община не може да обясни липсата на над 8000 тона паветаПрокуратурата проверява липсата на над 8000 тона квадратни сиви гранитни павета, които имат статут на културно-историческо наследство. Сигналът за несъответствие между премахнатите при ремонти павета, положените обратно и наличните в депото във \"Враждебна\" е подаден от общинските съветници Иво Божков и Марта Георгиева, след като повече от година те са правили неуспешни опити да получат информация от кмета Йорданка Фандъкова за наличността на настилката.Сивите квадратни павета са обявени за недвижима културна ценност от местно значение - \"керамични и гранитни паважи, положени преди 1944 г. на територията на град София\". Наричат се още сегментен паваж или среден паваж и представляват кубични блокчета от ръчно дялан гранит. Сигналът, подаден от двамата общинари, се отнася за паветата с размер на страната между 8 и 10 см. Към същата категория \"недвижима културна ценност\" се числят и жълтите керамични павета, емблема на столичния център.Сняг блокира странатаОбилен снеговалеж блокира някои части от България вчера. Той затрудни движението по основните пътища, някои от които останаха затворени през голяма част от деня.Силен снеговалеж имаше в Кюстендил, Пазарджик, София, Добринище, Враца, Видин, Ловеч, Троян, Ябланица, Априлци, Шипково и Берковица, както и в района на проходите \"Предел\", \"Троянски\", \"Шипка\", \"Юндола\" и \"Попови ливади\". По данни на НИМХ до ранния следобед най-голямо количество валежи бяха паднали в Кюстендил - 24 л. на кв. метър. Там пътната обстановка бе най-усложнена, като непроходими бяха редица пътища от втори и трети клас заради паднали дървета. Над 50 бяха закъсалите автомобили по направлението Кюстендил - Дупница, в района на местността Черна нива, заради аварирал снегорин. Между Кюстендил и София в района на Конявската планина бе аварирал автобус. ", "date": "2018.12.17", "title": "Преглед на вестниците на 17 декември"}
{"url": "http://www.cross.bg/dobromir-kryshari-chasa-1591792.html", "text": "/КРОСС/  Днес се открива официално граничният контролно-пропускателен пункт Крушари - Добромир на българо-румънската граница. През ноември Министерският съвет реши пунктът да бъде въведен в експлоатация.Решението на Министерския съвет е в изпълнение на подписаното през 2012 година междуправителствено споразумение с Румъния за откриване на два нови ГКПП между двете държави в точките Кайнарджа - Липница и Крушари - Добромир.По силата на приетите и подписани документи шосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи.Работното време на новия пункт ще е от 8.00 часа до 20.00 часа и ще е достъпен за моторни превозни средства до три тона и половина.На събитието ще присъства областният управител на Добрич, както и директорът на главна дирекция „Гранична полиция\" главен комисар Светлан Кичиков. ", "date": "2018.12.17", "title": "Официално ще бъде открит ГКПП Крушари - Добромир "}
{"url": "http://www.cross.bg/sofiya-moskva-grad-1591775.html", "text": "/КРОСС/  Във вторник, на 18 декември, от 16.30 на площад пред храма \"Св.Неделя\" в София ще се проведе празнична церемония на даряване на коледна елха от град Москва за град София.В нея ще вземат участие ученици от училището към Посолството и СОУ №33 \"А.Пушкин\", както и Посланикът на Русия в България Анатолий Макаров и представители на столичната община. ", "date": "2018.12.17", "title": "Москва подарява коледна елха на София"}
{"url": "http://www.cross.bg/otkrivat-oshte-km-ot-am-stryma-mezhdy-kresna-i-sandanski-1591782.html", "text": "/КРОСС/ Министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков ще открият новоизградения участък Кресна - Сандански от автомагистрала „Струма\", който е дълъг 23,6 км.На церемонията ще присъстват председателят на Управителния съвет на Агенция „Пътна инфраструктура\" инж. Светослав Глосов, народни представители, кметове и др. ", "date": "2018.12.17", "title": "Откриват още 24 км от АМ „Струма“ между Кресна и Сандански"}
{"url": "http://www.cross.bg/mlyako-platno-putnoto-1591783.html", "text": "/КРОСС/  Хиляди литри мляко замръзнаха върху пътното платно в германската провинция Северен Рейн - Вестфалия, предаде ДПА.Неизвестни извършители снощи са разлели млякото от паркиран камион цистерна, съобщи днес полицията.Шофьорът паркирал камиона цистерна в град Рютен в област Зост, за да събере още мляко от съседните ферми.Когато се върнал, около 15 000 литра мляко били разлети по пътя и замръзнали при температура около минус 4 градуса.Млякото образувало хлъзгава повърхност по цялата ширина на пътното платно, съобщиха от пожарната служба.Двайсет служители почистиха млякото от пътя с помощта на сол и вода.", "date": "2018.12.17", "title": "Около 15 000 л мляко замръзна по пътното платно в германски град "}
{"url": "http://www.cross.bg/tema-zhivo-bulgariya-1591779.html", "text": "/КРОСС/Тема: На живо: След обилните снеговалежи, почистени ли са републиканските пътища?Тема: Изборните промени: Ще се изчистят ли съмненията за честен и прозрачен вот?Тема: Дипломация и исторически визити: Какви са очакванията за посещението на Папа Франциск в България. Гост: Соломон Паси, бивш министър на външните работи в правителството „Сакскобургготски\"Тема: Как ще си купуват новите електронни винетки шофьорите?Тема: Лекари и пациенти, в борбата срещу грипа.Тема: България пред прага на стратегически енергийни проекти. Министър Теменужка Петкова за „Турски поток\", АЕЦ „Белене\" и газовия хъб „Балкан\".Тема: На живо: Има ли критични точки по пътищата в страната след силния снеговалеж? И последна информация за участъците със затруднено движение, от ситуационния център на АПИ.Тема: Развързаха ли ръцете на Антикорупционната комисия, да отнема имущество при прекратено дело? Гост: Председателят на правната комисия Данаил КириловТема: Започва продажбата на електронни винетки. Откъде и как ще се купува?Тема: „Чети етикета\": Защо още се пуши в заведенията и ще бъде ли затегнат контролът?Тема: След победата: Големият финалист от „Фермата\", в студиото на „Тази сутрин\". Тема: Снежна блокада и часове километрични опашки. След тапите по магистралите, има ли виновни за непочитените пътища?Тема: МВР издирва мъж, прегазил полицай при проверка. На живо: Кой е виновният и какво е състоянието на пострадалия?Тема: Самоубийство или убийство, какво стои зад мистериозната смърт на шефа на КАТ в Казанлък? В студиото криминалистът Ботьо Ботев.Тема: Ще има ли скок на заплатите догодина? Бизнесът отговаря в специално проучване на НОВА. ", "date": "2018.12.17", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-dekemvri-1591780.html", "text": "/КРОСС/  Ина Попова, актриса Коста Биков, режисьор Марин Райков, посланик в Италия, бивш служебен премиер Мирослав Пашов, директор на Театър „Българска армия\" Доц. д-р Нели Косева, директор на Институт по полимери към БАН Д-р Петър Москов, министър на здравеопазването в периода 7 ноември 2014 - 27 януари 2017 г.", "date": "2018.12.17", "title": "Рождениците на 17 декември"}
{"url": "http://www.cross.bg/dekemvri-v-istoriyata-1591778.html", "text": "/КРОСС/  546 г. - Крал Тотила завладява Рим.1538 г. - Папа Павел III отлъчва от църквата английския крал Хенри VIII.1777 г. - Франция първа признава независимостта на САЩ.1819 г. - На територията на испанското вицекралство Нова Гранада е образувана държавата Велика Колумбия.1883 г. - След дипломатически скандал, под натиска на българските правителства в София и Пловдив, екзарх Йосиф I е приет от султан Абдул Хамид II и правата на Българската екзархия в Османската империя са възстановени официално.1903 г. - Американските братя Райт осъществяват в рамките на един ден първите в историята успешни полети с конструирания от самите тях летателен апарат \"Флайър-1\"; двамата извършват няколко полета с продължителност до 59 секунди.[1]1949 г. - Изпълнено е смъртно наказание срещу Трайчо Костов, необосновано осъден за антипартийна и антидържавна дейност.1980 г. - Влиза в действие третият реактор на АЕЦ Козлодуй.1982 г. - Проведена е пресконференция за 150 чуждестранни и 130 български журналисти, пред които главният директор на БТА Боян Трайков отхвърля обвиненията за участие на Сергей Антонов в атентата срещу папа Йоан Павел II.1999 г. - Общото събрание на ООН одобрява резолюция, с която обявява 25 ноември за годишен Международен ден за елиминиране на насилието срещу жените.Източник: Уикипедия ", "date": "2018.12.17", "title": "17 декември в историята"}
{"url": "http://www.cross.bg/misail-trimata-vyarata-1591777.html", "text": "/КРОСС/  Православната църква почита свети пророк Данаил /Даниил/ и трима вавилонски отроци - Ананий, Азарий и Мисаил. Една от легендите разказва, че по време на вавилонския плен заради вярата си в Бога пророк Данаил бил хвърлен в дълбока яма сред гладни лъвове. Но тогава се случило чудо - въпреки че в продължение на шест дни на лъвовете не била давана храна, зверовете не докоснали Божия пророк.Този ден особено много почитат всички жени, които ще раждат и имат малки деца. Те месят питки и ги раздават на съседи, за да е плодовита годината и лесно да родят.Даниил - четвъртият от \"големите\" пророци (Исаия, Иеремия, Иезекиил, Даниил); произхождал от царски род и още като юноша бил отведен във Вавилон заедно с другите пленени иудеи. Надарен с прекрасни душевни и телесни качества, той изучил халдейския език и мъдрост и заедно с тримата си другари - Анания, Азария и Мисаил бил взет на служба при царския двор. Даниил изтълкувал на Навуходоносор неговите забележителни сънища; неведнъж се удостоил от Бога с видения, в които му били открити най-важни и забележителни свещени събития. При възкачването на Дария на престола той бил назначен за един от тримата управители на империята и по чудесен начин бил спасен от лъвовете, в чиято яма бил хвърлен за своята привързаност към вярата на отците (Дан. 6:10-24). Историята на неговия живот и на делата му е описана от самия него в свещената книга с неговото име. Светата Църква празнува паметта му на 17 декември.  ", "date": "2018.12.17", "title": "Св. прор. Даниил и св. 3 отроци Анания, Азария и Мисаил"}
{"url": "http://www.cross.bg/naii-vazhniyat-yrok-1591776.html", "text": "/КРОСС/  Най-важният урок и краен тест за един живот няма нищо общо с парите, а всичко е свързано с най-силната емоция, която едно човешко същество може да усети: любовта!Уорън Бъфет ", "date": "2018.12.17", "title": " Най-важният урок"}
{"url": "http://www.cross.bg/pleven-koleda-atanasova-1591773.html", "text": "/КРОСС/  Инициативата „Българската Коледа\" зарадва и Университетската многопрофилна болница за активно лечение „Д-р Георги Странски\" в Плевен. Отделението по физиотерапия се сдоби с апарат за ударно-вълнова терапия.Апарат за контролирана церебрална хипотермия получи отделението по неонатология. Според статистиката 10% от новородените у нас се нуждаят от помощ за да започнат нормално дишане. Поемат ги неонатолозите.За 1% от най-малките пациенти апаратът за контролирана церебрална хипотермия е жизненоважен. „В една болница като нашата, която има около 1300-1400 раждания на година, се предполага, че за родените тук съответно ще бъдат примерно десетина такива деца\", каза доц. д-р Виктория Атанасова, началник на Отделението по неонатология към УМБАЛ „Д-р Георги Странски\" - Плевен.Апаратът е на разположение на неонатологията в Плевен от два месеца.  „Това са деца, които са родени в състояние на тежка асфикция, казано на разбираем език, в тежък кислороден глад, задушаващи се по време на раждането, при които голям риск има от увреждане на мозъка след това. Целта на тази апаратура е да намали този риск до минимум, за да може да се даде шанс детето да е с минимални или никакви дългосрочни последици\", допълни доц. д-р Атанасова.С апарата за контролиране на температурата на тялото процесът на увреждане на мозъка на новороденото, проявил се в утробата или по време на раждането, ще може да бъде стопиран.„Това е една чудесна инициатива. Това, което ние самите и много други отделения като нас са получили, е нещо безценно, но университетската спешна реанимационна медицина трябва да бъде приоритет на други финанси и не трябва да си задаваме въпроса можем или не можем да си подсигурим това, което целият свят смята, че е рутина за работа\", категорична е доц. д-р Атанасова.Апаратът, дарен от „Българската Коледа\", струва 40 000 лева и е синхронизиран с апарата, получен от същата инициатива миналата година. ", "date": "2018.12.17", "title": "„Българската Коледа” зарадва с нов апарат неонатологията в Плевен "}
{"url": "http://www.cross.bg/dolara-lvmh-mlrd-1591788.html", "text": "/КРОСС/Най-голямата компания за производство на луксозни стоки - френската Louis Vuitton и Moët & Chandon (LVMH), придобива хотелската група Belmond в сделка за 3.2 млрд. долара. LVMH ще плати 25 долара за акция на веригата, която стои зад хотел Cipriani във Венеция. Това е 40% премия спрямо котировките при затварянето на търговията в четвъртък. Цената на сделката е 2.6 млрд. долара, а с поетия дълг хотелиерската верига е оценена на 3.2 млрд. долара.Очаква се придобиването да бъде завършено през първата половина на 2019 г., пише Financial Times. Френската компания се е колебала коя верига да придобие и в крайна сметка се е спряла на Belmond. Хотелиерската компания е по-позната със своите Orient-Express Hotels, а през август обяви, че е наела Goldman Sachs и JPMorgan за изготвяне на стратегия за развитието си.От своя страна LVMH, която притежава модни марки, престижни марки алкохол и емблематични производители на бижута, е сравнително малка в сектора на луксозните хотели, където активите й включват Cheval Blanc и ски комплекса Courchevel в Алпите.\"Иновативните услуги, които предлага Belmond, нейните постижения и предприемачески дух пасват идеално на ценностите на LVMH и допълват собствените ни услуги като Cheval Blanc и хотелиерската дейност на Bvlgari\", заяви изпълнителният директор на LVMH Бернар Арно в свое изявление.Придобиването на Belmond идва в момент, когато компаниите се стремят да се възползват от нарастващата тенденция на така наречения експериментален лукс, при който се наблюдава тенденция потребителите да купуват по-малко продукти и повече да харчат средствата си за висококачествена храна и вино, луксозни хотели и пътувания. Louis Vuitton също се придържа към тази тенденция, като последната стъпка в тази посока беше през 2016 г., когато компанията купи германския производител на куфари Rimowa. ", "date": "2018.12.17", "title": "Louis Vuitton купува луксозна хотелиерска верига за 3.2 млрд. долара "}
{"url": "http://www.cross.bg/chasa-provede-sustoi-1591781.html", "text": "/КРОСС/ София.От 14.30 часа в зала „Тържествена\" на Централния военен клуб министър Красимир Вълчев ще участва в заключителен информационен ден по проекта „Твоят час\".***Благоевград.От 11.30 часа на площадката за отдих след пътен възел \"Сандански\" в посока Гърция на АМ „Струма\", където е връзката с лот 4 Сандански - Кулата „Струма\", ще се състои официалната церемония по откриването на още 24 км от магистралата между Кресна и Сандански. На официалната церемония ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура\" инж. Светослав Глосов, народни представители, кметове и др.***София.От 10.00 часа в зала Триадица 2 на Гранд хотел София ще се проведе заключителна пресконференция по проект № BG05SFOP001-3.001-0011-C02 \"Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им\" , който се осъществява с финансовата подкрепа на Оперативна програма \"Добро управление\", съфинансирана от Европейски съюз чрез Европейския социален фонд. Ръководител на проекта е г-жа Калина Чапкънова - член на ВСС.***София.От 10.00 часа в преподавателска читалня на библиотеката на Университета за национално и световно стопанство (УНСС) ще се проведе официално събитие за стартиране на модернизация на съществуваща научна инфраструктура по проект BG05M2OP001-1.002-0002-С 02 „Дигитализация на икономиката в среда на Големи данни (ДИГД)\".***София.От 11.00 часа на ул. \"Врабча\" 23 ръководството на ПП АБВ ще даде пресконференция, на която ще бъде обобщена изминалата политическа година.***София.От 11.30 часа в двора на православен храм „Св. Св. Кирил и Методий\" (ул. „Георг Вашингтон\" № 47, на Женския пазар) омбудсманът Мая Манолова и „златните момичета\" от ансамбъла по художествена гимнасика ще открият социална кухня „Не хаби - дари\".***София.От 13.00 часа в сградата на КЕВР ще се състои открито заседание за обсъждане на изменение на цените на ВиК услугите.***София.От 11.30 часа на ул. „Подп. Калитин\" № 21 А, Гараж 10 на МВР, ще се състои официална церемония, на която МВР ще получи 13 микробуса от Мисията на Международната организация по миграция (МОМ) в България.***София.От 14.00 часа 15 състав на Специализирания наказателен съд ще гледа делото срещу Десислава И., Биляна П. и Петко Д., обвинени в взимане на подкуп.***София.От 14.30 часа на пл. Възраждане започва \"Коледна феерия - 2018\" и ще бъде пуснат празничен ретро трамвай.***София.От 17.30 часа в Театър Азарян ще се проведе пресконференция и премиера на „Островът на съкровищата\".***София.От 18.00 часа в „София Ивент Център\" (Парадайс Център) управляващият орган на Оперативна програма „Околна среда 2014-2020 г.\" организира годишно информационно събитие за представяне на резултатите от изпълнението на програмата към края 2018 г.***София.От 18.30 часа от Министерство на младежта и спорта граждани и сдружение \"Зелен Младост\" ще проведат протест по повод осем месеца от ареста на Иванчева и Петрова.***София.От 19.00 часа в зала 3 на Националния дворец на културата председателят на Народното събрание Цвета Караянчева ще връчи наградата „Студент на годината\".***София.От 19.00 часа в Голяма сцена, Народен театър \"Иван Вазов\", ще се състои празничен концерт наръководството на НАТФИЗ \"Кръстьо Сарафов\".***Аксаково.От 11.00 часа в Община Аксаково ще се проведе заключителна пресконференция за представяне резултатите от проект „Социални услуги на едно гише\", с договор за безвъзмездна финансова помощ № BG05M9OP0001-4.001-0059-С01 „Транснационални и дунавски партньорства за заетост и растеж \" на Оперативна програма „Развитие на човешките ресурси\", съфинансирана от Европейския социален фонд.***Асеновград.В 17.00 часа в Градската библиотека „Паисий Хилендарски\" ще се състои концерт на децата от музикалната школа при НЧ „Св.преп.Паисий Хилендарски\", озаглавен „Коледа-Коледа\".***Банско.От 11.00 часа в Заседателната зала на Общинска администрация Банско ще се състои пресконференция, на която директорът на ОДМВР-Благоевград старши комисар Николай Хаджиев заедно с консулите на Гърция и Румъния в България ще представят информация за организацията на патрулно-постовата дейност за опазване на обществения ред и сигурността на туристите през зимния туристически сезон в Банско, осъществявана в сътрудничество между България, Гърция и Румъния.***Благоевград.От 11.00 часа в Градска художествена галерия за поредна година Работилницата на Дядо Коледа отваря врати в Благоевград.***Благоевград.От 13.30 часа в зала „22-ри септември\" ще се състои награждаване на участниците в конкурса „Героите не се забравят - XI Македонска дивизия и 115 години от подвига на Радон Тодев и неговата чета\".***Благоевград.От 18.30 часа в Драматичен театър „Никола Вапцаров\" Биг Бенд - Благоевград и музикално училище „Престо\" ще представят съвместен коледен концерт.***Бургас.От 18.00 часа в сградата на Бизнес инкубатор - Бургас ще се проведе безплатен курс по предприемачество.***Варна.От 9.30 часа в Юнашкия салон ще се състои Национална конференция \"Дете, семейство, общност - от ранна интервенция към приобщаващо образование\", организирана от Фондация „Карин дом\"***Варна.От 10.00 часа в клуба на ПП ГЕРБ на ул. „Г. Бенковски\" №1 народният представител Нели Петрова ще има приемна за граждани.***Варна.От 11.30 часа в Община Аксаково ще се проведе заключителна пресконференция за представяне резултатите от проект „Ние сме и ще бъдем Активни, по процедура BG05M9OP001-2.005 - «Активно включване», Оперативна програма «Развитие на човешките ресурси», съфинансирана от Европейския социален фонд.***Варна.От 17.00 часа във фоайето на Регионална библиотека „Пенчо Славейков\" - Варна ще се състои откриване на Коледна изложба „На какво ухае зимата\".***Варна.От 11.00 часа в Щаба на Военноморските сили, на ул. „Преслав\" № 16, ще бъдат връчени традиционните годишни награди на редакцията на списание \"Клуб Океан\" за най-добър корабен екипаж, офицер, старшина, матрос и цивилен служител от ВМС.***Велико Търново.От 11.00 часа в РНБ „П. Р. Славейков\" ще бъде открита Коледна изложба - базар с ръчно изработени изделия от Клуба по битова култура при НЧ „Надежда - 1869\" - Велико Търново.***Велико Търново.От 14.00 часа в Ателието по керамика и изобразително изкуство при Младежки дом ще се проведе работилница за опаковане на коледни подаръци.***Велико Търново.От 15.00 часа на 2-я етаж на Община Велико Търново ще се проведе награждаване на победителите от конкурса за сурвакници „От Коледа до Васильовден\".***Велико Търново.От 17.00 часа в голяма зала на Община Велико Търново ще се проведе Празничен концерт на хоровите формации на ТД „Трапезица-1902\" -хор „Еделвайс\", хор „Света гора\", детска вокална група „Патиланци\", ученици по акордеон на от СУ „Емилиян Станев\" и дамски хор „Божур\".***Велико Търново.От 18.00 часа в НЧ „Искра\" ще се проведе Коледен концерт на „Виргиния балет\" с ръководители Виргиния и Мария Казарини.***Велико Търново.От 19.00 часа в Клуб 7 ще се състои представяне на стихосбирка на Райна Недялкова „Стъклени души\".***Видин.От 13.00 часа в заседателната зала на Общински съвет-Видин кметът на Община Видин ще присъства на обществено обсъждане на тема: „Подготовка на проектно предложение на Община Видин с наименование „Регистрация и адаптация на Синагога - Видин в туристически обект \"Културен център\" „Жул Паскин\".***Горна Оряховица.От 17.30 часа в Зала 1 на Общината Коледен концерт на Детска вокално-драматична студия „Mamma Mia\".***Горна Оряховица.От 18.30 часа в НЧ „Напредък-1869\" Държавна опера - Русе представя „Виенски меланж\" с музиката на Франц Лехар, Имре Калман, Йохан Щраус и др. Диригент Владимир Бошнаков, с участието на Даниела Караиванова, Глория Кънева, Иван Пенчев и др.***Добрич.От 17.00 часа в Концертна зала „Добрич\" ще се състои благотворителен коледен детски мюзикъл „Лешникотрошачката\" на Детска градина № 9 „Пчеличка\".***Добрич.От 18.00 часа в Младежки център - Добрич ще се състои „Фолклорна плетеница\" - коледен концерт на Детска танцова студия „Добрич\" и Фолклорен ансамбъл „Добротица\".***Добрич.От 18.00 часа в Народно читалище „Йордан Йовков - 1870 г.\", фоайе на Зала „Зорница\", ще се състоиКоледен концерт на Хор „Добрич\", Театрална студия „Зорница\" и Състав за стари градски шлагери „Добрич\".***Каварна.От 17.30 часа в Каварна ще се състои официална церемонията по награждаването „Спортист на годината - Каварна 2018 г.\"***Карлово.От 16.00 часа на площад \"20-ти юли\" в Карлово деца ще се срещнат с Дядо Коледа.***Карлово.В 18.00 часа в Общинската библиотека ще се открие коледна изложба „Карловски арт колорит\" на Школата по изобразително изкуство.***Монтана.От 16.30 часа в Регионална библиотека „Гео Милев\" ще се състои представяне на книгата „Нашата носталгия\" от Тереза Лилова - разказ за миналото с мисъл за бъдещето.***Монтана.От 17.00 часа във фоайето на Общинския младежки дом в областния град Младежка банка - Монтана организира благотворителен Коледен базар по повод настъпващите празници.***Пазарджик.От 10.30 часа Етнографската експозиция на Регионален исторически музей - Пазарджик организира Сурвакарската работилница.***Перник.От 13.00 часа Областният управител на Перник Ирена Соколова ще проведе традиционната годишна среща с медиите, на която ще бъде направян отчет на реализираните дейности от Областна администрация Перник през 2018 година.***Пловдив.В 09.00 часа в зала 1 на Апелативния съд ще се проведе заседание по делото, образувано по жалби на четирима подсъдими срещу присъдите им, които са постановени от Пловдивския окръжен съд, за притежание и разпространение на високорискови наркотични вещества.***Пловдив.В 09.00 часа в зала 10 на Окръжния съд ще се проведе заседание по делото срещу Милко А., обвинен в извършването на банкови сделки и предоставяне на парични кредити за своя сметка и на собствен риск, без да има разрешение за това.***Пловдив.В 09.30 часа в зала 2 на Окръжния съд ще се проведе заседание по делото срещу Рангел Т., обвинен за това, че при управление на автомобил по непредпазливост е причинил смъртта на две лица, както и средна телесна повреда на трето лице, като деянието е извършено в пияно състояние.***Пловдив.В 11.00 часа министърът на младежта и спорта Красен Кралев, кметът на Пловдив инж. Иван Тотев и заместник-кметът Георги Титюков ще посетят две лекоатлетически зали, обновени с подкрепата на Министерството. В 11.00 часа - закритата писта на Ботев в залата на ул. \"Ясна поляна\" на Гребната база срещу Младежкия център. Веднага след това - залата на СКЛА „Локомотив\" на стадион „Лаута\".***Пловдив.От 12.00 часа в Малката базилика председателят на Народното събрание Цвета Караянчева ще връчи голямата награда в категорията „Археолог на годината\" на церемонията по присъждане на Годишните награди „Чудесата на България\".***Сандански.От 11.30 часа на площадката за отдих след пътен възел \"Сандански\" в посока Гърция, където е връзката с лот 4 Сандански - Кулата ще бъде открит лот 3.3 на АМ „Струма\".***Сливен.От 16.30 часа съветниците от ПП ГЕРБ - Сливен Живко Минчев и Тодор Начев ще се срещнат с граждани.***Сливен.От 17.30 часа в Куклен театър Сливен ще бъде представен спектакълът „Откраднатите ботушки на Дядо Коледа\".***Смолян.От 11.00 часа в 247 зала на община Смолян ще се проведе официалната церемония по награждаването на „Спортист и треньор - 2018 г.\" на община Смолян, както и \"Спортист на гражданите\".***Смолян.От 13.00 часа в Сесийната зала на Община Смолян ще се проведе редовното заседание на Общински съвет - Смолян.***Смолян.От 15.00 часа в кабинет № 105 в Средно училище „Св. Св. Кирил и Методий\" ще се проведе заключителна пресконференция по проект „По-добро бъдеще чрез включващо образование\", финансиран по Оперативна програма „Наука и образование за интелигентен растеж\" 2014-2020, приоритетна ос 3 „Образователна среда за активно социално приобщаване\".***Стара Загора.От 18.00 часа в НЧ „Родина - 1860\", Музикална школа, ет. 3, ще се състои „Коледни концерти за малки и големи\".***Стара Загора.От 18.00 часа в Оперен театър ще се състои церемония по връчване на наградите „Добрият самарянин\".***Търговище.От 14.00 часа официално ще бъде открита \"Синята стая\" към Окръжен съд Търговище, предназначена за нуждите на правосъдието при снемане обясненията и показанията на деца.***Хасково.От 11.00 часа в зала „Марица\" на Областна администрация Хасково областният управител на Хасково Станислав Дечев ще бъде домакин на Съвместното заседание на Регионалния съвет за развитие и Регионалния координационен комитет на Южен централен район.***Хасково.От 18.00 часа в бившето кино „Медея\" благотворително възпитаниците на Делчо Тодоров в Димитровград ще играят трагикомедията \"Любов, кафе и клюки\"- 10 години по-късно.***Шумен.От 13.00 часа в Неонатологичното отделение на МБАЛ шуменско сдружение ще дари 12-каналн ЕКГ-апарат, адаптиран за деца и новородени. От отделението са пожелали именно подобен съвременен апарат, който има възможност за запис и съхраняване на информация за всички пациенти.  ", "date": "2018.12.17", "title": "Предстоящи събития в страната на 17 декември"}
