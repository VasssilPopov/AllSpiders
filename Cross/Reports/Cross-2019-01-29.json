{"url": "http://www.cross.bg/aiifon-versiya-prilozhenieto-1595142.html", "text": "/КРОСС/ Технологичният гигант „Епъл\" призна за съществуването на бъг в смартфоните си айфон (iPhone) при използване на приложението за видеоразговори „FaceTime\", предаде BBC. Грешката позволява звънящият за кратко да чува отсрещната страна, преди тя да е вдигнала, а в някои случаи е възможно дори да се задейства камерата. Бъгът се появява само при използване на групово позвъняване.От „Епъл\" заявиха, че е готова нова версия на операционната система, която оправя открития пропуск. Тя ще бъде пусната за обновяване до края на седмицата. Засега функцията за групово обаждане по „FaceTime\" е изключена, но потребителите могат да деактивират цялото приложение, ако желаят, от настройките на телефона.Бъгът засяга ползвателите на айфон с версия на операционната система 12.1 или по-нова, както и потребителите на настолната версия на приложението, ако им звънят от айфон. ", "date": "2019.01.29", "title": " Бъг в айфон позволява подслушване на чужд телефон "}
{"url": "http://www.cross.bg/tramvaya-chast-hora-1595121.html", "text": "/КРОСС/ На 29-ти януари 2019 г. „Столичен електротранспорт\" ЕАД и полската компания PESA Bydgoszcz SA сключиха договор за доставка на 13 броя нископодови съчленени трамваи. Новите трамваи са част от мащабната модернизация на градския транспорт в София, която екипът на кмета Йорданка Фандъкова изпълнява като част от мерките за подобряване качеството на въздуха.  Новите превозни средства ще бъдат нископодови и климатизирани, с платформа за детски колички и за хора с увреждания, ще разполагат със стоп бутон за слизане и звукова сигнализация за незрящи хора. Осигурено е и видеонаблюдение. Трамваите са с дължина 30 м, като са предвидени специални места за хора с увреждания и майки с детски колички. С доставката на нови 13 трамвая ще се обновят изцяло превозните средства на трамвайна линия №5. Очаква се трамваите да пристигнат в София на две партиди до края на октомври 2019 г. и да бъдат пуснати в редовна експлоатация до края на годината. Договорът е на обща стойност 44 796 377,36 лв. и  е част от проекта „Интегриран столичен градски транспорт - фаза II\", който се осъществява с финансова подкрепа на Оперативна програма „Региони в растеж\" 2014 - 2020 г., съфинансирана от Европейския съюз чрез Европейския фонд за регионално развитие.  Предвидени са също доставки на резервни части, диагностично оборудване и обучение на персонала. Договорът беше подписан от г-н Евгений Ганчев - директор на „Столичен електротранспорт\" ЕАД и г-н Кржижтов Седжиковски - председател на Борда на директорите на PESA и г-н Славомир Пятек - член на Борда на директорите на компанията. В последните няколко години Столична община закупи 25 нови трамвая, които се движат по линии №7 и  №1, както и 58 модернизирани трамвая от Чехия и Швейцария.", "date": "2019.01.29", "title": "13 нови трамвая пристигат в София "}
{"url": "http://www.cross.bg/obrazovanieto-vleze-biznesut-1595117.html", "text": "/КРОСС/ ИТ бизнесът да влезе в училищата, предлагат от Министерството на образованието (МОН) като мярка за модернизиране на образованиетоПрограмата е част от мерките за засилване на дигиталното обучение в българското училище и връзката с пазара на труда.Нов момент е, че и преподавателите ще имат възможност за стаж в ИТ компания. ", "date": "2019.01.29", "title": "МОН предлага ИТ бизнесът да влезе в училищата"}
{"url": "http://www.cross.bg/xceed-hechbek-tazi-1595120.html", "text": "/КРОСС/ Бъдещият модел известен доскоро като Ceed SUV е вече близко до световната си премиера. Вече е известно и неговото име в гамата на Kia - XCeed. Не още ясно, обаче, дали KIA ще го обяви като кросовър или пък като хечбек с повишена проходимост. Но при всички случаи той ще влезе във фамилията Х, в която досега има един хечбек и две комбита - SW и ProCeed.На снимката редом с камуфлирания нов автомобил на корейците се вижда паркетникът Volkswagen T-Roc. Той е бил избран като модел за сравнение с новата им кола по време на зимните й тестове. Освен него като съперници на пазара на Xceed се сочат Ford Focus Active и неизвестно защо Subaru XV.XCeed може да се хареса на тези фенове на марката за които Stonic е малък, а Sportage е прекалено голям. Компактният Niro пък може да ги смущава, че може да бъде само в хибриден или напълно електрически варианти, докато Soul е с прекалено предизвикателен външен вид. Добавянето на колата в крос-версията фамилия на марката е своего рода извинение за отсъствието в сегашното поколение на модела на триврат хечбек.Защо XCeed, а не Ceed X-Line? Вероятно, така производителят иска да подчертае, че за разлика от обикновения хечбек, нещата няма да опрат само до добавения пластмасов външен кит. Новост са преработената задна стойка на покрива и багажният отсек. С моторната си гама XCeed ще повтори тази на хечбека - от агрегата 100 к.с. 1.4 л до турбото 1.6 л с 204 \"кончета\", плюс дизела 1.6 в различни варианти. За съжаление, навярно няма да видим пълно задвижване като опция за колата.Трябва да хванем шанса за увеличаване на продажбите, но трябва и да променим за това рецептата с друго, по-актуално предложение\" - споделя вице-президентът на KIA по маркетинг Артур Мартинс.- \"Защото публиката вече свикна да вижда и търси разнообразни варианти на кросовъри\". ,Какво ще ни предложи компанията в тази посока ще разберем при всички случаи тази година. Според корейски колеги, автомобилът ще има премиера по време на автосалона в Женева, докато европейски източници сочат като място за това автосалонът във Франкфурт. Има вариант и с прескачане на автосалоните като дебют и с представяне на модела на друго място през лятото. ", "date": "2019.01.29", "title": "Всъдеходният вариант на Ceed ще се казва Kia XCeed"}
{"url": "http://www.cross.bg/detza-virysni-infektzii-1595118.html", "text": "/КРОСС/ Десет допълнителни временни легла са разкрити в Детското отделение на УМБАЛ-Пловдив, а в момента всички 55 - са заети от болни деца, съобщи началникът д-р Анеса Георгиева. Повечето от тях са приети след усложнения от прекарани вирусни инфекции и се лекуват от пневмония или бронхиолитит. Според нея педиатрите в отделението всеки ден изписват по около15 малки пациенти, а на тяхно място се приемат още толкова.  От приетите в стационара болни  деца преобладават тези на възраст от 1 до 5 години. Кърмачетата и големите деца са по-малко засегнати. Д-р Георгиева обясни още, че майките водят децата си в болницата заради  висока температура до 40 градуса от 2-3 дни, болки в гърлото, кашлица, хрема. Дишането може да бъде ускорено и затруднено, а в тежките случаи да се изяви и цианоза. Децата са отпаднали, неспокойни или сънливи, апетитът е понижен. В някои от случаите към респираторната симптоматика се добавя и стомашно-чревно разстройство - болки в корема, повръщане, със или без диария. Независимо, че е по-рядко, трябва да се отбележи и възможността за усложнения и от други органи и системи /нервна, отделителна/ при тези вирусни инфекции.  Като се има предвид, че за една календарна година приблизително 150 милиона деца в света боледуват от пневмония, а 10-20 милиона от тях се хоспитализират, особено в този сезон, няма нищо необичайно в тази ситуация, добави лекарката и продължи. Важно е обаче да се провежда компетентна предварителна профилактика от педиатри специалисти, включително ваксини, имуномодулатори, съобразен режим на живот и хранене.  Много важно е също така да се знае, че родителите не бива да провеждат самолечение на своите деца, а при поява на първи симптоми да се обръщат към лекар, особено в епидемична обстановка.", "date": "2019.01.29", "title": "По 15 деца  постъпват всеки ден в УМБАЛ-Пловдив заради усложнения от вирусни инфекции"}
{"url": "http://www.cross.bg/pravila-pravilata-durzhavi-1595125.html", "text": "/КРОСС/ От днес започва приложението на правилата на ЕС за имуществото на международните брачни двойки или регистрирани партньорства, съобщи Европейската комисия.Тъй като не беше възможно да се постигне единодушие сред всички държави в ЕС, правилата ще се прилагат в 18 страни - Австрия, Белгия, България, Хърватия, Кипър, Чехия, Финландия, Франция, Германия, Гърция, Италия, Люксембург, Малта, Холандия, Португалия, Словения, Испания и Швеция. Установяват се ясни правила при развод или смърт и ще се сложи край на успоредните и противоречащи си производства в различни държави от ЕС, свързани например с имущество или банкови сметки.Новите правила изясняват кой национален съд е компетентен да помогне на двойките при управлението на тяхното имущество или при поделянето му при развод, раздяла или смърт. Изяснява се кое национално право има предимство, ако са приложими правилата на няколко държави. Ще бъде улеснено признаването и изпълнението в една държава от ЕС на съдебно решение по имуществени въпроси, постановено в друга държава от Общността.Държавите от ЕС, които не участват в прилагането на новите правила, могат да се присъединят по всяко време. Дотогава те ще продължат да прилагат своето национално законодателство към трансгранични случаи, свързани с имуществото на съпрузи и регистрирани партньори, се посочва в съобщението. ", "date": "2019.01.29", "title": "ЕС започва да прилага нови правила за международните бракове и съжителства"}
{"url": "http://www.cross.bg/kapki-voda-kato-1595127.html", "text": "/КРОСС/ На 25 февруари точно в 20.00 ч. единственото по рода си шоу за преобразявания в България ще превземе отново ефира, за да преобърне с главата надолу всички световни образи и хитови парчета. Осем обичани артисти отново ще влязат в неподозирани роли, които Бутонът на късмета ще им поднесе в новия седми сезон на \"Като две капки вода\".Забавното експертно жури ще бъде съставено от двама емблематични представители в лицето на Хилда Казасян и Димитър Ковачев - Фънки. „Хилда и Фънки не само са професионалисти с богат опит в сферата на музикалния бизнес, но и притежават огромно чувство за хумор. Знаете, че заедно с колоритните участници това е задължително условие, за да могат зрителите да видят шоуто в своя вихър\", коментира екипът на „Като две капки вода\".В продължение на 13 лайфа журито ще бъде допълвано от популярни музиканти и актьори, които ще оценяват и най-вече ще се забавляват заедно с участниците. Не пропускайте старта на седми сезон на „Като две капки вода\" - на 25 февруари в 20.00 ч. по NOVA ", "date": "2019.01.29", "title": "„Като две капки вода“ започва с шеметно шоу"}
{"url": "http://www.cross.bg/putya-beshe-dvizhenieto-1595139.html", "text": "/КРОСС/ Свлачище затвори тази сутрин пътя Смолян-Девин в началото на село Широка лъка. Скален къс е ударил и автомобил, като пострадали няма.За около половин час движението беше напълно спряно, но едното платно бързо беше разчистено. Главният път вече е изцяло освободен.Все още не е разчистена отсечката за махала Кукувица. Свлачището пречупи електрически стълб, но електрозахранването беше бързо възстановено.В момента движението по пътя Смолян-Девин в района на Широка лъка се осъществява нормално. ", "date": "2019.01.29", "title": "Възстановено е движението по пътя Смолян - Девин "}
{"url": "http://www.cross.bg/strani-ikonomika-kyndyra-1595140.html", "text": "/КРОСС/ Гръцкият туризъм отчете нов исторически рекорд през 2018 г. с 33 милиона посещения на чуждестранни туристи и приходи в размер на над 16 милиарда евро, заяви министърът на туризма Елена Кундура в интервю за телевизия Алфа, цитирано от АНА-МПА.Министърът подчерта огромния принос на туризма за гръцката икономика като цяло, включително за сектори като търговията, строителството и недвижимите имоти.Тя изтъкна, че 2019 г. ще бъде трудна година, като се имат предвид предизвикателства като Брекзит, който се очаква да създаде смут в европейската икономика, изборите в редица европейски страни, проблемите на нискобюджетните аиокомпании и засилващата се конкуренция от страна на страни извън ЕС.Кундура добави, че ще има срещи с британски и европейски туроператори, за да намали ефекта от евентуални проблеми и да осигури продължаващо нарастване на международния туристически поток към Гърция. ", "date": "2019.01.29", "title": "Гърция отчете рекордните 33 млн. чуждестранни туристи за 2018 г. "}
{"url": "http://www.cross.bg/byrgas-byudzhet-zayavi-1595137.html", "text": "/КРОСС/ Местният парламент одобри и прие за изпълнение предложения от Община Бургас бюджет за 2019 година. \"Благодаря ви за подкрепата и доверието! За мен интересите на Бургас стоят над това да се угоди на всички заради предстоящите избори\", заяви кметът Димитър Николов след днешното гласуване.Той заяви, че това е стабилен и реален бюджет, който се основава на ръст на приходите при запазване на данъчните ставки.\"Имаше и популистки, и лишени от здрав смисъл предложения на сесията днес. Но не смятам да им обръщам внимание\", допълни кметът на Бургас. Той заяви, че акцент номер едно за 2019 година е образованието.\"40 процента от капиталовата програма са средствата за инвестиции в образование. Досега не е имало толкова голям бюджет за образование. Този бюджет е АНТИпредизборен, защото инвестициите в образование ще бъдат видими след няколко години, но те са стратегически за Бургас. Бюджетът щеше да бъде предизборен, ако средствата в него бяха наляти единствено в тротоари, площадки, градинки и асфалт\", каза още в обръщението си към съветниците Димитър Николов.Кметът припомни, че Бургас е номер едно в страната по отношение размера на средства, отделяни за финансиране на програмата за инвитро процедури. Той очерта и другите важни приоритети в Бюджет'2019.\"Изключително важен приоритет е екологията. Това е чувствителен проблем на Бургас и ние го осъзнаваме. Следващият основен приоритет са инвестициите в икономика. Община Бургас няма как да открива пряко работни места. Но ние се отнасяме с голямо внимание към всеки предприемач с искане за изграждане на довеждаща инфраструктура, а тя е скъпа и ние не пестим от тези инвестиции. Това ще доведе до откриването на нови цехове и производства. Отнасяме се с голямо внимание и към съществуващите инвеститори. Те са важни за града\", заяви Николов.\"Бюджетът е изключително стабилен, за трета поредна година дофинансираме средствата от такса смет. Доброто финансово състояние на Общината ни дава възможност да покриваме всеки недостиг, ако се появи такъв\", обобщи кметът. ", "date": "2019.01.29", "title": "Бюджетът на Бургас за 2019 залага на рекордни инвестиции в образованието"}
{"url": "http://www.cross.bg/poroshenko-prezident-ykrainskiyat-1595141.html", "text": "/КРОСС/ Украинският президент Петро Порошенко обяви днес намерението си да се кандидатира за втори мандат на изборите на 31 март, като обеща да даде тласък на процеса на интеграция на страната си в ЕС и НАТО, предадоха световните агенции.Чувството за дълбока отговорност пред моята страна, моите сънародници ме накараха да издигна отново кандидатурата си за поста президент на Украйна\", обяви Порошенко, избран през 2014 г. след раждането на прозападното движение на Майдана, на митинг на симпатизанти в Киев, предаде Франс прес.53-годишният сладкарски магнат и един от най-богатите хора в Украйна поведе страната по прозападния и пронатовски път, откакто преди пет години дойде на власт, а Русия анексира полуостров Крим, посочва Ройтерс.\"През 2024 г. ще подадем молба за членство в ЕС и очаквам положително решение\", каза Порошенко на форум в Киев, цитиран от ТАСС. ", "date": "2019.01.29", "title": "Украинският президент Порошенко се кандидатира за втори мандат "}
{"url": "http://www.cross.bg/vuzdyha-danni-lokatzii-1595131.html", "text": "/КРОСС/ 22 сензора за измерване качеството на въздуха ще бъдат разположени на различни гео-идентифицирани локации в Столична община до края на годината. Те ще бъдат част от Отворена платформа за мониторинг, която ще позволява визуализиране и анализ на данни и от други мрежи за мониторинг, включително и от сега съществуващите мониторингови станции за отчитане качеството на въздуха на ИАОС. Сензорите за отчитане качеството на въздуха ще бъдат поставени до метростанциите Люлин и  „Деймс Баучер\", до Обръщалото на трамвай №10 при Западен парк, на бул. „Президент Линкълн\", до читалище „Искра\" в Орландовци, на Централна автогара, до Поликлиника Враждебна, до Центъра за заразни болести, до Военно-медицинска академия, на ул. „Мими Балканска\", до НИМХ-БАН, до Зимния дворец, до Стадион „Раковски\", до 29 ДКЦ в Борово, до АИС Хиподрума и до читалище „Св. Св. Кирил и Методи\" в кв. Драгалевци, както и в непосредствена близост до районните администрация на Райони Надежда, Красна поляна, Подуене, Овча Купел, Искър и Студентски. „Използвахме научно обоснован път за намиране на точните локации, на които да бъдат поставени сензорите. В рамките на 2019 г. предстои да поставим и самите сензорите и да започнем да генерираме данни от тях\". Това обяви зам.-кметът по околна среда в Столична община - Йоана Христова, по време на представянето на точните локации пред членовете на Постоянната комисия по околна среда към СОС днес.За идентифициране на точните места е използван гео-пространствен мултикритериен анализ, който се обосновава на пространствено съчетание на редица фактори, между които цифров модел на релефа на града, температурните инверсии, локалните климатични зони, транспортната инфраструктура, застрояването, демографските данни. Моделът отчита особеностите на софийската котловина, както и Западно-Източните преносни ветрове, характерни за София. Идентификацията на местата за разполагане на сензорите, както и цялостното изграждането на Отворената платформа от данни за въздуха, се реализират по проект „Ефективно използване на новите технологии за чист атмосферен въздух\" (AIRTHINGS), финансиран по  Програма „Балкани - Средиземно море\" (2014 - 2020) на Европейския съюз. Столична община изпълнява проекта в партньорство с още 5 балкански институции -общини, университети и НПО организации, представляващи градовете Солун, Никозия, Тирана и Скопие.", "date": "2019.01.29", "title": "Специални сензори ще измерват чистотата на въздуха в София"}
{"url": "http://www.cross.bg/gishe-schypil-stukloto-1595146.html", "text": "/КРОСС/ В столичната полиция е получен сигнал, че 41-годишен мъж е счупил витринно стъкло на гише в приемната на Дирекция \"Български документи за самоличност\", съобщиха от МВР.Вследствие на счупването на стъклото е пострадала служителка, която е била транспортирана за оказване на медицинска помощ.От вътрешното ведомство информират, че мъжът е задържан и се изясняват всички факти и обстоятелства около инцидента.", "date": "2019.01.29", "title": "Задържан е мъж, счупил стъклото на гише в МВР"}
{"url": "http://www.cross.bg/bashtata-denyat-filma-1595144.html", "text": "/КРОСС/ През февруари БНТ започва излъчването на новия български шестсериен филм „Денят на бащата\". Телевизионната му премиера ще бъде на 18 февруари с излъчвания понеделник и вторник от 22:00 ч. по БНТ1 и БНТ4 и повторения по БНТ2. Модерната градска драма „Денят на бащата\" проследява битката между двама родители за попечителство над малкия им син. Филмът разказва за проблемите в семейните отношения, до които води отчуждението и за кризата в човешкото общуване. Сериалът разкрива жестоките травми, които раздялата нанася на децата.По данни на Европейската комисия на всеки два брака в Европа се пада един развод. Тази тенденция поставя началото на нов социален феномен, който се разпространява лавинообразно - „Синдром на родителско отчуждение\" (PAS). Този синдром характеризира случаите, в които след раздялата на родителите, детето започва да отхвърля единия от тях под въздействието на другия родител. Във Великобритания, например, едно от всеки три деца на разведени родители, престава да вижда бащата след развода. България не е изключение от тази тенденция.По време на създаването на филма екипът, работил по продукцията, получава безпрецедентен достъп до форуми на организации, които се борят срещу PAS синдрома. Така сериалът стъпва върху истински истории и съдби. Днес в цяла Европа има организации, които се опитват да постигнат промени в националните законодателства, за да изградят работеща законова основа за „споделено родителство\". Това все още е изключително трудно, тъй като почти навсякъде преобладава схващането, че майката е тази, която притежава неоспоримо правата върху детето. Сюжетът на семейната драма „Денят на бащата\" е композиран така, че поставя и зрителя на изпитание да вземе едната или другата страна в задълбочаващия се конфликт между двамата герои. Главните роли са поверени на популярните актьори Захари Бахаров и Весела Бабинова. Във филма участват още  Александър Сано, Глория Петкова, Петя Силянова, Явор Гърдев, Малин Кръстев, Лидия Инджова, Йоана Буковска-Давидова, Иван Налбантов, Свежен Младенов и други.В „Денят на бащата\" своят дебют в главна роля получава малкият Патрик Шон Хесън. Патрик, който е с българо-новозеландски произход, вече е участвал в няколко филма. С харизматичното си присъствие на екрана той със сигурност ще привлече прожекторите върху себе си както у нас, така и в чужбина.                     Режисьор на шестте епизода е един от най-талантливите млади български режисьори Павел Веснаков - носител на редица международни фестивални награди, а оператор е друг доказал се професионалист - Александър Станишев. Сценаристи на филма са Теодора Маркова, Невена Кертова и Георги Иванов, които имат зад гърба си хитовите сериали „Под прикритие\", „Стъклен дом\" и „Революция Z\".Песента към сериала е хитовата рок балада „Тази песен не е за любов\" по музика и текст на Стефан Вълдобрев, в изпълнение на Стефан Вълдобрев и „Обичайните заподозрени\". „Денят на бащата\" е продукция на Българската национална телевизия - Продуцентски център „Студия Екран\", изпълнителен продуцент - „Агитпроп\". Проектът е реализиран с подкрепата на Столична община и „Творческа Европа -", "date": "2019.01.29", "title": "Нов български сериал тръгва по БНТ от февруари"}
{"url": "http://www.cross.bg/dyrik-kibriteni-zagasi-1595143.html", "text": "/КРОСС/ Мъж от Словакия подобри световния рекорд, като загаси 62 запалени кибритени клечки с език за една минута, съобщи ЮПИ. Павол Дурик също е запалвал клечките кибрит през това време. Постижението на Дурик е потвърдено от Рекордите на Гинес. Павол Дурик има още няколко рекорда. Единият от тях е за най-много чорапи, обути на един крак за 30 секунди - 28.", "date": "2019.01.29", "title": " ​Мъж загаси 62 кибритени клечки с език за една минута "}
{"url": "http://www.cross.bg/moskva-stantziya-metropoliten-1595128.html", "text": "/КРОСС/ И докато ние тепърва довършваме линия 3 на софийското метро Ботевградско шосе - Овча купел, в Москва, слизайки по ескалатора влизате в приказен свят като от руска книжка.METRO series е фотографският проект на забележителния DAVID BURDENY,  който обиколи света и показва забележителния свят, който се крие под земята в Московския метрополитен.Московското метро е забележително както с размерите, така и с архитектурата си. Общата дължина на едно от най-натоварените метра в света е 331.5 км. Под руската столица има 12 линии и 199 станции по тях. В един делничен ден като днешния, московкият метрополитен обслужва средно по 8.6 милиона пътници, а през почивните дни - около 6.5 милиона на ден.Та всички тези милиони руснаци и туристи всеки ден прекарват доста време под земята, пътувайки от точка А до точка Б. А пребиваването в руското метро е едно истински красиво изживяване. Архитектурата на метростанциите се конкурира с тази на Ермитажа и превръща чакането в захласнат поглед, вперен с тавана и стените около теб... Поне ако си турист със сигурност. За жителите на Москва, то е ежедневие, но ежедневие като произведение на изкуството.Убедете се сами: METRO series е фотографският проект на забележителния ,  който обиколи света и показва забележителния свят, който се крие под земята в Московското  метро е забележително както с размерите, така и с архитектурата си.  Общата дължина на едно от най-натоварените метра в света е 331.5 км. Под  руската столица има 12 линии и 199 станции по тях. В един делничен ден  като днешния, московкият метрополитен обслужва средно по 8.6 милиона  пътници, а през почивните дни – около 6.5 милиона на ден.Та всички тези милиони руснаци и туристи всеки ден прекарват доста  време под земята, пътувайки от точка А до точка Б. А пребиваването в  руското метро е едно истински красиво изживяване. Архитектурата на  метростанциите се конкурира с тази на Ермитажа и превръща чакането в  захласнат поглед, вперен с тавана и стените около теб… Поне ако си  турист със сигурност. За жителите на Москва, то е ежедневие, но  ежедневие като произведение на изкуството…Убедете се сами:Снимки / Photo Credit: ", "date": "2019.01.29", "title": "Подземната приказка на Московския метрополитен (снимки)"}
{"url": "http://www.cross.bg/ninova-veto-zashtoto-1595136.html", "text": "/КРОСС/ \"Оценяваме двете години на президента Радев с три думи - последователен, съдържателен и перспективен. Последователен, защото от 2016 г. досега не е изневерил на нито едно от дадените обещания към българските граждани. Съдържателен, защото изпълни тези думи с работа и с действия - чрез ветата, които налагаше върху закони, сезирането на КС и много други. И перспективен, защото не се задоволи само да критикува изпълнителната власт и управлението, а да дава и конкретни решения\". Това каза председателят на НС на БСП Корнелия Нинова на пресконференция в централата на партията.  Нинова добави, че истинската оценка за един политик е-  дали това, което е обещал, се изпълнява. Лидерът на левицата припомни думите на президента от 02.11.2016 г., когато той казва: \"Монополът върху трите власти от страна на една партия, която се е сраснала с държавата, поражда и ниската позиция на свободата на медиите, като четвърта власт\". Тя припомни още, че вчера, президентът е казал, че за съжаление българската демокрация ускорено губи позиции, а свободата на словото изчезва и авторитаризмът се завръща. Нинова изтъкна, че няма разлика между думите му през 2016 г. и днес. \"На 22.09.2016 г.: Президентската институция ще бъде социален филтър, който ще спира законите, които са против интересите на гражданите. Вчера: \"Президентската институция често бе последната бариера за лобисткото законодателство при безотговорни политически действия и против интересите на българите\". На 22.09.2016 г. той казва, че държавата е в криза на управлението и ценностите, а вчера: \"Страната се намира в институционален блокаж, икономически и идеен застой\", припомни още Нинова.Корнелия Нинова каза още, че Радев е бил съдържателен, защото най-важно в предизборната му кампания и сега, като президент, е борбата срещу корупцията, защитата на гражданските права и социалната тема. Лидерът на социалистите добави, че президентът е наложил вето върху закони 12 пъти, но някои виждат в това война с изпълнителната и законодателната власт. \"Той превърна думите си в действия като наложи вето срещу закона за вечните концесии, закона за разграбването на КТБ, промяна на предназначението на земеделските земи за инвестиционни нужди, вместо за земеделски, приватизацията на държавни активи, заложени в забранителния списък и вето върху закона, с който се опрощаваха 50 млн. на Домусчиев\", обобщи Нинова. Тя припомни още, че президентът се е противопоставил с вето на тайния арест до 24 часа, включително и на непълнолетни. \"Противопостави се и на едноинстанционните съдебни решения, които ограничаваха правото на триинстанционно съдебно производство. Президентът превърна в действия и думите си за това, че е срещу бедността и неравенствата с вето върху закона за увеличаване на данъка на автомобилите и данъка върху жилищата в курортите. Той постави вето и върху Закона за НЗОК, с който държавата не желаеше да плаща иновативните лекарства\", коментира председателят на БСП.  \"Румен Радев е перспективен, защото не се задоволи само да критикува, а е давал решения по всички въпроси\", заяви още Корнелия Нинова. Тя вярва, че в съвета, който той иска да направи, ще събере умни и способни хора, които ще търсят изход от ситуацията, в която се намира България. \"Това е достоен двегодишен мандат. Пожелаваме на него и Илияна успехи оттук нататък\", завърши Корнелия Нинова.", "date": "2019.01.29", "title": "Нинова: Двете години на президента Радев с три думи – последователен, съдържателен и перспективен"}
{"url": "http://www.cross.bg/staiikov-bolnitza-staiiko-1595124.html", "text": "/КРОСС/ 7-8 мъже с телосложение на охранители, предвождани от адвокат, са искали да нахлуят в стаята на задържания за 72 часа Стайко Стайков в МВР болница и да го приберат вкъщи, тъй като бил в тежко състояние.Мъжете са били веднага спрени от полицаи и съдебни охранители, които не са ги допуснали до стаята на сина на Миню Стайков. 29-годишнит мъж бе преместен в МВР болница от \"Пирогов\", където бе настанен вчера сутринта.Гардовете дори поискали те да поемат охраната на Стайков от държавните органи. До напрежение не се е стигнало и след известно време охранителите и адвоката си тръгнали от болницата, съобщи \"24 часа\".От пресцентъра на МВР съобщиха, че такъв сигнал в полицията не е получаван. По неофициална информация обаче директорът на МВР болница проф. Илия Баташки вече е дал обяснение пред служители на вътрешното ведомство за случилото се.Стайко Стайков бе обявен официално за издирване с червена бюлетина от международната полицейска организация Интерпол в началото на октомври м.г.. Още след акцията срещу баща му Миню Стайков в началото на септември той беше обявен за издирване с международна заповед за арест по обвинението, че е член на престъпна група за данъчни престъпления, пране на пари и нелегално производство на цигари. ", "date": "2019.01.29", "title": "Частни гардове са опитали да изведат Стайко Стайков от МВР-болница"}
{"url": "http://www.cross.bg/priroden-kitaii-miliarda-1595126.html", "text": "/КРОСС/ Китайски учени са разработили нова технология, която ще отвори достъп до залежите от шистов петрол и природен газ, съобщи South China Morning Post. Китай е страната с най-големи запаси от тези енергоресурси в света, като изпреварва два пъти САЩ и Австралия, взети заедно.Става дума за около 31.6 трилиона кубически метра, според Американската енергийна агенция. В същото време страната е най-голям вносител на петрол и природен газ, като покрива от внос 40% от нуждите на икономиката си.Проблемът обаче е, че находищата се намират на повече от 3500 метра под морското равнище, което прави познатите начини за добив на практика неизползваеми. Точно по това са работили и китайски учени от университет в провинция Шанси и са разработили принципно нов метод.Според публикуваната информация, става дума за използване на мощен електрически заряд, който да предизвика ударна вълна и да освободи петрола и природния газ от седиментните скали.Технологията е била разработвана от 10 години насам, като вече е преминала и лабораторни опити, а през март ще започнат и проби в реални условия.Учени от екипа твърдят пред медията, че ако всичко мине успешно, ще станем свидетели на истинска революция в енергетиката. В момента Китай потребява 200 милиарда м3 природен газ, от които 130 милиарда добива на своя територия, останалите внася.Според План за развитие на енергетиката в страната, добивания природен газ трябва да достигне 220 милиарда м3, с което напълно да се задоволят нуждите на вътрешното й потребление. ", "date": "2019.01.29", "title": "Китай готви революция в добивите на шистов петрол и газ"}
{"url": "http://www.cross.bg/turnovo-veliko-april-1595129.html", "text": "/КРОСС/ Инициативен комитет предлага 16 април да стане официален празник, а Велико Търново, където на този ден преди 140 години е подписана Търновската конституция да бъде със статут на историческа и духовна столица на България, предаде БТА.В комитета влизат общественици, историци, юристи и представители на институции, а председател е кметът на старопрестолния град Даниел Панов. Той е връчил на народните представители от Великотърновския избирателен район предложението за празника и статута на Велико Търново.„Всяка година датата на подписването на Търновската конституция се отбелязва по различни начини, целта е 140-годишнината да бъде годишнината на гражданите, за да могат повече граждани да разберат за работата на онези хора със свободолюбив дух, които са направили така че да имаме един от най-прогресивните основни закони в Европа\", посочи на пресконференция председателят на парламента Цвета Караянчева.Програмата ще започне на 5 февруари с концерт на Софийската филхармония в зала „България\". 10 февруари ще бъде Ден на отворените врати в Народното събрание.На 15 април във Велико Търново ще има изнесено заседание на Конституционния съд, ръководено от неговия председател проф.Борис Велчев.На 16 април в сградата на Учредителното събрание във Велико Търново ще се състои изнесено заседание на НС. „Предвидени са изказвания на всички председатели на парламентарните групи и обръщение към българския народ за следващите 140 години\", уточни Караянчева.Отново тогава със съдействието на Министерството на образованието във всяко училище ще има исторически урок, посветен на Конституцията, а негов примерен вариант ще бъде качен на сайта на НС.В рамките на два месеца ще бъдат организирани младежки дебати, предвиждат се изложби, научни конференции и дискусии. ", "date": "2019.01.29", "title": "Денят на подписването на Търновската конституция да стане официален празник"}
{"url": "http://www.cross.bg/mioma-zheni-sagbal-1595130.html", "text": "/КРОСС/ За първи път в България трите големи акушеро-гинекологични болници в столицата се обединяват в съвместна информационна кампания за безплатни прегледи на жени с миома на матката. Първият скринингов проект за миомна болест се провежда под егидата на Столична община с личната подкрепа на кмета Йорданка Фандъкова, като събира за първи път в обща кауза трите водещи АГ болници у нас - общинските I-ва САГБАЛ „Св. София\", II-ра САГБАЛ „Шейново\" и държавната университетска акушеро-гинекологична болница СБАЛАГ „Майчин дом\".„За нас превенцията и профилактиката са водещи, а жените заслужават да бъдат информирани и да получават помощ в лечението на едно от най-често срещаните гинекологични заболявания,\" заяви кметът Фандъкова.Столична община първата подкрепи организиран скрининг на рак на млечната жлеза, като досега са реализирани четири скринингови програми за изследване на рака на млечната жлеза, на щитовидната жлеза, на простатата и изследване на бял дроб. Целта на всички тези изследвания е превенция, прегледи, информираност на хората и съответно, при необходимост, насочване към специалисти.„В рамките на един месец, веднага след края на грипната епидемия на 5 февруари, трите болници започват безплатни прегледи и консултации, като записванията вече са възможни\", заяви директорът I-ва САГБАЛ „Св. София\" д-р Гергана Коларова.  Прегледите ще се извършват само с предварително записване. Те са предназначени за жени с изразен рисков фактор - пациентки с поставена диагноза миома, както и такива, които вече са претърпели лечение или са в рисковата група на нераждали жени на възраст между 35 и 40 години, подчерта тя.Миомите на матката са най-честите доброкачествени тумори, засягащи 20-40% от жените в репродуктивна възраст. По данни на Националния център по Обществено здраве и анализи към Министерството на здравеопазването годишно у нас с тази диагноза се хоспитализират над 5200 жени. Миомите на матката най-често се лекуват оперативно, като симптоматичните миоми са водеща причина за отстраняване на органа (хистеректомия).„Миомата е доброкачествен тумор и не е причинител, нито първо проявление на рак. Не всяка миома трябва да се оперира и не всяка матка с миома трябва да се отстранява. Важно е жените да знаят, че миомата не е симптом за предраково състояние и че може да се лекува не само оперативно, но и медикаментозно,\" заяви инициаторът на кампанията проф. д-р Иван Костов,  директор на университетската АГ болница „Майчин дом\".За момента няма статистическа информация за броя проведени операции на миома на национално ниво, но обобщените данни на трите най-големи АГ болници в столицата показват, че средно всяка десета гинекологична операция там е поради миома, а годишно над 400 от оперираните жени губят своя детероден орган в следствие на тази диагноза.Директорът на II-ра САГБАЛ Шейново д-р Румен Велев подчерта, че заболяването е многолико, може да съществува без симптоми, както и да има тежки проявления, а лечението трябва да се съобрази с редица фактори, индивидуални за всяка жена.Възможността жени с миома на матката да се лекуват в амбулаторни условия би допринесло за съхраняване на детеродната способност на жените, особено важно за България в години на ясно очертаваща се демографска криза. Изчислено е, че ежегодно в ЕС се провеждат близо 300 000 хирургични интервенции по повод миома, от които с отстраняване на органа (хистеректомия) са свързани 230 000 операции.Записванията за безплатни прегледи вече са възможни чрез контактите на всяка от болниците, които участват в кампанията.СБАЛАГ „Майчин дом\" - 02/ 917 24 42I-ва САГБАЛ „Св. София\" - 02/447 02 76II-ра САГБАЛ „Шейново\" - 02/965 94 70 ", "date": "2019.01.29", "title": "Стартира кампания за безплатни прегледи на миома на матката в София"}
{"url": "http://www.cross.bg/voda-godina-planirani-1595122.html", "text": "/КРОСС/ С 25 % нарасна броят на жителите на София през изминалата година ( 2018 г.), които вече не искат да получават хартиена фактура от \"Софийска вода\". През януари 2019 г. дружеството \"отпразнува\" 100 000-я си абонат, който избра да подкрепи зелената идея и се отказа от хартиеното копие на сметката си за вода.Данни от направени проучвания показват, че за производството на 1 лист хартия с размер А4 са необходими повече от 11 литра вода. Това означава, че само за един месец се спестяват около 1 100 000 литра вода, а за година приносът е до 13 200 тона.Услугата за получаване на електронна фактура се предлага от \"Софийска вода\" от 1 ноември 2011 г. С всяка изминала година се увеличава броят на абонатите, които се възползват от нея и по този начин подпомагат опазването на природата в България.Компанията отчита все по-големия интерес на потребителите към предлаганите онлайн услуги. За изминалата година уеб сайтът на „Софийска вода\" е посетен над 2 000 000 пъти.Дружеството предоставя на своите клиенти и широко портфолио от дистанционни услуги, като възможността за подаване на самоотчети на водомери, абонамент за известяване по електронната поща за планирани спирания на водата, безплатно СМС информиране за аварийни и планирани ремонти по мрежата, както и множество начини за безкасово плащане на www.sofiyskavoda.bg. ", "date": "2019.01.29", "title": "100 000 софиянци се отказаха от хартиените фактури за вода"}
{"url": "http://www.cross.bg/mlrd-evro-imoti-1595133.html", "text": "/КРОСС/ Въпреки слабия ръст 2018 г. е била нова рекордна година за инвестициите в бизнес имоти в Европа, които са възлезли общо на 312 млрд. евро, съобщава консултантската компания CBRE.Обемът от инвестиции отбелязва ръст от само 0,3% в сравнение с 2017 г., но това е достатъчно, за да бъде годината рекордна. Франция, Холандия, Полша, Португалия и Испания регистрират исторически връх през 2018 г.Испания се е представила особено добре благодарение на няколко големи трансакции през второто полугодие. Във Великобритания преобладава несигурността, като инвестиционният обем е намалял с 6%. Въпреки че областните градове в страната се представят добре, инвестиционният пазар остава зависим от продажбите на имоти в централната част на Лондон.Германия е записала втория по големина инвестиционен обем в историята си със 77 млрд. евро благодарение на офисния и жилищния пазар.Офисите са били най-предпочитаният от инвеститорите сегмент от пазара на бизнес имоти, като са привлекли 127,4 млрд. евро през 2018 г. Инвестициите са се увеличили с 6% спрямо 2017 г., показват данните на CBRE.На второ място са жилищата с привлечени инвестиции от 51 млрд. евро, което е ръст с 22% спрямо 2017 г. На трето място остават търговските площи с инвестиции на обща стойност 50,1 млрд. евро, като намаляват с 9% спрямо 2017 г.Индустриалните имоти също отбелязват значително понижение на обема от инвестиции през 2018 г. с 33,7 млрд. долара, или с 23% по-малко в сравнение с 2017 г.Германия е била най-предпочитаната страна в Европа от инвеститорите в бизнес имоти с общ обем на привлечените инвестиции от 77 млрд. евро, или ръст с 6%. На второ място е Великобритания със 72,7 млрд. евро, а Франция остава на трето място с 31,1 млрд. евро. ", "date": "2019.01.29", "title": " Инвестициите в бизнес имоти в Европа са стигнали рекордните 312 млрд. евро през 2018 г."}
{"url": "http://www.cross.bg/informatziya-staiikov-bolnitza-1595132.html", "text": "/КРОСС/ Министерство на вътрешните работи извършва проверка по повод информация за инцидент в МВР болница.Това заявиха от пресслужбата на вътрешното министерство. По неофициална информация, ситуацията е обвързана със сина на Миню Стайков - Стайко Стайков, който вероятно е преместен там.Вчера 29-годишният мъж бе настанен в „Пирогов\". ", "date": "2019.01.29", "title": "Полицията проверява информация за инцидент в МВР болница "}
{"url": "http://www.cross.bg/lindzi-loun-ychastva-1595134.html", "text": "/КРОСС/ Линдзи Лоън ще участва в новия трилър „Among The Shadows\", който ще излезе на 5 март. Това е първата роля на актрисата от 6 години насам. Тя последно участва в „Каньоните\" през 2013-а. Новата лента проследява битката между хора и върколаци. Лоън играе съпругата на президент, но не става ясно на коя държава. Снимките започнаха още през 2015-а в Брюксел. През декември 2016-а Линдзи заяви, че зрителите могат да очакват филма „съвсем скорo\", но процесът се забави и лентата ще се появи на бял свят едва тази пролет.", "date": "2019.01.29", "title": "Линдзи Лоън с първа роля от 6 години "}
{"url": "http://www.cross.bg/taza-snimka-muri-1595135.html", "text": "/КРОСС/ Бившият №1 в тениса Анди Мъри претърпя операция за смяна на тазобедрената става в лондонска болница. Хирургическата интервенция е била вчера - 28 януари, съобщи самият тенисист в официалния си профил в Инстаграм.Мъри, който в началото на януари обяви решението си да се оттегли от активния спорт на емоционална пресконференция в Мелбърн, публикува снимка от болничното легло, както и рентгенова снимка на таза си.\"В момента се чувствам малко странно и леко наранен, но силно се надявам това да сложи край на болките ми. На втората снимка може да видите, че вече имам метален таз\", написа носителят на три титли от Големия шлем.31-годишният британец страда от две години от травми в кръста и таза, което го сринаха в световната ранглиста при мъжете. През 2018 г. той бе опериран, но това не му помогна да преодолее проблемите и да се върне към състоянието на победител на корта.Според някои експерти операцията, на която се е подложил Мъри, може да спаси кариерата му или да му позволи да остане малко по-дълго в спорта. В последните няколко месеца обаче се появиха притеснителни информации, че продължителните болки в кръста и таза ще доведат до трайни последствия за британеца и накуцване. ", "date": "2019.01.29", "title": "Оперираха Анди Мъри, смениха му тазобедрената става"}
{"url": "http://www.cross.bg/agentziya-informatziya-prodazhbi-1595106.html", "text": "/КРОСС/ Собствениците на електронни магазини са длъжни да подадат информация за това пред Националната агенция за приходите (НАП) до днес - 29 март.Новите правила на данъчната агенция важат за търговците, които използват собствени, наети електронни магазини или публично достъпни онлайн платформи за продажби.Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си.Подаването на информация става само онлайн чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е не засяга гражданите, които инцидентно са продали свои лични вещи, допълват от приходната агенция. ", "date": "2019.01.29", "title": "Изтича срокът за регистрация на е-търговците в НАП"}
{"url": "http://www.cross.bg/pasta-gradche-yadete-1595107.html", "text": "/КРОСС/ Компанията Airbnb, която е водеща в отдаването на домове под наем по цял свят, ще ви плаща да живеете в малък италиански град и да ядете и готвите паста в продължение на три месеца.Условията могат да бъдат открити на официалния сайт на компанията.Изживяването се казва \"Италианския отпуск\". Ако бъдете одобрени, ще заминете за малкото градче Гротоле в южната част на Италия.\"Потопете се в местната култура и се научете да готвите истинска италианска паста\", пишат от компанията в обявата.Целта на изживяването е да се съживи културата на малкото градче. След известно време обучение, четиримата, които ще бъдат избрани да участват, ще трябва да приемат гости на Airbnb и да ги гощават с италианска храна.Гротоле е малко градче, в което живеят около 300 души. Има повече от 600 празни къщи и е напълно възможно градчето да изчезне в близкото бъдеще. Всеки от четиримата щастливци ще се научи как да прави прясна паста, ще отглежда свои собствени продукти, ще се грижи за пчели и ще помага при реставрацията на историческия център на градчето.Набирането на кандидати продължава до 17 февруари\n\t\t\t\t\t", "date": "2019.01.29", "title": "Компания ще ви плаща да живеете в италиански град и да ядете паста"}
{"url": "http://www.cross.bg/venetziya-mozhete-myrano-1595097.html", "text": "/КРОСС/  Карнавалът във Венеция е една от най-популяните масови изяви и всяка година привлича множество туристи от всички краища на света.  Карнавалът става световно известен през 18 век, когато достига най-голямата си слава. През този период Казанова прекарва живота си във Венеция между диви партита и любовни афери. В края на века, обичаят с маските бива забранен, но карнавалът оцелява, макар и не в такъв голям мащаб. Едва около 1979 г. традицията е възобновена такава, каквато можете да я видите и днес.Тази година маскеният карнавал започва на 16 февруари и продължава до 5 март. Самолетни билети в този период все още могат да бъдат купени на цени от 43 евро в двете посоки. Няколко дни престой там ще ви дадат възможност за много и разнообразни дейности. През този период градът, който така или иначе е изключително оживен и изобилстващ от туристи, се изпълва с много музика, танци, представления и различни събития. Балове с маски, работилници, в които сами можете да си направите маска, професионални фотосесии с ретро дрехи и разбира се, шикозни маски, са само част от забавленията.Карнавалът е достатъчно интересен сам по себе си, но няма как да сте там и да не се разходите също до малките и така уютни Мурано и Бурано. В Мурано задължително се отбийте до някоя местна работилница, в която да видите как майсторите изработват прочутото стъкло мурано и си купете, макар и нещо дребно, за спомен. Можете да го намерите под всякаква форма - бижута, сувенири, статуетки, магнити и още много други.Бурано е доста подобно на Мурано, но то е известно със своите шарени фасади на къщите и ще внесе допълнителен колорит в екскурзията ви.И до двете малки островчета се стига лесно от Венеция и не струва скъпо.Хотелското настаняване в периода на карнавала започва от 32 евро за двойна стая със закуска. Възможностите са много - можете да спите в самата Венеция или в някое от близките градчета. Ако изберете втория вариант е твърде възможно хотелското настаняване да е малко по-евтино, но като прибавите ежедневното придвижване до и от Венеция, да излезе по-скъпо.", "date": "2019.01.29", "title": "Карнавалът във Венеция започва на 16 февруари"}
{"url": "http://www.cross.bg/martinov-sydzhyk-prodanov-1595115.html", "text": "/КРОСС/ Специализираната прокуратура предаде на съд Живко Мартинов, обвинен за изнудване на добрички бизнесмен, с цел да набави за себе си облага от 4 тона суров суджук, 30 кг филе \"Елена\" и 30 кг телешка пастърма на обща стойност 36.1 хил. лв., съобщава \"Фокус\".От януари 2012 г. до януари 2013 г., при условията на продължавано престъпление - с четири деяния, Мартинов осъществил изнудване с цел материална облага, за което се предвижда наказание от 5 до 15 г. лишаване от свобода, глоба от 5 хил. до 10 хил. лв. и конфискация до една втора от имуществото. Мартинов е с мярка за неотклонение \"парична гаранция\" в размер на 20 хил. лв.През лятото на 2017 г. Специализираното звено \"Антикорупция\" при Софийската градска прокуратура повдигна обвинения по шест отделни престъпления на бившия депутат от ГЕРБ Живко Мартинов. Той напусна парламента, след като главният прокурор Сотир Цацаров поиска имунитетът му да бъде свален.През 2012-2013 г. обвиняемият Мартинов бил общински представител на ГЕРБ за Добрич и се ползвал с голямо влияние в града. През януари 2012 г. той се срещнал с местния бизнесмен Антон Проданов, който развивал частна търговска дейност в сферата на производството и търговията с месо и месни продукти. Двамата се познавали добре и Мартинов директно поискал да му приготви и достави един тон суров суджук от различни видове месо, включително и еленско. Изрично заявил и намерението си да не го заплаща, изтъквайки общественото си положение и влияние, но и отправяйки му заплахи. Обяснил, че количеството е голямо, защото ще го носи на министър-председателя Борисов и на други \"високи хора\" от ГЕРБ.Освен това акцентирал, че ако поръчката за суровия суджук не се изпълни, ще \"съсипе\" Проданов, защото вече бил вкаран в списъка на лицата с фирми, които трябва да дават. Мартинов уверил, че нямало нищо по-лесно от това да изпрати данъчните да му разбият бизнеса, и че когато реши, може да го вкара и в ареста. Проданов знаел, че Мартинов са ползва с голямо влияние в града, и не подложил на съмнение възможностите му да изпълни заканите си, още повече че били отправени в присъствието на други две лица.По това време срещу бизнесмена се водели две досъдебни производства, едното от които за данъчни престъпления (НОХД №418/2013г. по описа на ОС - Добрич). Затова решил да купи с лични средства необходимите продукти за приготвянето на суджука в поисканото от Мартинов съотношение - 60% телешки шол, 20% свински бут, 10% еленско месо, 9% адитиви и 1% подправки. Готовия суджук Проданов доставил лично в офиса на Мартинов в центъра на Добрич с личния микробус на свой познат.Двадесет дни след този случай, в началото февруари 2012 г., искането за тон суров суджук - безплатен и приготвен по същия начин, се повторило. Опитът на Проданов да се противопостави бил париран с думите: \"Акъли не искам, действай по-бързо, че съм ти вдигнал мерника и гледай суджукът да е пак хубав като предишния.\" Отправил и поредната заплаха: \"Ако не ми доставиш суджука, ще те съсипя. Айде давай, мятам те, няма да те чакам много, че си на ръба.\" Проданов отново бил принуден да склони да достави на Мартинов още един тон суджук, суровините за чието производство осигурил пак с лични средства.Същото искане Мартинов направил още два пъти. През март 2012 и през януари 2013, когато към \"поръчката\" на тон суров суджук били добавени 30 кг филе \"Елена\" и 30 кг телешка пастърма. За да мотивира Проданов, Мартинов отново напомнил: \"Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник.\" В резултат на упражнената принуда бизнесменът отново финансирал купуването, производството и доставката на поисканото количество. ", "date": "2019.01.29", "title": "Специализираната прокуратура предаде на съд бившия депутат от ГЕРБ Живко Мартинов"}
{"url": "http://www.cross.bg/iioncheva-elena-prokyratyrata-1595114.html", "text": "/КРОСС/ Коментар от Емилия Милчева:БСП очевидно се опитва да превърне Елена Йончева в знаме, под което да свика борци срещу корупцията, антигербери, разочаровани от \"Патриотите\" плюс, естествено, собствените си избиратели. Знаме или билборд - това зависи от ракурса. Но от политическа гледна точка избраната от социалистите пропагандна линия изглежда правилна - говорителката на парламентарната им група Елена Йончева, разкрила порочни схеми на властта, е обект на атака и репресия от страна на управляващите и техния помагач прокуратурата.Така най-голямата опозиционна партия, паднала от власт заради корупцията по време на Тройната коалиция, днес призовава да се сложи край на атаките срещу политици като Йончева, които показват корупционните практики и злоупотребите в държавата.Провелият се в събота конгрес на БСП подкрепи единодушно Йончева, ден по-рано лидерката на социалистите Корнелия Нинова обеща да привлече международна подкрепа в нейна защита, а председателят на ПЕС и бивш премиер по време на Тройната коалиция Сергей Станишев дори предрече, че обвиненията срещу Йончева може даже да я превърнат в герой. Дали?Елена Йончева, журналист и депутат от гражданската квота на БСП, е обвинена от прокуратурата в „изпиране\" на 333 000 евро от КТБ, извършено между 13 юни 2012 година и 6 ноември 2014 (датата, на която съдът обяви фалита на банката). Според обвиненията на специализираната прокуратура, Йончева е знаела, че парите са предварително източени от КТБ от мажоритарния ѝ собственик Цветан Василев. Усвоени са от самата нея чрез регистрирана съвместна фирма с офшорка от Вирджинските острови - по думите ѝ, за закупуване на техника, с която да снима документални филми за TV7. Да припомним, че КТБ - банката, в която бяха държани огромна част от парите на държавните фирми, е наляла над 300 милиона лева в медийната група TV7 и News7.Разследването срещу Йончева за офшорна фирма, свързана с Цветан Василев и КТБ, бе образувано през август миналата година по сигнал на депутатите от ГЕРБ Делян Добрев, Тома Биков и Антон Тодоров. Същите обвинения отправи още през октомври 2017 евродепутатът Николай Бареков. В телефонно интервю за Сашо Диков по спряната вече телевизия BiT Йончева заяви тогава следното: \"Нямам и не съм имала офшорна фирма. (...) С КТБ не съм имала никакви взаимоотношения. Нещо повече - заедно с мои колеги в момента водя съдебно дело срещу телевизията за неизплатени бюджети на два от излъчените филма\".Във въпросното интервю Йончева обяснява, че като независим продуцент е снимала общо три филма за TV7, за което е сключвала договори с частната телевизия. Сега се оказва, че е получавала пари от КТБ за техниката за тези филми, за които през 2017 твърди, че два от тях не са платени. Кое е вярно? Впрочем, заедно с Иван Гарелов, Йончева беше водеща в TV7 на предаването \"Оригиналът\", чийто продуцент, както бе обявено тогава, беше !no frame media, собственост на Емил Кошлуков и Виолета Сечкова.Журналисти и наблюдатели вече забелязаха парадокса в прокурорските обвинения: как е възможно Йончева да е била наясно с престъпния произход на въпросните 330 000 евро, след като в онзи период не само голяма част от държавните фирми и институции, но и цели общини и дори партии държаха парите си в КТБ - банката, чийто възход започна при Тройната коалиция и достигна апогея си при първия кабинет на Бойко Борисов. Казано другояче: със сегашните си действия прокуратурата е на път да увеличи избирателите на БСП и противниците на ГЕРБ - поради избирателния характер на наказателните си акции. Всеки, погнат от нея, става някак симпатичен. А обвинителите на Йончева могат първи да паднат в клопката. Защото истината за най-мръсната афера в България от началото на този век и до днес си остава неизречена, а сметката от няколко милиарда плащат данъкоплатците.Корнелия Нинова, разбира се, е права да пита защо нито един политик не е обвинен, а сега идва обвинение за Йончева. Но самата Нинова, както и всеки друг от ГЕРБ, БСП и ДПС, години наред избягват умело двата слона в стаята - КТБ и Пеевски. И докато \"гьолът\" си стои, а всички действат по този начин, избирателните удари по политически противници ще продължат.В очите на стотици хиляди българи Елена Йончева ще си остане талантливият и упорит журналист-международник, който тича с камера в ръка по улиците на Халеб, интервюира най-опасните хора в Чечня и снима поредица за сомалийските пирати. Като депутат пък разкри роднински назначения в Хасково, показа пробитата ограда на границата с Турция и заговори за митичната \"къща в Барселона\". А сега ни обещава разследване за корупция в правителството. Значи аферата \"КТБ\" е точно като за журналист от нейния калибър. Нали \"трудните ситуации изискват нестандартни решения\", както беше казал Сергей Станишев при назначаването на Пеевски за шеф на ДАНС.Източник www.dw.com", "date": "2019.01.29", "title": "Елена Йончева, КТБ и поне един парадокс"}
{"url": "http://www.cross.bg/ninova-bulgariya-korneliya-1595149.html", "text": "/КРОСС/ Днес лидерът на БСП Корнелия Нинова предаде на Съюза на математиците в България събраните дарения по случай нейния юбилей, в размер на 22 096 лв. Тя се срещна с ръководството на Института по математика и информатика към БАН - акад. Петър Кендеров, акад. Благовест Сендов, чл. кор. Олег Мушкаров - председател на научния съвет на Института, акад.Веселин Дренски - директор на Института, проф. Петър Бойваленков - ръководител на отбора по математика, чл.кор. Николай Николов - Съюз на математиците в България, проф. Емил Колев, доц. Харизанов и Емил Келеванджиев - ръководител на Националния отбор по информатика.\"Поздравявам ви за усилията, които полагате за развитието на науката в България\"- обърна се Нинова към  тях. \"Вие правите от нашите деца таланти, които прославят България по света и носят безброй медали. Те са бъдещето на България. Искам да им помогна, да инвестирам в младите хора, които искат да се развиват\" , заяви председателят на НС на БСП Корнелия Нинова и пожела успех на младите таланти на България.От името на СМБ чл.кор Николай Николов благодари за дарението и увери, че и в бъдеще ще подготвят младите математици и информатици, които са едни от най-успешните в света. \"Ръководството на СМБ високо оценява Вашия благороден акт на съпричастност и подкрепа\"- каза Николов.Припомняме, че по случай своята 50 годишнина, лидерът но на БСП Корнелия Нинова обяви, че не желае подаръци и цветя, а събира средства  за Националния отбор  по математика и Националния отбор по информатика. ", "date": "2019.01.29", "title": "Корнелия Нинова връчи даренията, събрани  по случай нейния юбилей "}
{"url": "http://www.cross.bg/venetzyela-neft-samo-1595112.html", "text": "/КРОСС/ Очертава се сценарий, при който във Венецуела ще се върне цялото американско войнство, включително нефтените и газови корпорации с техния опит, технологии и финанси. Оказвайки политическа подкрепа на новия режим, САЩ биха могли само за няколко години да извадят нефтения отрасъл от кризата.Мястото на Венецуела на нефтената карта трудно може да бъде подценено. В тази страна са открити най-големите запаси от нефт, почти 300 млрд. барела, тоест 18 процента от световните запаси, докато в Саудитска Арабия те са само 16 процента. Освен това венецуелския „тежък\" нефт е страшно търсен в САЩ, където основната част от добивите са на „лек\" и с ниско съдържание на сяра фракции, а голямата част от нефтопреработвателните предприятия са проектирани за работа с висока плътност на суровината.Въпреки изострянето на политическите отношения с американците, Венецуела и досега доставя около 9 на сто от внасяния в САЩ нефт. Прогнозите бяха, че инвестициите в нефтения отрасъл на страната ще бъдат изгодни. Има предлагане, има голямо търсене, а и след като популисткото правителство на Венецуела прекрати отношенията си със западните компании, се освободи доста място в нефтения сектор. Но след като си заминаха собствениците на високи технологии и спряха източниците на на финансиране, както и след нарасналата вътрешнополитическа нестабилност, нямаше много желаещи да сътрудничат с Чавес и неговия приемник Мадуро.Създалия се вакуум се опитаха да запълнят готовите да рискуват китайци, със своите колосални валутни резерви и руските играчи. Но отношенията на венецуелците с руските им партньори не вървяха гладко. Пристигналите там по призива на Кремъл руски компании, като „Лукойл\", „Сургутнефтегаз\" и др. много бързо разбраха, че от инвестиционния климат в страната има още много да се желае, а надеждите за възвращаемост на направените инвестиции са нищожни. Когато разбраха това руснаците бързо се изтеглиха от страната. Във Венецуела остана да работи само държавната „Роснефт\". Тя стана и главния канал за трансфер на парите, които идваха в Каракас от Москва.„Роснефт\" имаше много причини да остане във Венецуела, въпреки чудовищно некомпетентното ръководство на отрасъла от правителството и явната неплатежоспособност на местните партньори. Успоредно с политическите декларации, от типа „да помогнем на народната, антиимпериалистическа власт\" и „американци отивайте си в къщи\", руската компания даде да се рзбере, че ще доставя венецуелския нефт на придобитите от нея нефтопреработващи заводи в Индия. Добива си в Русия „Роснефт\" изнася основно за Китай, който с кредитите, които отпусна на държавната компания, фактически изкупи авансово бъдещия й добив. Стана както обикновено. Венецуела започна да просрочва доставките на нефт за погасяване на руските кредити и заеми, а по-късно прекрати окончателно плащанията.Въпреки всичко това, пристигналият в Москва през декември миналата година Мадуро получи гаранции за нови инвестиции на стойност 6 млрд. долара. По данни на \"Ройтерс\", от 2005 г. досега венецуелците са получили от Русия повече 17 млрд. долара, въпреки че от самото начало на това „сътрудничество\" беше ясно, че не си струва да се очаква тези средства да бъдат върнати. Според наблюдателите, оценяващи логиката на помощите за клатещия се режим в Каракас, това може да има само две обяснения. Глупост или корупционни схеми.Не трябва да изключваме глупостта или некомпетентността на тези, които вземаха решения в Москва за предоставяне на средства на Венецуела. Достатъчно е да си спомним как под знамената на „дедоларизацията\" Русия се освобождаваше от американската валута и купуваше евро и юани и то малко преди тяхното силно поевтиняване. Загубите на Русия от тези глупави, финансови операции се изчисляват на милиарди долари. Но и другата причина е възможна. Президентът на венецуелската нефтена компания PDVSA, смеейки се разказваше как на преговорите в Каракас делегацията на „Газпром\" усилено агитирала венецуелската компания да подпише договори с неизвестен на никого руски посредник. А когато венецуелците дошли на среща с представителите на този посредник, те видели познатите им газпромски физиономии, но с нови визитни картички. Така че местните чиновници получили опит за работа по руските стандарти, който не е необходимо задължително да прилагат.Трудно е сега да се предположи как ще се държат новите власти, ако режимът на Мадуро падне. Също така не може да се каже ще останат ли в сила споразуменията с „Роснефт\" и доколко ще бъдат изпълнявани. Ако допуснем развитието на екстремен сценарий, то бъдещите власти могат да скъсат отношенията си с Русия и да анулират всички руски договори. Задно с това ще бъде забравено и военното сътрудничество с Венецуела и доставките на оръжия.Очертава се по-скоро сценарий, при който във Венецуела ще се върнат американците заедно с нефтените и газовите си корпорации, които за година-две може да извадят от кризата венецуелския нефтен отрасъл. В резултат на това светът може да получи нещо като разширен вариант на нефтения отрасъл на САЩ. Един тандем, който ще заеме контролни позиции, както на пазара на „лек\", така и на пазара на „тежък\" нефт. Тогава ОПЕК, ако дотогава все още съществува, ще трябва да се посвие малко, а заедно с него и другите нефтодобиващи държави. Именно този тандем ще диктува световните цени на нефта, които в резултат на свръхпроизводството могат да паднат до 30 долара за барел. Това ще има крайно негативен ефект не само за руската икономика, а и за икономиките на всички нефтодобиващи държави.Източник: Михаил Крутихин, forbes.ru ", "date": "2019.01.29", "title": "Залогът за венецуелския нефт"}
{"url": "http://www.cross.bg/staiikov-zavedenie-hadzhiev-1595160.html", "text": "/КРОСС/ Директорът на СДВР Георги Хаджиев обясни пред журналисти, че в МВР болницата са дошли хора, които са пожелали да осъществят допълнителна охрана на настанения там Стайко Стайков. Така той коментира неофициалната информация, че 7-8 гардове са нахлули в здравното заведение, където синът на бизнесмена Миню Стайков е под охрана, и са опитали да го отведат.Било им е обяснено обаче, че това не е позволено и те са си тръгнали, уточни Хаджиев, цитиран от БТА.Хаджиев уточни, че охраната на Стайков се осъществява от ГД \"Охрана\" към правосъдното министерство. Той отрече твърденията, че лицата са искали да изведат Стайков от лечебното заведение.Стайков-младши беше настанен в лечебното заведение, след като вчера изненадващо беше приет в болница \"Пирогов\" след побой. Той беше издирван над три месеца чрез Интерпол, но се оказа, че е в България. Според обясненията му пред разследващите той бил отвлечен и бит. Освен това уверявал, че не знаел, че е търсен от органите на реда до предишния ден и, както стана ясно, адвокатът му е внесъл в прокуратурата заявление, че той ще съдейства. Обвинението обаче разследващите той е бил част от престъпна група заедно с баща си за нелегални цигари и ДДС измами.Директорът на ГДНП Христо Терзийски коментира, че към настоящия момент не са потвърдени твърденията на Стайков, че върху него са били упражнени неправомерни действия. Има проверка по случая. ", "date": "2019.01.29", "title": "МВР: Частните гардовете са искали да пазят Стайков-син"}
{"url": "http://www.cross.bg/leva-live-pobeditel-1595113.html", "text": "/КРОСС/ Наполи ще победи Милан в Милано за Купата на Италия според „Еврофутбол\". Двубоят е на 29.01.2019 г. от 21.45 часа на „Джузепе Меаца\":Милан - Наполи тук\t\t\t\t\t\tСингъл, Live, ТОП „1\"-2.95 „Х\"- 2.96 „2\"- 2.11Вижте другите интересни срещи в предстоящите дни:Катар - ОАЕ тук\t\t\t\t\t\tСингъл, Live, ТОП „1\"-2.02 „Х\"- 2.69 „2\"- 3.52Нюкасъл Юнайтед - Манчестър сити тук\t\t\tСингъл, Live, ТОП „1\"-12.50„Х\"- 6.00„2\"- 1.15Валенсия - Хетафе тук\t\t\t\t\t\tСингъл, Live, ТОП „1\"-1.73 „Х\"- 2.97 „2\"- 4.26Фиорентина - Рома тук\t\t\t\t\tСингъл, Live, ТОП „1\"-2.29 „Х\"- 3.02 „2\"- 2.31Борнемут - Челси тук\t\t\t\t\t\tСингъл, Live, ТОП „1\"-4.70 „Х\"- 3.68 „2\"- 1.50Аталанта - Ювентус тук\t\t\t\t\tСингъл, Live, ТОП „1\"-3.18 „Х\"- 2.91 „2\"- 1.84Ливърпул - Лестър сити тук\t\t\t\t\tСингъл, Live, ТОП „1\"-1.15 „Х\"- 5.40 „2\"- 10.50Барселона - Севиля тук\t\t\t\t\tСингъл, Live, ТОП „1\"-1.15 „Х\"- 4.88 „2\"- 7.90Интер Милано - Лацио тук\t\t\t\t\tСингъл, Live, ТОП „1\"-1.92 „Х\"- 3.02 „2\"- 2.87Жирона - Реал Мадрид тук\t\t\t\t\tСингъл, Live, ТОП „1\"-3.64 „Х\"- 3.46 „2\"- 1.57Жител на Самоков грабна 13 291,55 лева с 300 лева залог на 6 мача в права колонка в събота. Шуменец пък заслужи 10 481,76 лева с едва 5 лева залог на 9 мача също в права колонка. Отново 9 срещи в права колонка, но със залог от 20 лева осигуриха 3078,59 лева на жител на село с. Долно Ботево. Софиянци са най-големите печеливши в последните четири дни от Спортмакс. Сумите варират от 5165 лева за Секунда на 1-ви гол, 3990 лева и 3783 лева за Точен резултат + Секунда на 1-ви гол, 3247 лева за Точен резултат + Секунда на първия гол до 3144 лева за Първо полувреме/Краен изход + Секунда на 1-ви гол и др.Столичанин си тръгна с 1731,60 лева от конни надбягвания в неделя, като заложи 280 лева на Победител. В петък друг софиянец прибра 1605,90 лева отново за Победител. В понеделник варненец грабна 1228,48 лева пак за Победител.В Стара Загора са най-верните привърженици на предвижданията за надбягвания с хрътки в последните дни и това им донесе не лоши печалби. Едната е от 2300 лева за Победител, втората е от 1150 отново за Победител, а трета е на стойност 812,50 лева отново за Победител.Към 12.00 часа на 29.01.2019 г. сумата в Суперджакпот 15 достигна 100 308 лева. Тук ще откриете и мачовете от вего. Джакпот от 13 срещи е на стойност 11 978 лева. Вижте кои мачове попадат в него .„Еврофутбол\" желае успех на всички участници! ", "date": "2019.01.29", "title": "„Еврофутбол\" – Наполи ще победи Милан в Милано за Купата на Италия"}
{"url": "http://www.cross.bg/sela-peti-pirinsko-1595116.html", "text": "/КРОСС/ Продължава работата по отстраняване на повредата в електрозахранването в Пиринско, която остави много села без ток. Пети ден хората от планинските села са без електричество.25 паднали стълба са подменили от енергодружеството, надеждите са днес поетапно да бъде възстановявано захранването.", "date": "2019.01.29", "title": "Пети ден жителите на села в Пиринско са без ток"}
{"url": "http://www.cross.bg/obshtina-selo-nyama-1595145.html", "text": "/КРОСС/ По-голямата част от град Сърница, както и селата Побит камък и Медени поляни са без ток. Екипи на електроснабдяване вече 5-ти ден не могат да открият аварията по главния електропровод. Шест села в община Банско също пети ден са без електричество. Пуснат е вече токът в разложкото село Елешница. Захранване няма в няколко хижи в Пирин. Причината е обилният сняг, който валя в края на миналата седмица и скъса далекопроводи. Пътищата са почистени, бедстващи хора няма. Много от жителите на разложкото село Елешница вече са се снабдили с агрегати или газови печки, за да могат да се отопляват. Казват обаче, че им излиза много скъпо, да купуват бензин всеки ден за агрегатите. А домовете си осветяват само със свещи.Някои от кметовете в региона настояват да бъде изградена алтернативна електоропреносна мрежа, която да се използва при подобни тежки аварии.", "date": "2019.01.29", "title": "Няколко селища в община Банско и едно в община Разлог пети ден са без ток"}
{"url": "http://www.cross.bg/smolyan-alpiiiski-polk-1595119.html", "text": "/КРОСС/ Модулът за действие при зимни условия от състава на 101-ви Алпийски полк - Смолян продължава да разчиства пътища на територията на област Смолян. Днес, 29 януари, от 6,30 ч сутринта двадесет и пет военнослужещи с техника разчистват пътя Смолян - Пампорово и централните кръстовища на курорта Пампорово.През вчерашния ден военнослужещите прокараха път от Смолян през прохода Превала до с. Стойките. Със снегоходна машина военнослужещи доставиха хранителни продукти и лекарства на бедстващи хора в село Мугла, област Смолян. ", "date": "2019.01.29", "title": "101-ви Алпийски полк разчиства пътищата в Смолянско"}
{"url": "http://www.cross.bg/zaplahi-bili-ychilishta-1595105.html", "text": "/КРОСС/ Серия от бомбени заплахи беше регистрирана в няколко руски града, съобщи „Сибир реалии\".Заплахите са били отправени основно в градове в Сибир. Множество фалшиви заплахи е имало в автономната република Хакасия.  В град Кемерово е имало 10 подобни сигнала, включително за жилищни сгради. В Новосибирск се е наложило евакуация на 4 болници.В Алтайския край са били отправени множество заплахи срещу училища. В Омск са били евакуирани 10 училища, диагностичен център и болница.  Стигнало се е и до евакуация на жилищни сгради. Всички сигнали са се оказали фалшиви.Вълната от такива сигнали започна преди седмица в Камчатка. ", "date": "2019.01.29", "title": "Серия от бомбени заплахи в руски градове"}
{"url": "http://www.cross.bg/otneti-imyshtestvo-antikoryptzionnata-1595109.html", "text": "/КРОСС/ Отнетите в полза на държавата от Комисията за противодействие на корупцията и отнемане на престъпно придобито имущество /КПКОНПИ/ имоти и автомобили са донесли 90% от общите приходи от реализация на имущество от Националната агенция по приходите (НАП). Това сочи справка на НАП до третото тримесечие на 2018 г., предоставена на Комисията по линия на междуинституционалното сътрудничество.От Агенцията отчитат повишен дял на имотите, отнети от Антикорупционната комисия, като през 2015 г. те са били 31% от продажбите, през 2016 г. - 40% от продажбите, а през 2017 г. са достигнали 55%.Данните показват, че реализираните през 2018 г. имоти, отнети от Комисията, са донесли на бюджета 6 603 000 лв.Най-голям дял в тази сума има хотел \"Танне\" в Банско, който е продаден за 3 189 799 лв. без оборудването. Имотът беше отнет в полза на държавата от Антикорупционната комисия през 2017 г. от немския гражданин Манфред Дийл. Той се споразумя с прокуратурата, след като в Германия бе осъден за присвояване на пари, които впоследствие е изпрал в България.В хода на съдебните дела за отнемане, бяха направени два неуспешни опита за продажба на хотела от частни съдебни изпълнители, заради задължения към кредитори. През 2012 г. тръжната цена е била 1 043 100.00 лв., а през 2017 г. - 1 744 200.00 лв.Още 907 000 лв. е донесла на хазната пететажна сграда на територията на община Несебър, отнета през 2014 г. от сириеца Талеб Сабуни, който има присъда за изнудване. За 507 940 лв. са продадени четири от имотите, отнети през 2017 г. от Веселин Наковски, с присъда за рекет.Данните на Агенцията сочат, че през годината са продадени ниви, стопански постройки и апартаменти, отнети от Комисията със съдебни решения в периода 2010 - 2017 г.В допълнение, на базата на изпълнителните листове по дела на Антикорупционната комисия през 2015 г. в бюджета са влезли още 319 560 лв. от налични суми по сметки, наеми и др. През 2016 г. по тази линия са постъпили 125 387 лв., а през 2017 г. 710 973 г. като в сумата се включват още и продадени изделия от злато.От влизането в сила на отменения Закона за отнемане в полза на държавата на незаконно придобито имущество /ЗОПДНПИ/ на 19.11.2012 г. до момента Министерският съвет е взел 13 решения, въз основа на които на НАП се предоставя за продажба имущество, отнето от Комисията. Само в 3 от тях правителството предоставя отнети имоти за нуждите на различни държавни администрации. Това са: земеделски земи за включване в Държавния поземлен фонд и за нуждите на община Ново село, апартамент за нуждите на община Горна Оряховица, магазин на Агенцията по вписванията в Несебър и сграда за нуждите на МВР - за полицейско управление в с. Градец, община Котел.Отчитайки слабия превантивен ефект на разпореждането с отнето имущество чрез продажба, Антикорупционната комисия стартира консултации с представители на неправителствения сектор и институциите, за да се създаде работещ механизъм, така че отнети в полза на държавата имоти да се предоставят за обществени нужди. ", "date": "2019.01.29", "title": "Антикорупционната комисия е отдела имоти, които съставляват 90 процента от продажбите на НАП"}
{"url": "http://www.cross.bg/pari-cashterminalonline-mozhete-1595110.html", "text": "/КРОСС/ Акционерно дружество Интеркапитал Груп с търговска марка CASHTERMINAL е едно от най-бързо развиващите се дружества, в сферата на платежните услуги. Със своя 10 годишен опит  дружеството разви мрежа от 1300 терминални утройства и 500 касови приложения, чрез които хората  разплащат битовите си сметки, закупуват електронни винетки, попълват акаунтите си в различни видове бетинги , погасяват вноските си по кредити, закупуват автобусни билети и др..Днес ще ви представя нашата изключителна услуга от ново поколение, а именно CASHTERMINAL ONLINE, нашият електронен портфейл. И тук някои от вас най-вероятно си задават въпроса - Що е то Електронен портфейл или ако използва чуждицата - Що е то Уолет. Всъщност той изпълнява функцията на физически портфейл - т.е. ако имате пари в него, то може да правите разплащания, да плащате битови сметки, да поръчвате стоки онлайн, да прехвърляте пари и да зареждате банкови сметки и други уолети.-  Услугите, досега предлагани на терминал за разплащане, вече са достъпни от Вашия смартфон, таблет или компютър. Така е замислена платформата Cashterminal online и нямате идея колко лесно и достъпно е всичко това.- Работи с електронни пари. А те, за разлика от тези в  банките, са 100%  гарантирани по закон.-  Заложили сме всички стандарти за мобилни приложения, банкови стандарти за сигурност и електронни методи за верификация на потребителя (KYC).-  По принцип елкт.портфейли се използват за абсолютно сигурно съхранение на паричните ви средства, разплащания в интернет, както и напълно безопасно опериране с всички известни онлайн букмейкари. Тези разплащания са силно подсигурени и безопасни за употреба. Те също така се извършват на момента, като се избягва дългото чакане необходимо за превеждане, теглене или разплащане на сметки.-  CASHTERMINAL.ONLINE интегрира над 150 доставчика на услуги, платежни методи, пощенски преводи, издаване на банкови карти, изпращане на пари в България и чужбина, и много други. Всичко, което досега беше възможно да се извърши физически на терминал, вече е просто продължение на ръката, с която държите телефона си :-)Потребителско ревю на CASHTERMINAL.ONLINEКакто самото име подсказва, CASHTERMINAL.ONLINE е платформа, която дигитализира услугите предлагани на терминали, като ги вкарва в вашия телефон, таблет и/или компютър. Много от вас ще кажат е „Поредното интернет банкиране\"... Да, ама Не съвсем...Съвременните стандарти за мобилни приложния, както банковите стандарти , гарантират сигурността на потребителите и техните средства. Надграждайки проверките извършвани на терминалите, платформата прави допълнителни проверки за идентификация на потребителите, наличие на задължения по  няколко метода. Това се прави, за да се гарантират сигурността на средствата на потребителите както и техните плащания.Друга характеристика, която отличава CASHTERMINAL.ONLINE е това, че тя работи с електронни пари, които за разлика от тези в банките са 100 % гарантирани по закон от Държавата. Казано с прости думи: Електронният портфейл просто НЕ може да фалира. Предимство поднася на потребителите и така наречените електронни методи за верификация (KYC), без които нито един потребител не може да похарчи и 1 лв. през платформата, което изискване на международните политики за пране на пари сигурност.\n\t\t\t\t\t CASHTERMINAL.ONLINE ви дава пълен контрол и 100% сигурност на вашите средства!- Можете да блокирате и разблокирате картата си по всяко време;- Можете да контролирате сумите във вашите карти;- Можете да управлявате сметките си с 3 клика;- Можете да изпращате и получвате пари за секунди;- Можете да следите разходите си по всяко време и на всякъде;- Можете да имате достъп до всички услуги 24/7 в реално време.Освен това:Имате 4 степенна верификация като потребители!Имате ТОП защита на вашия акаунт и сметки посредством пин код, пръстов отпечатък или лицево разпознаване!Имате криптиране на данните за всяко съобщение и транзакции в системата!Регистрирайте  уолет в CASHTERMINAL.ONLINE, независимо от социалният Ви статус!Вие имате тези възможности и аз съм сигурна, че Вие го можете!Регистрирай сега своят портфейл на: ", "date": "2019.01.29", "title": "Ваня Червенкова: CASHTERMINAL с изключителна услуга от ново поколение"}
{"url": "http://www.cross.bg/vinetki-elektronni-yvrezhdaniya-1595123.html", "text": "/КРОСС/ 108 866 безплатни електронни винетки са издадени на хора с увреждания от началото на 2019 г. За същия период на миналата година (01.01.2018г. - 28.01.2018 г.) Агенция \"Пътна инфраструктура\" (АПИ) е предала на дирекциите за социално подпомагане 101 765 броя годишни хартиени винетки за леки автомобили. На хората с 50 и над 50 на сто намалена работоспособност, както и на лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст, се издава безплатна електронна винетка с валидност от една година. Тя е за сметка на бюджета на АПИ.  Хората с увреждания могат да подадат заявлението-декларация за получаване на безплатна електронна винетка лично в дирекция „Социално подпомагане\" по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. Дирекциите „Социално подпомагане\" обработват и одобряват документите в 7-дневен срок от подаването на документите. Агенцията за социално подпомагане (АСП) изготвя и предоставя по електронен път чрез защитен канал на АПИ дневна заявка за издаване на безплатни годишни електронни винетки. В срок до края на работния ден, следващ деня на получаване на дневната заявка, пътната агенция издава безплатна електронна годишна винетка. Валидността на винетката може да бъде проверена на сайта на АСП (http://www.asp.government.bg/proverka-na-vinetka). До момента са продадени 630 025 електронни винетки за 45 273 034 лева. На 28 януари е бил най-големият ръст в продажбите досега - купени са 50 896 електронни винетки, от които 39 041 са годишни. Общият брой на продадените годишни е-винетки до момента е 370 136.  ", "date": "2019.01.29", "title": "Близо 109 хил. безплатни електронни винетки са издадени вече на хора с увреждания"}
{"url": "http://www.cross.bg/danni-zashtita-lichnite-1595111.html", "text": "/КРОСС/ \"Казал съм го още лани - в Павел баня няма бани\", гласеше епиграма на ветерана от БТА Георги Ведроденски, посветена на бай Коста Тайната - служителя в БТА за опазване на държавната тайна при социализма. По онова време нямаше официална цензура, но всички знаеха, че тя функционира по партийна и държавна линия. Нейното могъщо влияние водеше до автоцензура и всеки журналист се самоконтролираше какво може и какво не може да съобщава в явните бюлетини (имаше и поверителни бюлетини, където свободата бе по-голяма).Държавната тайна бе една от сферите, където властите не се доверяваха само на рефлекса на журналистите и назначаваха официални контрольори, чието присъствие в редакциите бе дискретно. Те четяха всяка новина и изхвърляха от нея всичко попадащо в обсега на подробните списъци с държавни тайни, които сами по себе си бяха поверителни. Ръцете им бяха дълги и един ден ме спипаха чак в далечен Индокитай, където бях кореспондент в началото на 80-те години.През пролетта на 1982 г. получих строго предупреждение да престана да издавам държавни тайни, но без обяснение, за да не се разкрие по явните канали за връзка какво в България представлява държавна тайна. Когато се върнах през лятото в отпуск, разбрах за какво става дума. Бай Коста Тайната, който работеше в тандем с бай Георги Тайната (пенсионирани офицери), цензурирал моя информация как български градинари учат виетнамците да отглеждат разни сортове домати и чушки. В информацията бях вложил обичайния за тогава социалистически патос, че братското сътрудничество прави мост между Америка, Европа и Далечния изток за развитие на тези сортове.Двете Тайни решили, че става дума за крадени американски сортове, и за да не бъде разобличена България от посолството на САЩ в София и съответно да не бъде принудена да плаща лицензи, трябвало това да се запази в тайна. В действителност смисълът на информацията бе, че доматите и чушките произхождат от американския континент и че България със своя градинарски опит участва в разпространението им по света.Държавният чиновник обаче работи без патос и ограничава въображението си до строго формулирани норми. Сетих се за тази история, защото предстои да се повтори в неизмерими мащаби.В днешна демократична България също няма официална цензура, но скоро ще бъде въведена и за целта ще се използва съществуващ държавен орган - Комисията за защита на личните данни.Това ще стане чрез измененията на Закона за защита на личните данни, приети в четвъртък практически без дебати от Народното събрание. Много хора не подозират какво се задава, защото заглавието на закона звучи невинно, а освен това текстовете, които въвеждат новите нормативи, са толкова обемисти, че едва ли някой ще ги чете, ако няма други причини освен любопитство.Измененията са предложени на  Народното събрание с подписа лично на министър-председателя Бойко Борисов, което означава, че би трябвало да е наясно за какво става дума.\"Политиката по защита на личните данни има изключително хоризонтален характер, като засяга почти всички сфери от живота и бизнес сектори\", пише той. Това означава, че се отваря поле за тотален контрол в държавата. Той ще се упражнява от Комисията за защита на личните данни, която формално се определя като независим орган. В действителност тя се избира от Народното събрание (управляващото мнозинство) с мандат от 5 години по предложение на правителството, излъчено от същото управляващо мнозинство. Пряката връзка управляващи - инструмент за контрол, е достатъчно видима, за да се приеме, че твърдението за независимост е само украса.Сегашната комисия, която приключва мандата си и има право на още един, е избрана през април 2014 г. от правителството на Пламен Орешарски - същото, което избра и Делян Пеевски за председател на ДАНС, днешния медиен император и вносител на закони за регулиране на свободата на словото. За да заслужи нов мандат, комисията трябва да получи благословия вече от сегашното правителство, т.е. от Бойко Борисов. И тя се старае.Нейният председател Венцислав Караджов призна в петък пред в. \"Труд\", че неговият екип е \"дописал\" Общия регламент на ЕС за защита на личните данни, върху чиято основа са приети измененията в българския закон. Той е въвел 10 критерия, които не съществуват в европейския документ, отнасящи се специално до медиите.Докато в Общия регламент се казва, че \"за журналистически цели и за целите на академичното, художественото или литературното изразяване, държавите членки предвиждат изключения или дерогации\" и се изброяват седем глави, където трябва да се направят такива изключения, нашите инициатори и законотворци са се изхитрили да напишат критерии, които да им позволяват във всеки конкретен случай да решават дали една публикация е допустима по закона, или не.Да бяха истински критерии, можеше и да се разсъждава за тяхната основателност. Но те са изключително субективни, което означава, че развързват ръцете на кандидатите за цензори да вилнеят из медиите.Ще отбележа само последния критерий, който обобщава тяхната философия при какви обстоятелства могат да се намесват: \"Други обстоятелства, относими към конкретния случай.\" Какви други? По тяхна преценка. Като се има предвид, че под \"лични данни\" се разбира всичко, което идентифицира лицето, като се започне от името, можете да си представите какъв простор за цензура се отваря.Още в първи курс студентите по журналистика изучават, че всяка информация трябва да отговаря на няколко основни въпроса, за да бъде пълна и завършена: Кой, какво, кога, къде, как и защо (5 \"К\" и едно \"З\"). Ако отпадне въпросът \"Кой?\", какво ще научава обществото? По времето на масовите протести срещу правителството на Орешарски доминиращият въпрос беше \"Кой?\" (Кой предложи Пеевски за председател на ДАНС?). Орешарски мълча до последно, ала назначената по негова инициатива Комисия за защита на личните данни сигурно си е взела поука, щом се е амбицирала да изтрие сега този въпрос от журналистическите публикации, когато звучат неудобно. Вярно е, че законът признава \"по-занижената защита на личната неприкосновеност\" на публичните лица, каквато е практиката в Европейския съд за правата на човека. Но това не е достатъчно, защото бъдещите цензори са си запазили правото да преценяват по свое усмотрение колко да бъде занижена защитата им.Да вземем за пример дипломата за висше образование на бившата кандидатка за президент Цецка Цачева (настояща министърка на правосъдието).Журналистите от в. \"Сега\" искаха преди две години и половина да се уверят в нейната истинност (истинските дипломи са напечатани), а нейната бе написана на ръка, като получат достъп до главната книга на Софийския университет \"Климент Охридски\". Цачева даде съгласие, знаейки, че разрешение за достъп може да издаде само ректорът. Той обаче се запъна, защото това били лични данни, и като техен администратор имаше право да откаже. С това журналистическото разследване приключи, а обществото остана да се чуди тази висша юристка има ли действително завършено висше юридическо образование. При новия закон такива разследвания просто ще бъдат недопустими, защото медиите ще бъдат отблъснати не само с отказ, но и със заплаха от 20 млн. евро глоба (40 млн. лв.)Такава е тарифата според европейския регламент, който по принцип е написан да регулира поведението на държавни служби и фирми, а не на медии, чийто финансов потенциал е доста по-нисък.Нашите законотворци успокояват, че това е таван на глобата, но не е вярно - това е минимумът. Защото се предвижда, че ако 4% от оборота на провинения е повече от 20 млн. евро, тези проценти ще бъдат долната граница. Коя българска медия има оборот от поне 500 млн. евро (1 млрд. лева) годишно, че да се отнася до нея подобна възможност за глоба? Всички медии да се съберат, пак няма да направят толкова. Това означава, че със закон се въвежда заплаха не просто за санкция, а за убийство на българските медии, а с това и въобще на свободата на словото в България.Има и още нещо. Тъй като всеки ще може да се оплаче пред комисията, че медии са посегнали на личните му данни, като са съобщили името му, няма да му се налага да прибягва до съд. Дори прокуратурата ще може да бездейства в случаите на жалби за клевета. Вместо от прокуратура и съд работата ще се върши направо от екзекутор. Журналистически организации незабавно реагираха и вече призоваха президента да наложи вето на чудовищното недомислие.Ако законодателите не се опомнят, ще забият държавата на дъното на всички световни класации по свобода на словото. А ние пък ще се лишим от такива важни за обществото информации, като например как Бойко Борисов като дете е ял с едната ръка филия с мас, а с другата ритал топка, защото това са строго лични данни. А за къщи в Барцелона и дума няма да става.Автор: Светослав ТерзиевИзточник: segabg.com", "date": "2019.01.29", "title": "Забравете за филията с мас на Борисов и дипломата на Цачева"}
{"url": "http://www.cross.bg/hambyrg-tzurkva-obshtina-1595108.html", "text": "/КРОСС/ Енорията „Св. Кирил и Методий\" в град Хамбург, Германия, ще получи нов храм, в който да се събира и извършва богослужения, пише двери.бг.  С благословението на Западно- и Средноевропейския митрополит Антоний Българската православна църковна община в Хамбург ще приеме за стопанисване Великденската църква (Osterkirche) в града. На събитието, което се провежда под патронажа на почетния генералния консул на България за федералните провинции Хамбург, Бремен, Долна Саксония и Шлезвиг-Холщайн проф. д-р Герд-Винанд Имайер, верен съратник и поддръжник на православната община, ще присъстват гости и приятели от Евангелската и Католическата църква, представители на градската управа, както и на социални и културни дружества.Началото на българската църковна община в Хамбург е поставено преди около петнайсетина години с енергията и силата на няколко души. Те решават да създадат православна община, в която богослужението да се извършва предимно на български език за нашите сънародници. Скоро след това (от 2007 г.) в новосъздадената БПЦО започва да се отслужва редовно света Литургия. От началото досега неделните служби се посещават от хора от различни националности: българи, холандци, хървати, грузинци, гърци, немци, румънци, руснаци, сърби. В неделя в храма идват семейства и техните деца, студенти, работещи. Църквата постепенно се превръща в средище за българи и чужденци, търсещи топъл прием, духовен съвет или разтуха. От 2009 г. невръстната още църковна общност намира своя също така млад свещеник - отец Кръстин Апостолов, който тогава е на 26 години.През първите десет години от съществуването си БПЦО - Хамбург е приютявана в храмове на Евангелската църква. През 2012 г. с благословението на тогавашния викарен епископ на Западна- и Средноевропейска епархия Антоний новоизбраното настоятелство създава дарителска акция „Една нова църква за Хамбург\" с цел привличане на радетели и събиране на средства за намиране на постоянен храм за БПЦО - било чрез покупка, строеж или постоянен наем. През това време църковната ни община организира или подкрепя редица инициативи, с които тя става известна отвъд границите на града, включително и в България. Църковният живот се разраства, разширява се и дарителската подкрепа на все по-голям кръг вярващи и приятели на общината. През 2017 г. Евангелската църква се обръща към църковното настоятелство с предложение за ползване на Великденската църква (Osterkirche) срещу поддръжка на сградата. До края на 2018 г. настоятелството заедно с партньорите му от Евангелската църква подготвя договор за преотстъпване на сградата за постоянно ползване, както преди години беше направено и от БПЦО в Берлин. Така православието в Хамбург създава още един пристан на вярата, в който търсещите ще могат да намерят утеха, опора и съратници по пътя към Спасителя. ", "date": "2019.01.29", "title": "Българската църковна община в Хамбург ще има свой храм"}
{"url": "http://www.cross.bg/salamweb-tzennosti-myusyulmanite-1595094.html", "text": "/КРОСС/ Базираният в Малайзия стартъп Salam Web Technologies се готви да пусне уникален браузър, който да е съобразен с ислямските ценности. Приложението се нарича SalamWeb и е насочено към мюсюлманите от Малайзия и Индонезия. То ще се ползва от смартфони и ще включва опция за доставяне на съобщения и преглеждане на най-важните новини, съобщава  Bloomberg.Целта на SalamWeb е да обхване 10% от 1,8-милиардното световно мюсюлманско население. Приложението обещава високи нива на криптираност и среда, обещаваща да не допуска дискриминация и неуважение.SalamWeb разчита на филтри за съдържание, проверени от общността, които маркират уеб страниците като подходящи, неутрални или неподходящи за мюсюлмани. Потребителите няма да имат достъп или ще бъдат предупреждавани, когато влизат в сайтове с хазарт или порнография.Шариатът забранява хазартните игри, проституцията, пиенето на алкохол и консумацията свинско месо, както и лихварството. Освен да се съобразява с тези норми, браузърът обещава и аларма за времето за молитва, както и своеобразен компас, показващ на къде трябва да се моли вярващият.\"Ние насърчаваме универсалните ценности - макар че SalamWeb е насочена към мюсюлманите, тя може да бъде използвана от всеки\", казва шефът на компанията Хасни Зарина. \"Интернет може да бъде вредно място. Очевидно е, че се нуждаем от алтернатива\", допълва той.За база на приложението е използван софтуера с отворен код Chromium, който е в основата на уеб браузъра на Google Chrome. Според Зарина това ще осигури добри скорости за сърфиране в \"добрата част\" на интернет. ", "date": "2019.01.29", "title": "Малайзийци правят \"халал\" интернет"}
{"url": "http://www.cross.bg/rysiya-ivelin-popov-1595093.html", "text": "/КРОСС/ Полузащитникът руския Ростов Ивелин Попов говори след поражението от Зенит с 0:5 и коментира първите си дни в новия отбор.\"Това е приятелска игра като тренировка. Да, загубихме с 0:5, но през първото полувреме имаше някои добри моменти и резултатът можеше да бъде съвсем различен. Така че няма място за безпокойство.\"\"Тренирах само четири дни. Мисля, че още няколко седмици и ще бъда готов за максимума. Аз съм в Русия от 2012 година и моето семейство обича всичко в страната. Децата говорят руски, познат шампионат, познати хора. Играх в България пет години, още две в Турция. Оказва се, че в Русия съм прекарал половината от кариерата си. Мисля, че направих правилния избор. Трябва да сме добре запознати с изискванията на треньора. Ще видим какво ще стане, когато шампионатът започне\", заяви Ивелин Попов. ", "date": "2019.01.29", "title": "Ивелин Попов: Оставането ми в Русия беше правилният избор"}
{"url": "http://www.cross.bg/chovek-razstoyanie-zvyk-1595095.html", "text": "/КРОСС/ Изследователи от Масачузетския технологичен институт са намерили начин да изпращат звукови сигнали директно в ухото на човек от разстояние, използвайки лазерни лъчи, съобщи Engadget.Технологията се основава на т.нар. фотоакустичен ефект - появата на звукови вибрации в средата, в резултат на поглъщане на светлинната енергия. В случая, лазерният лъч се абсорбира от водните пари, които постоянно присъстват във въздуха, предава technews.bg.Учените твърдят, че могат да генерират звук, който се чува само на определено разстояние от предавателя. С други думи, можете да изпратите съобщение на човек, без да се страхувате, че ще го чуе и някой друг, който пресича лъча.Смята се, че разработката е подходяща дори за относително сухи условия, тъй като във въздуха почти винаги има водни пари, особено около хора. Учените подчертават, че използват лазери, които са напълно безопасни за очите и кожата.По време на експериментите е предаден звук на разстояние от около 2,5 м, но учените работят за увеличаване на обхвата на технологията. Очакваната комерсиализация на разработката може да представлява интерес най-вече за специалните служби. ", "date": "2019.01.29", "title": "Предават звук до конкретен човек чрез лазер"}
{"url": "http://www.cross.bg/planinite-mesta-bulgariya-1595103.html", "text": "/КРОСС/ След рекордното количество сняг, което падна в планините на Южна България, сега януари ни готви нова порции валежи, придружени от ново затопляне, особено в източните райони на страната, показват средносрочните модели, представени в Дарик кафе. Поредните циклони ще ни пращат до петък превалявания от дъжд, а в планините отново сняг.  Това, което е характерно за периода е, че ще продължи преноса на по-топъл въздух от югозапад и температурите ще се повишават, като към края на седмицата дневните ще бъдат до 15-17 градуса на места в Източна България и северно от планините. Тогава ще духа и до умерен южен вятър. В петък, събота и неделя, времето остава топло, но ще е почти без валежи. На места ще се усеща като пролет.", "date": "2019.01.29", "title": "Пролетни температури се задават в края на седмицата "}
{"url": "http://www.cross.bg/teritoriyata-epidemiya-oblast-1595138.html", "text": "/КРОСС/ От днес, 29 януари, РЗИ-Търговище обявява грипна епидемия на територията на област Търговище.До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.РЗИ-Кърджали удължава грипната епидемия на територията на област Кърджали считано от 31.01.2019 г. до 01.02.2019 г. включително.РЗИ-Пазарджик удължава грипната епидемия на територията на област Пазарджик във връзка със запазващото се високо ниво на обща заболеваемост от грип и ОРЗ. Учебните занятия в областта се възстановяват, считано от 30.01.2019 г.Към днешна дата грипна епидемия е обявена на територията на следните области: Благоевград, Бургас, Варна, Велико Търново, Видин, Враца, Добрич, Кърджали, Кюстендил, Монтана, Пазарджик, Плевен, Пловдив, Разград, Русе, Сливен, Смолян, Софийска област, София-град, Стара Загора, Търговище, Хасково, Шумен, Ямбол, както и на територията на община Луковит. ", "date": "2019.01.29", "title": "И Търговище обяви грипна епидемия"}
{"url": "http://www.cross.bg/zhenite-rabota-muzhete-1595104.html", "text": "/КРОСС/ Жените напълняват от стресираща работа с годините, защото се демотивират, не им се спортува и често се успокояват с храна, пише в. \"Дейли мейл\", позовавайки се на шведски учени. Подобен ефект обаче не се наблюдава при мъжете.Стресът освобождава и хормона кортизол, който благоприятства натрупването на мазнини около кръста.Жените са по-засегнати от стреса от мъжете, защото те често съчетават служебните задължения с по-голямо натоварване в домакинството. Учените от университета в Гьотеборг са анализирали данните за 3800 души, обхванати от продължително национално здравно изследване.Така те установили, че за 10, а след това за 20 години повече жените натрупват килограми от стрес, отколкото мъже. Жените, които трудно се справят със задълженията си, качили около 20 процента повече от тези с лесна работа. ", "date": "2019.01.29", "title": "Жените напълняват от стреса на работа"}
{"url": "http://www.cross.bg/batenberg-banov-turg-1595099.html", "text": "/КРОСС/ Българската държава откупи портрет и ценности, принадлежали на княз Александър Батенберг. Това стана на търг във Виена. Министърът на културата Боил Банов лично е присъствал. Участието на държавата обаче не е било обявено предварително, за да може ценностите да се купят на разумна цена. Така България вече притежава най-известният оригинален портрет на княза, нарисуван от художника Карл Дилиц, и три подноса, дарени от жителите на Русе, Ловеч и Берковица в началото на управлението на Батенберг. Само картината е била оценена на стойност между 12 и 15 хиляди евро.Лично участвах. Трябваше да бъде всичко в тайна, защото ако бяхме обявили, че държавата ще участва, цената да стане двойна и тройна. Стана нещо много добро за поколенията, но и за чувството ни за духовност. Всичко е на реална стойност. Картината, гордост за всеки един българин, излезе 18 хиляди евро. Парите не са малко, но са нормални за това, което се предлага, каза министър Банов в ефира на \"Здравей, България\". ", "date": "2019.01.29", "title": "Боил Банов откупи на търг наследството на Батенберг"}
{"url": "http://www.cross.bg/pensionnata-sistema-fondove-1595098.html", "text": "Необходимо да се премахнат досегашните пенсионни фондове и на тяхно място работодателят да създава свои фонд. Това каза икономистът Мика Зайкова в ефира на „Здравей, България\".„Ние трябва още от 2025 година да започнем да увеличаваме относителния дял към капиталовите фондове, така че на хоризонта на 2037 година да имаме около 30%, които отиват не в някакъв фонд като НОИ, а в бюджета, защото той ще осигури получаването на държавна пенсия\", смята тя.Според нея има три основни фактора, които ще влияят в бъдеще върху пенсионната система у нас. Това са продължителността на живота, структурата на пенсионната система и предстоящата роботизация и дигитализация.  „Ако продължаваме по този елементарен и консервативен начин да движим пенсионната система, ще имаме проблеми\", каза Зайкова.  „В момента пенсиите не могат да се вдигат. ¾ от осигуровката, която плаща всеки работещ българин, е данък, с който се плащат пенсиите на днешните пенсионери\", каза икономистът  Стоян Панчев. ", "date": "2019.01.29", "title": "Мика Зайкова: Необходимо да се премахнат досегашните пенсионни фондове"}
{"url": "http://www.cross.bg/zaginal-myasto-godishen-1595096.html", "text": "/КРОСС/ 42-годишен мъж е загинал, след като е бил блъснат от шофьор на лек автомобил в град Нови Искър, съобщиха от МВР. Сигналът за инцидента, който е станал на ул. \"Кременица\", е подаден около 7.40 ч. тази сутрин.Пешеходецът е загинал на място. Самоличността му е установена. Мъжът е бил облечен в сини работни дрехи. Водачът е останал на място. Екип на полицията извършва оглед. Разследват се причините за катастрофата. ", "date": "2019.01.29", "title": "Шофьор блъсна и уби 42-годишен пешеходец"}
{"url": "http://www.cross.bg/pomosht-dogovor-dentalna-1595092.html", "text": "/КРОСС/ Националната здравноосигурителна каса (НЗОК) и Българският зъболекарски съюз (БЗС) ще подпишат Договор за изменение и допълнение на Националния рамков договор за дентална помощ. Това съобщи за БНР председателят на съсловната организация д-р Николай Шарков.10 млн. лева повече са предвидени в бюджета за стоматологична помощ.Пакетът за деца и възрастни, който се покрива от касата, остава същият, както и през 2018-а.Запазва се възможността хората между 65 и 69 години да получават безплатно частична или пълна протеза. ", "date": "2019.01.29", "title": "НЗОК и БЗС подписват рамковия договор за дентална помощ "}
{"url": "http://www.cross.bg/bulgariya-borisov-posochi-1595100.html", "text": "/КРОСС/ Премиерът Бойко Борисов обяви, че новопостроените участъци от магистрала \"Хемус\" ще я превърнат в река, по която ще потекат инвестициите в Северна България. Той взе участие в традиционната вече годишна среща на бизнеса с правителството, организирана от \"Капитал\". Днес тя е посветена на пътя на България към еврозоната и ефектите върху икономиката от това.\"Полагаме огромни усилия с \"Хемус\". Където са \"Тракия\", \"Марица\", \"Струма\", заводите никнат като гъби. В края на март ще започнем поне още три лота по Хемус. Това ще е реката, по която ще потекат инвестициите в Северна България\", увери Борисов.Премиерът каза още, че правителството му е за влизане на страната в еврозоната, което минава през стабилна банкова система.В дух на самокритика Борисов обяви, че от една година в България се занимаваме с изтребители, а не с доходите на хората и свързания с тях просперитет. Той засегна и темата за приемането на страната ни в еврозоната и вероятните последици от такава стъпка за хората.\"Критиците казват, че щели да се вдигнат цените, но държавите, към които се стремим - всички те са с въведено евро. Аз бих задал контравъпрос - кои се плашат от въвеждането на еврото и защо? - Защото в Банковия съюз нито централните банки, нито банките в съответната държава могат да си позволяват волности. Защо ни е страх тогава да дисциплинираме този сектор? Той е толкова важен за всеки един от нас. Целта е, ако някой собственик на банка я доведе до фалит, не данъкоплатците да платят и хората да си изгубят парите, а той да понесе своята отговорност и той да я платят\", посочи Борисов.Той посочи, че въвеждането на еврото ще дисциплинира банковия сектор и посочи други предимства - по-ниски лихви по кредитите и помощ от ЕЦБ при финансова криза. Борисов заяви, че бъдещето на еврото е свързано и с бъдещето на Европа.\"Да поставим големите банки в България под контрол, за да не правят глупости, затова подкрепяме приемането ни в еврозоната. Президентът Макрон каза, че когато сме в този клуб, ние ще бъдем спокойни, че всичко при нас е добре\", припомни премиерът.Според него, България полага огромни усилия, за да убеди партньорите си, че сме готови за приемането ни. Борисов посочи примера на Ципрас, който успя да реши политически конфликт със Северна Македония и извади Гърция от кризата.Премиерът се спря и на въпроса за пазара на горива. Той заяви, че до месец - месец и половина, ще има видими резултати за изсветляване на сектора на горивата, аналогични на тези при цигарите и алкохола. \"Сега и в горивата в правим едни неща и ви гарантирам, че резултатите ще бъдат същите като при цигарите - драстични. Той посочи, че ще има видеонаблюдение за сектора на горивата за големи, малки и средни фирми. Такова видеонаблюдение - на всеки кран, дете с пояс да влезе, го виждаме във водата дали е в Дунав или в Черно море\", допълни той.По-прозрачна процедура от това да вкараш решението за самолетите да се вземе от НС няма, каза още премиерът. \"Да обвиниш българското правителство, че прави далавера с Тръмп и със САЩ, това възможно ли е? Не, благодаря! По-прозрачно от това няма. Дават си България, нали, крадецът вика дръжте крадеца. Това е много често срещано явление, десетилетия лъжат хората, че ще купуват самолети, а през това време се напълнихме с транспортна техника и нямат вътре една пушчица, едно патронче не могат да изстрелят, посочи Борисов.  ", "date": "2019.01.29", "title": "Борисов обяви магистрала \"Хемус\" за река, по която ще потекат инвестициите към Северна България (обновена)"}
{"url": "http://www.cross.bg/park-priroden-mestnost-1595101.html", "text": "/КРОСС/ Посегнаха и на природен парк \"Златни пясъци\". От известно време тихомълком е започнала лека санитарна сеч, а впоследствие заграждане на имот. След което на мястото са се появили къщички, алармира варненец в проекта Гражданите на Дневник.На мястото се работи в периоди, когато в местността няма много посетители.Това местенце се намира в местност Перчемлията, на главния и единствен път преди вилната зона. Едното място е застроено миналата година, но в момента пак е започнало заграждането на съседно място като се режат дърветата, копае се и се лее бетон за масивна ограда. Подаден е сигнал на горещия телефон на община Варна, РИОСВ и регионалната дирекция по горите и на тел. 112, но никоя от посочените институции не е реагирала. Строежте са в защитена местност, природен парк, още повече че се извършва и строителство в свлачищен район. Строи се върху скат, върху скала, изкореняват се дървета.", "date": "2019.01.29", "title": "Посегнаха и на природен парк \"Златни пясъци\", строи се в местността Перчемлията"}
{"url": "http://www.cross.bg/evroto-dombrovskis-valyta-1595102.html", "text": "/КРОСС/ България е твърдо поела по пътя на еврото, заяви зам.-председателят на Европейската комисия, отговарящ за еврото и социалния диалог, Валдис Домбровскис.Той участва в 13-ата годишна среща на българския бизнес с правителството. Домбровскис увери, че сътрудничеството за въвеждането на единната европейска валута в страната ни „въври гладко и по план\".„Еврозоната е по-силна откогато и да било\", заяви зам.-председателят на ЕК, отбелязвайки, че в България мнозинството от хората подкрепят въвеждането на еврото.Според него ползите от еврото ще бъдат както за бизнеса, така и за потребители, защото то е валута, почиваща на ясни правила и институции. Въвеждането му се очаква да повиши репутацията на страната ни, както и да стимулира икономическите дейности вътре в нея.„Важно е да се отбележи също, че еврото е и удобна валута, защото се използва от над 340 млн. души в Европа, което улеснява счетоводството и стимулира икономическата дейност и обмен. Бизнесът ще намали и разходите си за обмен на валутите, а от въвеждането на еврото ще има и редица непреки дивиденти\", заяви Валдис Домбровскис.Той отбеляза, че Европа се чуват и различни критики към единна валута.„Вярно е, че още от старта си имаше слаба координация, но постепенно бяха въведени различни начини на контрол и баланси, за да се подпомагат по-уязвимите държави-членки\", обясни Домбровскис. ", "date": "2019.01.29", "title": "Валдис Домбровскис: България е твърдо поела по пътя на еврото "}
{"url": "http://www.cross.bg/amato-semeiistvoto-predpolaga-1595080.html", "text": "/КРОСС/ Американец убил семейството си, след като откраднал от тях близо 200 хиляди долара, за да ги прати на жена в България, с която се е запознал през сайт за възрастни. 29 -годишният Грант Амато е задържан и обвинен в убийство. Според предварителната информация мъжът е застрелял родителите си и брат си. Предполага се, че отношенията между Амато и семейството му са е влошили след он-лайн запознанство с жена, за която се предполага, че е българка. Информацията не е официлано потвърдена. След като разбрали за кражбата, близките на мъжа настояли той да прекрати отношенията си с нея и да се подложи на лечение от сексуална и интернет зависимост, или да напусне дома им. Амато се съгласил, но тайно общувал с жената в Туитър. Предполага се, че баща му е научил и това е станало повод за убийствата.", "date": "2019.01.29", "title": "Американец уби семейството си заради българка? "}
{"url": "http://www.cross.bg/yinfri-opra-godini-1595082.html", "text": "/КРОСС/ Американската телевизионна водеща Опра Уинфри днес навършва 65 години, предаде ТАСС.Опра Уинфри е родена на 29 януари 1954 г. в град Косиаско, Мисисипи. Истинското й име е Орпа Гейл Уинфри, но от малка я наричат Опра. Майка й е непълнолетна, а бащата - военен, и до шестгодишна възраст я гледа баба й. Тя много се грижи за нея - на две години и половина детето умее да чете и пише, а на три години демонстрира ораторския си талант, като разказва глави от Библията в местната църква.По-късно Опра Уинфри се премества да живее при майка си в Милоуки. Когато е деветгодишна е изнасилена от братовчед, а по-късно и от чичо си и други братовчеди. За тези инциденти разказва едва на зряла възраст - в своето токшоу през 1986 г. На 14 години ражда, но детето й умира. Тогава живее с баща си в Нашвил, който й помага и тя става по-старателна ученичка.В гимназията Уинфри участва в конкурси по четене. Така я забелязват от местно радио и през 1970 г. започва да чете вечерни новини. По-късно спечелва стипендия и следва в университета на Тенеси. На 19 години води телевизионни новини, след това работи като репортер. През 1977 г. започва да води сутрешното шоу \"Хората говорят\" (\"People Are Talking\").От 1986 до 2011 г. води телевизионното предаване \"Шоуто на Опра Уинфри\". То става много популярно. През 2011 г. се излъчва в 150 страни. С него Опра Уинфри завоюва 16 награди \"Еми\", а през 2002 г. то е включено в списъка на \"50-те най-велики шоута в американската история\" на сп. \"Ти Ви Гайд\".Опра Уинфри е известна и като актриса. През 1985 г. дебютира с второстепенна роля в \"Пурпурен цвят\" на Стивън Спилбърг. Продуцира и участва в около 30 филма, най-новият от които е приключенският \"Гънка във времето\" (2018 г.).Съавторка е на множество книги, включително с кулинарни рецепти и съвети за правилно хранене . През 2014 г. издава книгата \"Това, което знам със сигурност/ What I Know for Sure\" за преодоляване на житейските трудности.Даренията й са равни на около 425 милиона щатски долара. По съвет на Нелсън Мандела през 2000 г. създава фондация за развитие на лидерски качества у момичетата, а през 2007 г. основава училище за момичета в Южна Африка. През 2013 г. дарява 12 милиона долара за съхранение на афроамериканското изкуство.", "date": "2019.01.29", "title": "Опра Уинфри става на 65"}
{"url": "http://www.cross.bg/stoiinev-predlozheniya-mesetza-1595083.html", "text": "/КРОСС/ „Може би законът за горивата се отлага с 6 месеца, защото трябва да има сива икономика, някой да се облагодетелства и да си финансира изборите\". Това заяви  зам.-председателят на ПГ на „БСП за България\" Драгомир Стойнев в ефира на БНР. Той обясни, че от днес законът вече е в сила и днес трябва да бъде променен и отложен. „Сами разбирате в какъв абсурд работи парламентът и колко са компетентни управляващите. В продължение на една година се разискваше този законопроект. Всички страни бяха изслушвани в парламента, най-вече земеделските производители, след което законът беше приет\", обясни народният представител. „Оказа се, че примерно Минно-геоложката камара и Строителната камара имат конкретни предложения. Когато работят на техните обекти трябва да имат ведомствени бензиностанции, за да зареждат своята техника. Казахме, че веднага припознаваме техните предложения и днес те вече ще бъдат разгледани в комисия\", допълни Стойнев. Той подчерта, че всеки, който желае и смята, че има нещо, което го притеснява в закона, може да се обърне към „БСП за България\". „Готови сме да го изслушаме, но в последния момент да се променят неща, за нас е абсурдно\", категоричен е народният представител. „Друг е въпросът защо до сега не са направили своите предложения\", коментира той. Според него големият проблем е какво е свършило Министерството на икономиката. „В продължение на 6 месеца трябваше да напишат подзаконовата нормативна уредба. Те не си мръднаха пръста, а поискаха законът да бъде променен. Искат да отложат закона с 6 месеца, защото идват избори и правителството се нуждае от спокойствие - никой не трябва да протестира и негодува. Ние предлагаме да се отложи с 2 месеца - достатъчно време, за да бъдат решени всички проблеми\", предложи Стойнев. Той обясни, че БСП е направила конкретни предложения, за които е била  сезирана, но са отхвърлени в зала. „Строителната камара, която е толкова мощна и голяма, стовариха техника в София, защото негодуваха, а в крайна сметка бяха възнаградени с обществени поръчки за 1 млрд. 350 млн. лв, които ще бъдат изхарчени непрозрачно\", коментира Драгомир Стойнев.  ", "date": "2019.01.29", "title": "Драгомир Стойнев: Законът за горивата се отлага, за да има сива икономика?"}
{"url": "http://www.cross.bg/putishta-kmch-ministerstvoto-1595081.html", "text": "/КРОСС/ Испания понижава максималната скорост по националните пътища от 100 на 90 км/ч, за да намали броя на произшествията, предаде Франс прес, като цитира изявление на министерството на развитието.Ограничението влиза в сила от днес за така наречените \"конвенционални пътища\", тоест национални двупосочни пътища без централен разделител, уточни министерството. То уточни, че именно на този тип пътища са станали средно около 77 до 80 на сто от катастрофите в Испания за последните пет години. От общо 1321 загинали при катастрофи по испанските пътища през 2017 г., 1013 са загубили живота си именно на такива пътища, посочи министерството. През миналата година катастрофите по тях са взели 877 жертви.\"Много от тези катастрофи са свързани със загуба на контрола поради прекалено висока скорост\", подчертаха от министерството на развитието. От там напомниха, че тенденцията в ЕС е скоростта по подобни пътища да се ограничава до 90 км/ч, а някои страни, включително Великобритания и Швеция, са я ограничили до 80 км/ч. ", "date": "2019.01.29", "title": "Испания свали скоростта по пътищата до 90 км/ч "}
{"url": "http://www.cross.bg/facebook-international-sotzialnata-1595072.html", "text": "/КРОСС/ Facebook ще разшири екипа си в София, който в партньорство с компанията за аутсорсинг TЕLUS International, осъществява контрол на част от съдържанието в социалната мрежа. Очаква се да бъдат наети между 100-150 души. Това потвърди за Economic.bg Захарина Вецева, старши мениджър корпоративни комуникации TELUS International Europe.Новите служители ще преглеждат съдържанието и ще оказват подкрепа на множеството различни общности във Facebook. Броят на новонаетите хора ще зависи от броя на докладваните постове и снимки, които социалната мрежа получава. В случай че броят им се увеличи, от социалната мрежа ще работят отново с TЕLUS International по набиране на нов персонал.Екипът в София ще преглежда случаите на докладвани публикации на руски, турски и казахски език. В момента протича обучението на първите кадри.Съдържанието на български на този етап се контролира предимно от центъра за разглеждане на съдържание в Дъблин, Ирландия, но от Facebook не изключват в бъдеще софийският център да поеме модерацията и на българското съдържание. ", "date": "2019.01.29", "title": "Facebook разширява екипа си в България"}
{"url": "http://www.cross.bg/sinemoretz-park-kraii-1595085.html", "text": "/КРОСС/ Бетон и край плажа на Синеморец. Спрян преди години строеж получи зелена светлина да бъде довършен. Причината да бъде спрян е, че попада в границите на природен парк „Странджа\" и не отговаря на екологичните норми.Годината е 2015-а. Тогава екоинспектори спират принудително строеж в Синеморец край устието на река Ропотамо. Парцелът е бил общински и е бил закупен на търг от Неделчо Гинин. Управител на фирмата инвеститор е неговата дъщеря. Това не е първият имот, който Гинин придобива в Синеморец по странен начин. Разследване на БТВ от 2007 година показва, че с протекциите на администрацията в Царево е получил парцел край морето като крайно нуждаещ се, за да си построи дом.Новият строеж е непосредствено до хотела с апартаментите, но на по-предна линия. РДНСК отнема строителното разрешение на базата на актовете на екоинспекцията.Инвеститор обжалва спирането на свой строеж в СинеморецСлед четири години съдебни дела Върховният административен съд се произнася в полза на инвеститора. Причината е, че има разминаване в документите. Строителното разрешение било издадено преди да бъде обявен за природен парк.Директорът на парк „Странджа\" Румяна Цвяткова обясни в БТВ „Тази сутрин\", че паркът е основан през 1995 г. Общината е издала разрешение за строителство, защото смята, че е урбанизирана зона. В природния парк не влизат урбанизираните зони и има ред, по който те трябва да бъдат изключени, а по думите й това не е направено.Според служителя на парка Иван Камбуров не е спазена процедурата за промяна на границите съобразно Закона за защитените територии.От регионалната екоинспекция обясниха, че част от имота попада в парка. За да бъде изключен от него, трябва да се приеме общ устройствен план. Ставало въпрос за заварено положение. От там заявиха, че природният парк е институцията, която трябва да извади териториите от урбанизираните зони или обратното.Д-р Атанас Орачев от сдружение „Черноморска Странджа\" обясни, че освен застрояването има и друг скандал. А именно за незаконното разкопаване на могила, където е намерено прословутото синеморско съкровище. По думите му то е изключително и в момента е в НИМ. ", "date": "2019.01.29", "title": "Бетон и край плажа на Синеморец"}
{"url": "http://www.cross.bg/staiikov-otvlechen-staiiko-1595089.html", "text": "/КРОСС/ Таксиметровият шофьор, който превозил сина на Миню Стайков - , до къщата му в столичния кв. \"Бояна\", заяви пред Нова телевизия, че 29-годишният мъж бил с маска за грип на лицето.Венци Ковачев качил в таксито си сина на алкохолния бос от адрес на бул. \"Черни връх\". По думите му, двамата със Стайков се разговаряли в колата.\"На улицата пред мола, без каквато и да е драма. На всичкото отгоре от другата страна на улицата имаше патрул. В смисъл полицаи си спираха и си проверяваха. Момчето беше с маска за грип. Най-нормалното нещо е да си сложиш маска, да не се заразиш и да не заразиш другите. Нямам идея дали е бил отвлечен. Абсолютно нормално. При положение,че е седнал отзад, даже не знам и кой съм возил\", разказва таксиметровият шофьор.Когато пристигнал пред къщата в \"Бояна\", сметката била платена от един от охранителите на Стайков.\"Не беше уплашен или притеснен. Видимо беше добре облечен. По никакъв повод не бих го запомнил като клиент, като курс, като ситуация\", допълва Ковачев.Вчера сутринта 29-годишният Стайко Стайков, който бе обявен за издирване с червена бюлетина от Интерпол в началото на октомври м.г., се появи в \"Пирогов\". Пред дежурния следовател на МВР в спешната болница, Стайков заявил, че е бил отвлечен и пребит.По-късно главният секретар на МВР Ивайло Иванов пък съобщи, че синът на Миню Стайков се е прибрал с такси в къщата си в \"Бояна\" предната вечер, а през нощта е бил прегледан от лекар. Медикът, който бил извикан на адреса, обработил и зашил рана на главата на Стайко. Иванов бе категоричен, че никой не е подавал сигнал в МВР за отвличането на сина на алкохолния бос.Стайко Стайков е преместен от \"Пирогов\" в МВР болница. По неофициална информация той продължава да твърди, че е бил отвлечен и докато е бил в плен са му давани опиати. Затова не помнел нищо.Синът на Миню Стайков разказал, че е отвлечен пред дома си от дегизирани мъже като полицаи. След като е бил отвлечен, той е бил държан в стая, но не помни кога всъщност е отвлечен и къде точно са го държали. Твърди, че са му давали упойващи вещества. След като е бил осовбоден от плен, той се появява на столичния бул. \"Черни връх\", от където взима такси, за да се прибере до Бояна. ", "date": "2019.01.29", "title": " Проговори таксиметровият шофьор, возил Стайко Стайков "}
{"url": "http://www.cross.bg/smolyan-zemna-masa-1595084.html", "text": "/КРОСС/ Временно е ограничено движението по път III-866 Смолян - Широка Лъка поради паднала земна маса върху пътното платно. Движението се осъществява по обходен маршрут: Девин - Кричим - Пловдив - Асеновград - Чепеларе - проход „Рожен\" - Смолян или изчакват на място.", "date": "2019.01.29", "title": "Ограничения по пътя Смолян - Широка лъка заради паднала земна маса"}
{"url": "http://www.cross.bg/nyama-seloto-zatvoren-1595090.html", "text": "/КРОСС/ Днес към 14 ч. трябва да отворят прохода \"Превала\" за леки коли. Проходът \"Предела\" и днес е затворен за автомобили.Все още няма достъп до село Мугла, няма и електрозахранване в селото и то е откъснато то света. Високопроходим автомобил пътува към селото, за да достави хляб и лекарства на жителите.", "date": "2019.01.29", "title": "Отварят прохода ”Превала” в 14 ч., ”Предела” остава затворен"}
{"url": "http://www.cross.bg/bankite-sudyat-dluzhnitzi-1595087.html", "text": "/КРОСС/ Европейската комисия (ЕК) предупреди България,че трябва да промени законодателството си и съдебната практика за начина, по който банките съдят длъжници и събират принудително вземанията си.Според ЕК съдът трябва да защитава кредитополучателите от неравноправните клаузи на банките, а не автоматично да ги осъжда, когато банките решат.При иска по чл. 417 от Гражданския процесуални кодекс (ГПК), който използват банките, формално за 7 дни се създава изпълнително дело и започват запорите. Докато искът, по който човек може да се защити впоследствие, отнема месеци и години.Именно заради неравноспоставеността на двете страни по договорите за кредит са и критиките на ЕК. ", "date": "2019.01.29", "title": "ЕК към България: Променете съдебните практики, по които банките съдят длъжници"}
{"url": "http://www.cross.bg/bulgariya-duzhd-oblasti-1595073.html", "text": "/КРОСС/ Жълт код за обилни валежи от дъжд е обявен за днес в 5 области на страната. Предупреждението е в сила за Благоевград, Пазарджик, Пловдив, Смолян и Кърджали.Във високите части на тези области валежите ще са от сняг.  Има опасност за образуване на поледици.Атмосферното налягане е значително по-ниско от средното за месеца и през деня ще остане почти без промяна, съобщи meteo.bg.Днес облачността ще бъде значителна, на много места с валежи от дъжд, над 1000 метра от сняг.По-значителни ще са валежите в Югозападна България, а в Рило-Родопската област снежната покривка ще се увеличи още.В Източна България и на места по северните склонове на Стара планина ще духа умерен до силен южен вятър.Максималните температури ще бъдат между 3° и 8°, в Източна България - между 11° и 14°, в София 6-7°. ", "date": "2019.01.29", "title": "Жълт код за валежи от дъжд за 5 области "}
{"url": "http://www.cross.bg/hurkaneto-detzibela-vuzglavnitza-1595070.html", "text": "/КРОСС/ Инженери от САЩ успяха да създадат възглавница, която намалява хъркането с интензивност до 31 децибела.Служителите на университета в северен Илинойс представиха възглавница, която може частично да потисне звука на хъркането. Тя е предназначена да осигури спокоен сън за тези, които се опитват да заспят близо до източника на досадния шум. Разработчиците успяха да постигнат потискане на звуците до 31 децибела, докато средната интензивност на хъркането е около 50 децибела.Възглавницата е снабдена с комплекс от три микрофона, както и високоговорители и звуков филтър. Идеята се основава на активната система за намаляване на шума, използвана в някои слушалки. С помощта на микрофон възглавницата получава картина на звуковия фон, анализира хъркащите звуци и излъчва звукови вълни от високоговорителите, които са подобни на хъркането, но са с обърната фаза, пише IEEE Spectrum.Преди това учените се опитаха да решат проблема, като инсталираха система за намаляване на шума в частта от леглото, на която лежи главата, но това не беше успешно, тъй като главата на спящия не винаги е на нужното място. ", "date": "2019.01.29", "title": "Възглавница срещу хъркане създадоха учени"}
{"url": "http://www.cross.bg/tochki-bulgariya-rezyltat-1595075.html", "text": "/КРОСС/ Усещането за корупция сред страните в ЕС е най-високо в България, а най-ниско - в Дания, сочи изследване на организацията \"Трансперънси интернешънъл\", съобщава БТА. Документът ще бъде представен днес в Брюксел.От общо 180 държави по света, обхванати в проучването, нашата страна заема 77-о място с резултат от 42 точки. Дания, която има най-добри показатели в ЕС и в света, получава 88 точки, а Сомалия е в дъното на класацията с 10 точки и заема 180-о място. Средният резултат за ЕС е 66 точки.За България в документа се отчита, че за последната година е отстъпила с една точка, а с близък резултат са Гърция с 45 точки (годишен спад с 3 точки) и Унгария с 46 точки (спад с 8 точки за последните пет години). Унгария и Малта бележат най-голямото отстъпление в последните години, се допълва в доклада.България и Румъния (61-о място и 47 точки) отчитат известен напредък в последните години, пише в документа, но се отбелязва, че в нашата страна миналата година е имало \"сериозен корупционен скандал\". Допълва се, че въпреки наблюдението на ЕК по механизма за сътрудничество и проверка, България и Румъния показват \"малък напредък\" в реформата на съдебната система и борбата с корупцията.В България много граждани нямат доверие на политическите институции и не се чувстват добре представени. Надзорът над финансирането на партиите е ограничен и в страната липсват независими и прозрачни медии, се допълва в текста. Често остава неясно кой притежава дадена медия, много медии са финансово зависими от държавна реклама, а това може да повлияе на работата им и да се отрази на критиката, която иначе биха приложили към правителствените власти, се посочва в анализа.Повечето страни по света не успяват да се преборят с корупцията и това допринася за кризата на демокрацията. Над 2/3 от държавите тази година показват резултат под 50 точки, а средният резултат е 43 точки. За последните пет години само 20 държави са подобрили чувствително показателите си, включително Аржентина и Кот д'Ивоар, докато при 16 се наблюдава значително отстъпление, включително Австралия, Чили и Малта.Отчита се връзка между корупцията и състоянието на демокрацията. Истинските демокрации имат средно по около 75 точки; несъвършените демокрации имат средно по 49 точки; смесените режими с автократичен уклон - 35; авторитарните режими - 30 точки, според приложения показател, обобщава организацията. Пояснява се, че \"усещането за корупция\" се измерва от 1995 г. и оценява работата на чиновниците. ", "date": "2019.01.29", "title": " \"Трансперънси интернешънъл\": България води в ЕС по усещане за корупция"}
{"url": "http://www.cross.bg/radev-rymen-posochva-1595069.html", "text": "/КРОСС/ Водеща тема за днешния печат е отчетът на президента Румен Радев за изминалата година.\"Радев заговори за нова партия, предсрочни избори и евентуално увеличение на президентските правомощия\", пише вестник. Ден след конгреса на БСП държавният глава е заговорил за избори и нова партия. Грешка или координация? - пита на страниците си изданието.Социологът Юрий Асланов не смята, че зад това стои сериозен политически замисъл. Според социолога Мира Радева обаче \"изборът на тази дата за отчета, който трябваше да стане на 22 януари - датата, на която Румен Радев пое поста от Росен Плевнелиев, е груба грешка на президентските пиари\". Политологът Атанас Стефанов от своя страна коментира, че \"президентът гони своя ниша - да пакетира управлението на ГЕРБ със системните проблеми, натрупани 30 г.\".\"Президентът удари по масата\", пише в заглавие вестник . Изданието посочва, че Румен Радев иска радикална промяна в стила на управление. България се намира в критичен етап и се нуждае от алтернатива на икономическия и идеен застой, заявява държавният глава, цитиран от \"Дума\".Вестник посочва, че президентът е направил \"безпощадно откровен анализ на управлението, корупцията по високите етажи на властта и бедността\".\"Медицината изпревари правото по брой студенти\". Това е съобщил вчера просветният министър Красимир Вълчев във Варна.Данните от най-новото издание на рейтинговата система показват устойчив ръст в броя на студентите по медицина у нас. Ако през 2013 г. кандидат-медиците са били 6004 души, а през 2016 г. - 8798, то през 2018 г. вече броят им скача до 10 885 души. За сметка на това следващите право намаляват.Най-масовите направления в нашите университети обаче остават икономика и администрация и управление, допълва \"Качват насила младите шофьори на стари коли\", съобщава . Вестникът обяснява, че в предложения за обсъждане Закон за движение по пътищата има изискване първите 6 месеца те да карат без придружител само коли с мощност до 50 кW или до 67 конски сили, което ги праща зад волана на отдавна спрени от производство модели. \"Европа е отхвърлила идеята още през 2011 година, отбелязва \"Труд\". ", "date": "2019.01.29", "title": "Преглед на вестниците "}
{"url": "http://www.cross.bg/chastichno-mygla-polozhenie-1595074.html", "text": "/КРОСС/ Частично остава бедственото положение за област Смолян заради все още затворения проходПревала. Все още не е отворен и пътят за смолянското село Мугла. Все още има села без ток.Високопроходим автомобил пътува към Мугла, за да закара хляб и лекарства на жителите.  Повишена е опасността от падащи камъни и дървета. ", "date": "2019.01.29", "title": "Частично бедствено положение в област Смолян"}
{"url": "http://www.cross.bg/repyblikata-prestupleniya-protiv-1595076.html", "text": "/КРОСС/ Специализираният апелативен съд решава дали да остави в ареста обвинените във финансиране на тероризъм. Обвиняеми за престъпления против Републиката за шестима души. Срещу един от тях обаче разследването се води задочно, защото е обявен за междудържавно издирване.Всички те обаче ще отговарят пред Темида по две обвинения против Републиката - че са финансирали косвено терористични организации  и че са участвали в група, занимаваща се именно с такива престъпления. За ръководител на групата е сочен 60-годишен сириец, а сред задържаните има и българска гражданска. Ако бъдат признати за виновни, могат да получат до 12 години лишаване от свобода. ", "date": "2019.01.29", "title": "Апелативният спецсъд гледа мерките на обвинените във финансиране на тероризъм"}
{"url": "http://www.cross.bg/epidemiya-dnes-predvaritelno-1595077.html", "text": "/КРОСС/ От днес грипна епидемия е обявена и на територията на област Монтана. Учебните занятия в училищата в областта се преустановяват до 4 февруари.23 са областите обявили грипна епидемия. Голяма част от тях удължиха срока на предварително обявената епидемия, продължава и принудителната ваканция за децата. Близо 1 400 са затворените учебни заведения в страната. По думите на министъра на здравеопазването Кирил Ананиев, пикът на грипа ще бъде през тази седмица.Безплатни прегледи и консултации за пациенти със съмнения за грип ще има днес във Военномедицинска академия в София. Кабинетът е със статут \"спешен\" и пациентите не е необходимо да минават през личния лекар. Изисква се обаче предварително записване. Болните ще бъдат консултирани от специалисти от Катедрата по инфекциозни болести към ВМА от 09:00 до 14:00 часа. ", "date": "2019.01.29", "title": "Грипна епидемия от днес в област Монтана"}
{"url": "http://www.cross.bg/gorivata-zakona-vtoro-1595078.html", "text": "/КРОСС/ Комисията за наблюдение на приходните агенции и борба със сивата икономика и контрабандата ще разгледа днес на второ четене конкретни текстове за промяна в Закона за горивата. Вчера министърът на икономиката Емил Караниколов се срещна за пореден път с представителите на бизнеса, които апелираха Народното събрание да отложи влизането на Закон за горивата в сегашния му вид. Бизнесът е съгласен, че трябва да има регистрация на всички участници на пазара с горива, но много от текстовете в Закона трябва да бъдат преработени отново.", "date": "2019.01.29", "title": "Гледат на второ четене текстове за промяна в Закона за горивата "}
{"url": "http://www.cross.bg/chesto-fizicheski-sred-1595071.html", "text": "/КРОСС/ Изследвания показват, че психичното заболяване често може да се прояви като физически симптоми. Депресията може да се прояви като главоболие, тревожност като гастроинтестинални проблеми или посттравматично стресово разстройство като болка в гърба, съобщава „Медикал експрес\".Явлението е особено често срещано сред американците с азиатски произход, показват проучванията. Необходими са повече изследвания, за да се разбере защо, но психолозите предполагат, че това може да е свързано със заклеймяването на психичните заболявания в много азиатски култури, което пречи на хората да го обсъждат открито и традиционните възгледи на Изтока на взаимосвързания ум и тяло.Но много специалисти от болничните заведения не са наясно с тези соматични, или физически, симптоми на психично заболяване сред американците с азиатски произход, поради което население, наброяващо около 21 милиона, остава с неопределена диагноза и съответно не бива лекувано.На хората от която и да е култура понякога може да е трудно да се изрази вербалния опит от травма.Нари Кит вижда това ежедневно в работата си с камбоджански бежанци в Северна Филаделфия. Много хора идват при нея с оплаквания от болка в гърдите, главоболие и стомашни проблеми. Но техните лекари не са успели да намерят физическа причина.Те често имат постоянен, нелекуван пост-травматичен стрес от войната (ПТСВ) и геноцида в Камбоджа през 60-те и 70-те години, каза Кит, изпълнителен директор на организацията с идеална цел Интегрирани и целеви човешки служби.„Наличието на такъв жизнен опит не изчезва, освен ако не го обработиш\", каза тя.Проучване от 2013 г. на Масачусетската болница и Харвардското медицинско училище документира болезнеността на шията като общ симптом на ПТСВ сред камбоджанците в Америка. Изследователите предполагат, че това е свързано с психичната травма на хората по време на геноцида, принудени да носят тежки товари от пръст, окачени от двете страни на прът, балансирани на вратовете им. ", "date": "2019.01.29", "title": "Лошото психично здраве може да води до физически заболявания"}
{"url": "http://www.cross.bg/bulgariya-putyat-godina-1595079.html", "text": "/КРОСС/ Пътят на България към еврозоната и какви ще са ефектите върху икономиката е темата на 13-тата годишна среща на бизнеса с правителството. Форумът ще се проведе в присъствието на заместник-председателя на Европейската комисия и еврокомисар за еврото и финансовата стабилност Валдис Домбровскис. Според предварително поставените от самите нас цели, България трябва да влезе в предверието на Еврозоната през юли тази година след като банковият сектор у нас премине успешно стрес- тестовете. Най- рано през 2022 година можем да приемем единната валута.", "date": "2019.01.29", "title": "Пътят на България към еврозоната: правителството се среща с бизнеса "}
{"url": "http://www.cross.bg/vigenin-prezidentut-stranata-1595086.html", "text": "/КРОСС/ „В своята реч президентът много обективно описа ситуацията в страната, което не се харесва на ГЕРБ\". Това каза секретарят на ПГ на „БСП за България\" Кристиан Вигенин в сутрешния блок на Нова телевизия. Той коментира думите на президента, че би подкрепил нов политически проект. „Не го разглеждам толкова директно. Смятам, че президентът, описвайки какво не е наред в страната и какво би трябвало да бъде, по-скоро би подкрепил политическа алтернатива, която да промени това. БСП се разпознава като част от такава алтернатива\", обясни той. Според него на фона на нарастващия брой хора, които декларират, че не са решили за кой да гласуват или няма да гласуват, е възможно да се появи нов проект. По неговите думи важното е, че президентът не е заявил, че той ще бъде патрон и ще създава политически проект, както се опитват някои да вменяват.  „Президентът, подкрепен от нас, не е президент на БСП. Той е на България, има своето виждане каква трябва да бъде страната и когато нашите виждания съвпадат, оценките и предложенията за бъдеще също съвпадат\", подчерта Вигенин. Според него България има нужда от силна лява алтернатива. „Нараства усещането, че е нужна промяна в страната. Тя в голяма степен отразява и това, което направихме на нашия Конгрес с „Визия за България\". Имаме достатъчно механизми, за да провеждаме политиката си и не разчитаме президентът да ни е ПР\", категоричен е народният представител. „Защо ГЕРБ реагира толкова нервно след тази реч?\", попита Вигенин и припомни  приказка за стълбата. „ГЕРБ е вече на последното стъпало и виждат съвсем различна картина. Вече не могат да слязат от тази стълба, а само могат да паднат от нея\", коментира депутатът от левицата. Той е на мнение, че президентът обединява нацията, ако погледнем неговия рейтинг. „Подкрепата за него е в пъти по-висока от тази в правителството и още повече от тази в парламента. ГЕРБ ослепяха и оглушаха за това, което се случва в страната. Борисов се опита да каже почти същото на актива, но с други думи. За съжаление няма кой да го чуе\", каза още Кристиан Вигенин.  ", "date": "2019.01.29", "title": "Вигенин: ГЕРБ ослепяха и оглушаха за това, което се случва в България"}
{"url": "http://www.cross.bg/godini-evro-stava-1595088.html", "text": "/КРОСС/ Президентът на Италия Серджо Матарела подписа указ, с който се правят промени в пенсионното законодателство на страната, съобщи АНСА. Според предварителната информация, става дума за така нареченото \"Правило 100\".Това правило дава право на пенсиониране при условие, че сборът на възрастта и трудовия стаж на съответния италиански гражданин е 100 и повече. Досега пенсионирането ставаше при навършени 67 години, сега може да стане и пет години по-рано, ако съответно на 62-годишна възраст човек има 38 години трудов стаж.Новото правило влиза в сила през април 2019 година за частния сектор и в август за държавните служители.Освен това се въвежда и базов гарантиран доход за бедните граждани на страната. Те ще получават всеки месец по 780 евро ако не работят. Ако цяло семейство не работи, доходът става 1032 евро. Единственото условия за изплащането му е безработните да завършат за година и половина курсове за преквалификация. ", "date": "2019.01.29", "title": "Италия намали с 5 години пенсионната възраст "}
{"url": "http://www.cross.bg/sharapova-zvonaryova-gavrilova-1595091.html", "text": "/КРОСС/ Две от най-титулуваните руски тенисистки в историята Мария Шарапова и Вера Звонарьова започнаха с победа участието си на турнира в зала в Санкт Петербург, който е от категория Интернешънъл.Бившата номер едно в света Шарапова се наложи над представящата Австралия Дария Гаврилова с 6:0, 6:4.Маша, която е №29 в ранглистата сега, беше категорична в първия сет. В следващия Гаврилова излезе напред с пробив и поведе с 4:2, след което бившата приятелка на Григор Димитров се мобилизира, взе следващите четири гейма, а с това спечели и мача.,,Беше много по-трудно, отколкото показва резултата. Беше трудна физическа битка, но това бе очаквано на фона на предишните ни двубои\", коментираВ спор за място на четвъртфиналите тя ще се изправи срещу третата в схемата сънародничка Дария Касаткина, която почива в първия кръг.Достигалата до второто място в ранглистата Вера Звонарьова победи сънародничката си Екатерина Макарова с 6:3, 6:4 за 75 минути.Участващата с „уайлд кард\" Звонарьона направи три пробива в мача, а допусна само един. Младата майка се отличи и с шест аса при три двойни грешки. ", "date": "2019.01.29", "title": "Шарапова и Звонарьова записаха победи в Санкт Петербург "}
{"url": "http://www.cross.bg/svetlata-strana-vinagi-1595061.html", "text": "/КРОСС/ Винаги гледай на нещата от светлата им страна, а ако нямат такава - излъскай тъмната, докато не заблести.Източна мъдрост", "date": "2019.01.29", "title": "Винаги гледай на нещата от светлата им страна"}
{"url": "http://www.cross.bg/tema-bulgariya-zashtita-1595064.html", "text": "/КРОСС/ Тема:  Личните данни - начин на употреба. Председателят на Комисията за защита на личните данни Венцислав КараджовТема:  Професия \"лекар\" - уважение и защита за хората, които пазят животаТема:  Венецуела между властта и протестите - идва ли краят на ерата \"Мадуро\"?Тема:  Масово софиянци използват автомобили до работното си място - как да спасим въздуха?Тема:  Мода в социалните мрежи - как да бъдат ограничени опасните селфита?Тема: Издирван: Как издирваният от „Интерпол\" син на Миню Стайков се оказа в „Пирогов\"? Бил ли е пребит и  отвлечен? В студиото проф. Николай Радулов и Тихомир Стойчев.Тема: Президентски отчет: Какво отчете президентът Румен Радев за две години като държавен глава? Коментар на Румяна Коларова и Андерй Райчев.Тема: Без право на защита: След предупреждението на Брюксел - ще спре ли осъждането на длъжници без тяхно знание?Тема: Лекарски пропуск? Има ли пропуски на медици в случая на починалото бебе в Плевен? в студиото шефът на българския лекарски съюз д-р Има Манджаров.Тема: Още бетон? Ще има ли още бетон по Черноморие? На живо от Синеморец.Тема:   \"Бил ли е отвлечен и измъчван синът на алкохолния бос Миню Стайков, докато е бил издирван от Интерпол?\".Тема:   За отчета на две години от мандата на президента Румен Радев - коментират ГЕРБ и БСП.Тема:   Защо блок в Русе получи сметка за ток от 30 хиляди лева?Тема:   Ще има ли пари за пенсии след 30 години за българите, които работят и плащат осигуровки в момента?Тема:   Очаква ни затопляне на времето. Има ли опасност от наводнения?Тема:   Жители на Кюстендил се оплакват, че вместо на улица живеят на ледена пързалка заради  вода, която целогодишно тече от планината.Тема:   Американец изби семейството си и открадна от тях 200 хиляди долара, за да ги преведе на българка, с която се запознал в интернет.Тема:   Историята на една жена надзирател. Репортаж на Десислава Георгиева.Тема:   Пловдивчани са блокирани заради разкопани улици.Тема:   Как българската държава откупи на търг портрет и лични вещи на княз Александър Батенберг?Тема:   На живо от леда - среща с Александра Фейгин, най-новата надежда на България във фигурното пързаляне.Тема:   ПРОМЯНАТА е да се учим, като играем и се забавляваме. Представяме ви финалистите в най-голямата социално отговорна инициатива на Нова Броудкастинг Груп в партньорство с фондация Reach for Change България  - \"Книговище\". ", "date": "2019.01.29", "title": "Теми и гости в сутрешните блокове на телевизиите"}
{"url": "http://www.cross.bg/chasa-sofiyaot-provede-1595066.html", "text": "/КРОСС/ Велико Търново.От 11.00 часа в Музей „Възраждане и Учредително събрание\" във Велико Търново ще се състоипресконференция, на която председателят на Народното събрание Цвета Караянчева ще обяви програмата за честванията по повод 140 години от Учредителното народно събрание и приемането на Търновската конституция.***От 10.00 часа на 7 ет. в Министерство на образованието и науката ще се проведе пресконференция, на която ще бъдат представени Националните програми за развитие на образованието за 2019 г.***София.От 10.00 часа в Националния пресклуб на БТА, Асоциация „Прозрачност без граници\" - българското представителство на Transparency International, ще представи резултатите от класацията на държавите, представени в Индекса за възприятие на корупцията за 2018 г.***София.От 09.00 до 14.00 часа в кабинет 108 на Катедра „Инфекциозни болести\" на ВМА ще се проведат безплатни консултации и прегледи за грип и остри респираторни заболявания при лица над 12-годишна възраст.***София.От 11.00 часа в Столична община зам.-кметът доц. д-р Тодор Чобанов ще връчи дарение от над 2500 книги на библиотеки на столични училища, на Столична библиотека и филиалите ѝ, на библиотеката към Дом на културата „Искър\", на Центрове за настаняване от семеен тип за деца и на Дома за ветерани на културата и изкуствата в София.***София.От 15.00 часа в постоянната приемна на БСП - София на ул. \"Леге\" №10, етаж 1 народният представител от „БСП за България\" Жельо Бойчев и общинският съветник Иван Таков ще бъдат на разположение на софиянци. ***София.От 17.00 часа в галерия Credo Bonum на ул. „Славянска\" 2 председателят на Арбитражния съд при Московската търговско-промишлена палата Марина Пак пристига в София, за да преподава в курсове за обучение на наши юристи по въпросите на арбитража.***София.От 18.30 часа в Сити Марк Арт Център (бул. Янко Сакъзов №30) ще се състои церемонията по награждаването на победителите в Осмите Годишни награди за пътна безопасност.***Варна.От 10.30 часа в Регионалната здравна инспекция ще се състои заседание на Областната комисия за борба с грипа.***Варна.От 11.00 часа в Щаба на Военноморските сили ще се проведе анализ на подготовката на ВМС през учебната 2018 година.***Велико Търново.От 10.00 часа в пресклуба на БТА ще се състои пресконференция на ТД на НАП във връзка с данъчна кампания 2019.***Велико Търново.От 19.00 часа в хотел „Премиер\" ще се проведе Вечер на Американския университет в България (АУБ) с основен лектор президента Росен Плевнелиев (мандат 2012-2017 г.). Темата на събитието е „Професиите на бъдещето\".***Кюстендил.От 11.00 часа от площад „Велбъжд\" ще тръгне празнично шествие по повод отбелязването на 141-та годишнина от Освобождението на града. От 18.00 часа в читалище „Братство\" ще се проведе празничен концерт.***Плевен.От 10.00 часа в пресклуба на БТА в Плевен кметът на община Червен бряг инж. Данаил Вълов ще даде пресконференция.***Плевен.От 13.30 часа в стая №70 на Община Плевен ще се проведе заседание на постоянната комисия по \"Обществен ред и сигурност\".***Плевен.От 14.00 часа в стая 70 ще се състои заседание на посотянната комисия по \"Култура, вероизповедания и международна дейност\" .***Търговще.От 11.00 часа на площад „Свобода\" с ритуал за издигане на знамената ще започнат проявите за честването на 141 години от Освобождението на града. В 11.15 ч. ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в квартал „Вароша\". В 11.45 часа ще бъде отслужена панихида в храм „Св. Успение на Пресвета Богородица\". В 17.30 часа от централния площад ще тръгне Факелно шествие, което ще премине по ул. „Васил Левски\" и ул. „Шипка\" до Морената. Честванията ще приключат в 18.30 часа, когато небето над Търговище ще бъде осветено от празнична заря. ", "date": "2019.01.29", "title": "Предстоящи събития в страната на 29 януари "}
{"url": "http://www.cross.bg/lenta-varna-tynel-1595060.html", "text": "/КРОСС/ Днес от 9:30 ч. до 16:00 ч.  ще бъде ограничено движението в активната лента на тунел „Топли дол\" на АМ „Хемус\", в посока Варна, поради ремонтни дейности по пожароизвестителната система. Трафикът ще се осъществява в скоростната лента.Необходимо е шофьорите да карат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.01.29", "title": "Движението в тунел „Топли дол“ на АМ „Хемус“, в посока Варна, ще е в една лента"}
{"url": "http://www.cross.bg/hizhata-raiiona-nyama-1595067.html", "text": "/КРОСС/ Трето денонощие 40 деца са настанени в хижа без ток в Родопите. Мястото на аварията е труднодостъпно и за екипите на енергодружеството, съобщава NOVA.До хижата „Скалните мостове\" над Чепеларе се стига само с високопроходим автомобил. Момичетата и момчетата са от два спортни клуба в Пловдив се качили в планината преди пет дни на зимен лагер. От петък вечерта хижарят е подал над 20 сигнала до енергото.С помощта на агрегат, стаите в хижата се отоплявали, но в понеделник и агрегатът спрял да работи. Резервно гориво няма, а храната в хижата ще стигне за седмица. Децата са спокойни, макар че връзката с родителите им е трудна. Няма ток за зареждане на телефоните, в част от района няма и обхват. От енергодружеството обясниха, че от два дни техниците се опитват да отстранят аварията.„Имаше прекъсната фаза и дърво, паднало върху далекопровода. Сега ще слезем и ще направим проба и се надяваме всичко да бъде нормално\", каза електротехникът Иван Недков. Трето денонощие десетки села в района на Смолян, Девин и Доспат са без електричество. Въпреки това, Община Смолян отмени бедственото положение. А на прохода „Превала\" военнослужещи с тежка техника се опитват да пробият преспите, за да бъде пуснато движението. ", "date": "2019.01.29", "title": "Десетки деца са блокирани без ток в хижа в Родопите"}
{"url": "http://www.cross.bg/poleta-chikago-drygi-1595068.html", "text": "/КРОСС/ Силен снеговалеж доведе до отмяна на 900 и забавяне на други 339 полета от двете международни летища в Чикаго, съобщи сайтът FlightAware, следящ движението на полетите.Според сайта от летище О'Хара са били отменени 679 полета, и забавени други 331. При аерогара Мидуей числата съответно са 224 и 8.Както съобщи телевизия NBC, предупреждение за изключително студеното време е разпространено сред 18 млн. жители на 14 щата в Средния Запад на САЩ. На редица места се очаква живачният стълб на термометрите да падне до минус 51 градуса по Целзий. В Минеаполис се прогнозира крайно ниска температура на въздуха в продължение на 80 часа. Студът ще държи в обятията си Чикаго 60 часа.В Уисконсин и Минесота работата на държавните учреждения и училищата е отменена засега поде за едно денонощие. В тези два щата снежната покривка на места надминава 30 см. ", "date": "2019.01.29", "title": "Снеговалеж в Чикаго отмени 900 полета "}
{"url": "http://www.cross.bg/bulgariya-pruv-viktoriya-1595063.html", "text": "/КРОСС/ 1765 г. - Софроний Врачански завършва в Котел първия препис на История славянобългарска.1781 г. - Операта „Идоменей\" на Моцарт е показана за пръв път на парижка сцена.1795 г. - В САЩ е приет закон, който позволява приемането на американско гражданство едва след 5 години пребиваване в страната.1805 г. - Василий Каразин основава Харковският университет - в града, в който днес има 30 висши училища и 60 научни института.1845 г. - Най-известната творба на американския писател Едгар Алън По - поемата „Гарванът\" е публикувана във вестник „Ню Йорк Ивнинг Мирър\".1856 г. - Кралица Виктория (Обединено кралство) учредява най-високата военна награда на страната Кръст Виктория.1861 г. - Канзас става 34-я щат на САЩ.1866 г. - В румънския град Браила е организирано представление на пиесата на Добри Войников „Стоян войвода\".1878 г. - Освобождение на градовете Търговище и Кюстендил от османско владчество - последни на територията на Княжество България.1886 г. - Германският инженер Карл Бенц патентова първия автомобил с бензинов двигател.1889 г. - Избран е първият ректор на Висшето училище в София - Александър Теодоров-Балан.1896 г. - Американският физик Емил Грубе за първи път в света използва радиоактивно облъчване за лечение на рак.1899 г. - В Болшой театър се състои премиерата на балета „Спящата красавица\" от Пьотър Чайковски.1908 г. - Съставено е тридесетото правителство на България, начело с Александър Малинов.1916 г. - Първата световна война: Германия извършва първият боен полет на дирижабъл над Париж.1926 г. - В съветските учебни заведения е въведена задължителната военна подготовка.1944 г. - Втората световна война: САЩ пускат на вода най-големия си линеен кораб - Мисури (използван до 1992 г.).1949 г. - Великобритания официално признава Израел за независима държава.1959 г. - За пръв път на екрана се появява и едноименния анимационен филм на Уолт Дисни - „Спящата красавица (анимационен филм)\".1964 г. - Олимпийски игри: Открити са IX зимни олимпийски игри в Инсбрук, Австрия.1970 г. - Папа Павел VI за пръв път в историята на папството, провежда срещи с комунистически дейци.1978 г. - Швеция за първи път въвежда ограничения за производството на аерозоли, поради пагубното им влияние върху озоновия слой.1990 г. - Бившият държавен глава на България Тодор Живков е арестуван в обвинение за насилствена смяна на имената на българските турци и принуждаване към изселване.2000 г. - В казино в Лас Вегас е спечелена най-голямата досега сума от игрален автомат - 35 млн. долара.2002 г. - В своето годишно обръщение към Конгреса на САЩ, американският президент Джордж Уокър Буш описва „режимите, които спонсорират терора\" като „ос на злото\", в която той включва Ирак, Иран и Северна Корея. ", "date": "2019.01.29", "title": "29 януари в историята"}
{"url": "http://www.cross.bg/antiohiiiski-kudeto-moshti-1595062.html", "text": "/КРОСС/ Заместникът на първия антиохийски епископ Еводий, знаменитият антиохийски свещеномъченик св. Игнатий Богоносец приел мъченическа съмрт през времето на император Траян (98-117 г.). Той бил разкъсан от зверовете в Римския цирк Максимус. Като пшеница той бил смлян чрез зъбите на зверовете и се превърнал в бял хляб за Бога, както предварително сам говори за себе си. Верни християни събрали с благоговение оглозганите му кости и ги върнали в неговия град, където \"за пръв път учениците бидоха наречени християни\" (Деян. ап. 11:26). Това станало през 107 година.Преди арабските мюсюлмани да заемат Антиохия в 637 г. светите му мощи били отново върнати в Рим, където почиват в църквата \"Св. Климент\". Тези две пренасяния на св. Игнатиевите мощи светата Църква възпоменава на днешния ден.", "date": "2019.01.29", "title": "Пренасяне мощите на св. Игнатий Богоносец. Св. мчк Димитрий Сливенски"}
{"url": "http://www.cross.bg/rozhdenitzi-na-yanyari-1595065.html", "text": "/КРОСС/ Ася Михайлова, бивш депутатГеорги Гроздев, писател и издателПроф. Жени Захариева, пианистка и педагожкаРафи Бохосян, певецПроф. Светозар Донев, режисьорПроф. Спартак Паскалевски, художник и изкуствоведТатяна Захова, актрисаТодор Чонов, поетПроф. Греди Асса, художникОлег Недялков - банкерАкад. Георги Л. Минчев, композитор, носител  на Голямата награда „Сирак Скитник\" на БНР Никола Тиков, член на УС на „Заводски строежи\" АД  ", "date": "2019.01.29", "title": "Рожденици на 29 януари"}
