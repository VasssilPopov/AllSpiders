{"url": "http://www.cross.bg/sanofi-direktor-ivcheva-1613481.html", "text": "/КРОСС/ Лора Ивчева е новият генерален мениджър на Sanofi Genzyme, подразделението на Sanofi за онкология, множествена склероза, имунология и редки болести, за регион Централна и Югоизточна Европа. Тя ще отговаря за управлението и развитието на бизнес направлението в деветте държави в региона - България, Сърбия, Словения, Хърватска, Македония, Черна Гора, Босна и Херцеговина, Косово и Албания, в унисон със заложените цели на компанията.Лора Ивчева има близо 20 години опит в Sanofi.Тя стартира кариерата си в Sanofi като единствен служител в  отдел „Логистика\". Скоро след това е промотирана в мениджър на отдела, сформира екип и развива дейността на компанията в това направление. През 2012 г. е пoвишена като директор отдел „Бизнес развитие и подкрепа на продажбите\" за Румъния, България и Унгария. През 2015 г. става търговски директор на Sanofi в България, а през 2016 г. е назначена за директор „Търговски операции\" за регион Централна и Югоизточна Европа. От началото на годината изпълнява позицията управляващ директор на българския офис на Sanofi, като ще продължи да я съвместява и с новата си функция.Лора Ивчева е завършила Софийския университет „Св. Климент Охридски\", омъжена е с две деца. ", "date": "2019.09.17", "title": "Лора Ивчева е новият генерален мениджър на Sanofi Genzyme за Централна и Югоизточна Европа"}
{"url": "http://www.cross.bg/talibanite-kabyl-samoybietz-1613479.html", "text": "/КРОСС/ Талибаните поеха отговорност за два самоубийствени атентата в Афганистан днес - в централната провинция Парван и в столицата Кабул, предаде Асошиейтед прес.24 души загинаха при атаката срещу предизборен митинг на президента Ашраф Гани.Забихула Муджахид, говорител на талибаните, каза, че атентатор самоубиец е взел на прицел президентската охрана и други членове на силите за сигурност, които са пазели Гани.Афганистанският президент се отърва невредим при нападението.Муджахид заяви още, че мишена на атентатора самоубиец в Кабул е била афганистанска военна база.По-рано бе съобщено за трима убити при тази атака.", "date": "2019.09.17", "title": "Талибаните поеха отговорност за два самоубийствени атентата в Афганистан "}
{"url": "http://www.cross.bg/modeli-gradysa-zatoplyane-1613474.html", "text": "/КРОСС/ Парниковите газове, изхвърляни в атмосферата чрез изгаряне на изкопаеми горива, затоплят земната повърхност по-бързо, отколкото се знаеше по-рано, показват нови климатични модели, предназначени да заменят тези, използвани при настоящите прогнози на ООН.До 2100 г. средните температури могат да се повишат с 6,5 до 7,0 градуса по Целзий в сравнение с доиндустриалните нива, ако въглеродните емисии продължат да не намаляват, показаха отделни модели от два водещи изследователски центъра във Франция.Това е с два градуса по-високо от еквивалентния сценарий в показателя за 5-ти доклад на Междуправителствения панел за изменение на климата (IPCC) за 2014 г.Новите изчисления също така предполагат, че целите на Парижкото споразумение за ограничаване на глобалното затопляне са \"доста под\" два градуса, а ако е възможно и 1,5 градуса по Целзий, ще бъдат по-трудни за постигане, казаха учените.„С нашите два модела виждаме, че сценарият, известен като SSP1 2.6 - който обикновено ни позволява да останем под увеличение на температурата с 2 градуса - няма да ни доведе съвсем до това\", каза пред Франс прес Оливие Буше, ръководител на Център за моделиране на климата при Института Пиер Симон Лаплас в Париж.При затопляне засега с едва един градус по Целзий, светът вече се справя с все повече и повече смъртоносни топлинни вълни, суши, наводнения и тропически циклони, направени по-разрушителни от издигащите се морета.Ново поколение от модели на климата, известни колективно CMIP6 - включително двата, станали известни във вторник - ще бъдат в основата на следващия основен доклад на IPCC през 2021 г.CMIP6 ясно включва най-новите подобрения в моделирането, заяви пред Франс прес Джоери Рогел, доцент в Имперския колеж Лондон и водещ автор на IPCC.Те включват увеличена суперизчислителна мощност и по-ясно представяне на метеорологичните системи, естествените и създадените от човека частици и как облаците се развиват в затоплящ свят.\"Вече имаме по-добри модели\", каза Буше. \"Те имат по-добра разделителна способност и представят по-точно тенденциите в климата.\"Основна констатация на новите модели е, че повишените нива на въглероден диоксид (CO2) в атмосферата ще затоплят земната повърхност по-лесно, отколкото предполагаха по-ранни изчисления.Ако бъде потвърдена, тази по-висока „равновесна чувствителност към климата\" или ECS означава, че общото количество емисии вероятно ще се свие.Френските модели са сред първите, които бяха пуснати на пазара, но други, разработени независимо, стигнаха до същото обезпокояващо заключение, потвърди Буше.\"Най-уважаваните - от САЩ и британската метеорологична служба - също показват по-висок ECS\" от предишното поколение модели, каза той.„По-високата ECS означава по-голяма вероятност за достигане на по-високи нива на глобално затопляне, дори и при намаляване на емисиите\", написаха Буше и двама британски учени - Стивън Белчър и Роуън Сътън - в блог по-рано тази година.„По-високото затопляне би позволило по-малко време за адаптиране и би означавало по-голяма вероятност от преминаване на климатичните „повратни точки \", като размразяване на вечно замръзнали земни пластове, което допълнително ще ускори затоплянето.\"От една трета до 99 процента от вечно замръзналите слоеве може да се разтопят до 2100 г., ако въглеродното замърсяване не бъде намалено, сочи проект за доклад на IPCC за океаните и замръзналите зони на Земята. ", "date": "2019.09.17", "title": "Учени: Земята може да се загрее по-бързо"}
{"url": "http://www.cross.bg/kopriva-burberry-sushto-1613472.html", "text": "/КРОСС/ За третата си колекция за Burberry за сезона пролет/лято 2020 г. италианският моден дизайнер Рикардо Тиши е заложил на традиционните за модната къща тренчкоти, но е добавил също стрийт облекло. Колекцията бе представена в рамките на Лондонската седмица на модата.През март 2018 г. Тиши, който е работил за Givenchy, наследи Кристофър Бейли на поста творчески директор на Burberry, като имаше за цел да възроди британската модна къща, основана през 1856 г. Измина една година от представянето на първата колекция на Тиши за Burberry в Лондон и изглежда, че 45-годишният дизайнер е открил правилната насока, съобщава Франс прес, цитирана от БТА.\"През първия сезон научих азбуката, през втория започнах да пиша, а през този сезон имам чувството, че пиша книга за онова, което извършвам в \"Бърбъри\", каза той.Колекцията е вдъхновена от викторианската епоха, през която е основана модната къща. Силуетите са пристегнати в кръста и с богато украсени ръкави. Вниманието привлякоха тренчкоти в пясъчножълто, които са къси отпред и дълги отзад, като донякъде напомнят рединготи. Жените носят рокли с украса от дантели и с буфан ръкави, както и ризи с отворени отпред ръкави или с украса от пера. За мъжете са предвидени костюми в сиво, синьо или пясъчножълто, пристегнати с колани в кръста, тренчкоти, но също стрийт облекла. Мъжете носят също парки и пуловери с качулка. Колекцията включва и шалчета с животински принтове. Преобладаващите цветове са сиво, черно и бежово с акценти в охра, розово, червено и синьо.Сред присъствалите на дефилето знаменитости бяха главната редакторка на списание Vogue Ана Уинтур, актрисата Изабел Юпер, певиците Дуа Липа и Карла Бруни, манекенките Джиджи и Бела Хадид, Ирина Шейк.\"Искаме да продължим да създаваме луксозни тоалети, без да забравяме стрийт облеклото\", отбеляза дизайнерът.Манекенки, които носеха рокли, създадени с коприва от градината на принц Чарлз, също дефилираха в рамките на Лондонската седмица на модата. Облеклата са плод на неочакваното сътрудничество между британския престолонаследник и дуото дизайнери \"Вин + Оми\".\"Разговаряхме с принц Чарлз за различни растения, като коприва, див кервел и хрян, а той ни каза \"Отглеждам много коприва в резиденцията Хайгроув. Защо не дойдете да си вземете коприва?\", разказа Вин.Сред показаните облекла е елегантно бежово палто, което напомя вълнена дреха, но е създадено от разсади коприва. ", "date": "2019.09.17", "title": "Burberry съчета лукса и стрийт облеклото в Лондон"}
{"url": "http://www.cross.bg/informatziya-godini-lyato-1613478.html", "text": "/КРОСС/ Това лято е най-горещото в северното полукълбо, откакто се правят измервания, констатираха учени от Националното управление на САЩ за океаните и атмосферата (НУОА).В техния доклад, цитиран от ДПА, се казва, че за планетата като цяло периодът от юни до август е бил втори по горещина, след жаркото лято на 2016 г., за 140-те години, в които се събира информация за температурите.Петте най-знойни лета са били през последните пет години според НУОА, а първите осем месеца на 2019 г. са трети по най-високи температури в съхранената информация.", "date": "2019.09.17", "title": "Лятото на 2019 г. е най-горещото в северното полукълбо"}
{"url": "http://www.cross.bg/stroitelstvoto-bulgariya-oblastta-1613466.html", "text": "/КРОСС/ „В областта на строителството перспективите между България и Руската Федерация са големи. Българските компании имат значителен опит в реализирането на инфраструктурни обекти и разполагат със значителен капацитет и потенциал, самостоятелно или в партньорство, за участие в реализирането на инфраструктурни проекти в Русия.\"Това каза заместник-министърът на регионалното развитие и благоустройството Валентин Йовев пред руския си колега Дмитрий Волков - заместник-министър на строителството и жилищно-комуналните услуги на Руската Федерация. Двамата разговаряха на заседание на българо-руската работна група по строителство.Групата, чийто съпредседател от българска страна е инженер Йовев, заседава в рамките на провеждащата се 17-та сесия на българо-руската Междуправителствена комисия за икономическо и научно-техническо сътрудничество.На заседанието представители на Министерството на регионалното развитие и благоустройството и Камарата на строителите в България представиха възможностите за разширяване на сътрудничеството с Руската Федерация в областта на строителството и постигането на стабилна и регулярна комуникация в сферата.„Надявам се страните ни и в бъдеще да си съдействат за обмяна на информация относно инвестиционните намерения и планове за строителство, изграждане на обекти и предстоящи търгове, както в България, така и в Русия\", каза заместник-регионалният министър.Като перспектива за разширяване на ползотворното партньорство между двете страни инж. Йовев очерта възможностите за участие на руски инвеститори в изграждането и модернизирането на инфраструктурни проекти в България по модела на публично-частното партньорство.„Страната ни има набор от стратегически инфраструктурни обекти, за които има политическа воля да бъдат реализирани чрез публично-частни партньорства\", обясни заместник-министърът и допълни, че към реализацията им има инвеститорски интерес и това е логично заради доброто геостратегическо положение на България, гарантиращо възвращаемост на инвестициите.Важна стъпка по пътя на разширяване на сътрудничеството между България и Русия е и възможността за обмяна на информация за новите технологии, продукти и материали в строителството.„Технологичният напредък е ключът за високата конкурентоспособност в сектора, като този процес може да върви паралелно с обмяната на специалисти, включително с обучението на кадри\", подчерта още Йовев.„Взаимоотношенията между България и Русия в областта на строителството, както и във всички сектори, имат голям потенциал\", каза на срещата Дмитрий Волков и подчерта, че в момента в руската страна има дефицит на строителни фирми и строителни работници. „Като обединим усилията си с Министерството на регионалното развитие и благоустройството съм убеден, че можем да постигнем успех\", беше категоричен руският заместник-министър.Сред основните възможности за разширяване на сътрудничеството бяха обсъдени още обмяната на информация за националните изисквания към стандартите в областта на строителството и строителните продукти, както и споделянето на опит по въпросите, свързани с енергийната ефективност в многофамилните жилищни сгради и управлението на сградите в режим на етажна собственост.На заседанието беше приет текст, който да залегне в протокола от сесията на Междуправителствената комисия. В него българската страна в лицето на Министерството на регионалното развитие и благоустройството потвърждава възможностите за разширяване на партньорството в сферата на строителството и обмяната на информация.Страните се договориха, че консултации по въпросите на сътрудничеството в тази област биха могли да се провеждат и в периода между сесиите на Комисията.  ", "date": "2019.09.17", "title": "Перспективите между България и Русия в областта на строителството са големи"}
{"url": "http://www.cross.bg/direktor-kostov-natisk-1613468.html", "text": "/КРОСС/ Не мисля, че нечия оставка би решила една криза, заяви пред БНР генералният директор Светослав Костов.„Когато се стигне до напрежение и криза, най-лесният начин е да си тръгнеш - дали е най-достойният, не съм убеден. В дните от петък до понеделник каквото и да беше изказано, щеше да бъде интерпретирано по най-различни начини. За мен е по-важно да се възстанови нормалната спокойна обстановка за работа. Предстои ни нещо изключително важно - едни местни избори, които, както се оказва, няма да бъдат изобщо леки. Аз до момента не съм виждал една такава кампания, която започна толкова рано под една или друга форма\", коментира Костов в интервю за предаването „12+3\".Не съм допуснал натиск, увери генералният директор на Радиото. Той заяви категорично, че причина за случилото се не е натиск отвън.„Ако някой бъде натискан, аз пак ще ви го гарантирам, както и на всички работещи в Радиото, че няма да позволя този натиск да бъде упражняван и аз ще застана между тях и този натиск\", гарантира Светослав Костов.Взетите решения, предизвикали кризата в Радиото, той обясни:\"Николай Кръстев, който изпълняваше длъжността директор на програма \"Хоризонт\", има своите професионални виждания за програмата. Правилни или неправилни - той има своите виждания. Мисля, че г-н Кръстев е един много добър журналист с виждания за програмата\".Костов обясни и защо не е откликнал на поканите за участие в предаванията на „Хоризонт\":„Мисля, че най-важното беше да се поуспокои обстановката и да се запази достойнството на БНР и на хората, работещи в него\".В момента ситуацията с техническото състояние не е особено добра, декларира директорът на БНР и добави:\"Когато се подава към КРС планови профилактики и ремонти, това се прави веднъж в годината, в началото на годината. Такива не са подавани в последните години. Това, което знам от г-н Пламен Костов, е, че имаме технически проблеми, които са сериозни\".\"Не мога да кажа, че някой има вина. Ако трябва да търсим вината, може би трябва да я търсим някъде по-назад, в хората, които евентуално са доставяли различна техника, хората, които евентуално са работили по техническото изграждане. Мисля, че е по-добре да разберем къде е проблемът, за да бъде решен и за да не стават такива неща\", коментира генералният директор на БНР.Той отново благодари на Мартин Минков, че е поел програма \"Хоризонт\" в тази тежка ситуация:\"Единственият, който в тази тежка ситуация реши, че има мъжеството да застане и да помогне. Минков няма да бъде и.д. директор. Той е програмен директор на БНР и ще наблюдава програмата\".В момента се изработват критериите за обявяване на подбор за директор на програма \"Хоризонт\", каза още Костов. Той каза още, че не знае за подписка в негова подкрепа.Не искам да се стига до противопоставяне, посочи генералният директор на БНР. ", "date": "2019.09.17", "title": "Светослав Костов: Няма да допусна политически натиск върху БНР"}
{"url": "http://www.cross.bg/lekarstvata-agentziya-ranitidin-1613467.html", "text": "/КРОСС/ Европейската агенция по лекарствата (ЕМА) започва преглед на лекарствата, съдържащи ранитидин. Причината е съмнение, че те съдържат веществото нитрозамин, което е канцерогенно, съобщиха от здравното министерство.По информация на Изпълнителната агенция по лекарствата, съмнението произлиза от предоставени данни на частни лаборатории извън територията на ЕС.В свое съобщение ЕМА изрично подчертава, че няма препоръка за прекратяване употребата на ранитидин, съдържащи лекарствени продукти. Пациентите, които  ги употребяват могат да потърсят съвет по всички обезпокоящи ги въпроси от техния лекар или фармацевт.Трябва да се има предвид също, че потреблението на ранитидин вече десетки години е без данни за вредно въздействие. От 2010 година до настоящия момент в изпълнителната агенция по лекарствата няма подадени съобщения за нежелани реакции, свързани с тези лекарствени продукти.Предстои комитетът за оценка на лекарствените продукти в хуманната медицина към европейската агенция по лекарствата да оцени цялата информация  относно присъствието на нитрозамин в лекарствените продукти, която ще предостави на националните лекарствени агенции.Изпълнителната агенция по лекарствата у нас ще уведоми обществеността при необходимост от вземане на допълнителни мерки. ", "date": "2019.09.17", "title": " Европейската агенция по лекарствата започва преглед на лекарства с ранитидин"}
{"url": "http://www.cross.bg/spiridonov-momichetata-leva-1613470.html", "text": "/КРОСС/ По два основни метода за склоняване към проституция в Германия и Австрия е работила престъпната група, която беше разбита вчера в Бургас. По единия метод бандитите карали момичетата да се влюбват в тях, като ги водели по скъпи курорти и ги впечатлявали с луксозни коли, а след това ги натискали, чрез роднини да проституират. Другият метод пък бил със запис на случаен полов контакт. Използвайки записите момичетата са били принудени да проституират под угроза от това, че въпросният запис ще бъде разпространен и те ще бъдат публично опозорени.Това стана ясно по време на брифинг на специализираната прокуратура, в който участие взеха прокурор Димитър Франтишек и директорът на ГДБОП Ивайло Спиридонов.Иззети са големи суми пари и банкови извлечения за над 500 000 лева. \"Оперативната работа започна през юни, развита е, докато се стигне до вчерашната реализация. Колегите са придобили информация за задоволен начин на живот на определени лица, които разполагат с големи финансови средства\", съобщи главен комисар Спиридонов, който подчерта, че това е поредната успешна операция на специализираната прокуратура и ГДБОП.Повечето от паричните средства са изпращани с платежни нареждания, други се пренасяни на ръка в България. Намерени са изключително скъпи вещи - часовници и автомобили. Иззети са 8 автомобила, произведени през 2018 и 2019 година, които възлизат на над 1,5 млн. лева, стана още ясно от думите на Спиридонов.На територията на България са установени пълнолетни 5 жени. Процентът от припечеленото на всяка жена е бил различен, но е бил малка част от сумите, които са изкарвани. Те не са знаели колко изкарват. В сметка на едно от момичетата са установени 67 000 лева, за които тя не е знаела. Разполагала е само с 200 евро за маратонки, разкри Спиридонов.\n\t\t\t\t\t", "date": "2019.09.17", "title": "Сводниците от Бургас склонявали проститутки със секс записи (ВИДЕО)"}
{"url": "http://www.cross.bg/blagoevgrad-simitli-obshtini-1613471.html", "text": "/КРОСС/ Премиерът Бойко Борисов и министърът на финансите Владислав Горанов инспектираха Регионалното депо за отпадъци край Благоевград.С тях са още областният управител на Благоевград Бисер Михайлов, областният координатор на ПП ГЕРБ и народен представител Даниела Савеклиева, депутатът Стефан Апостолов, кметовете на Благоевград и Симитли д-р Атанас Камбитов и Апостол Апостолов и други.\"24 млн. лева не само за Благоевград, но и за други 4 общини. Вече има депо за 100 години. Сега идвам от разкопките на уникален град. На 2400 години е канализацията е там. Това да изкара сто, ще сме доволни. Искам да благодаря на всички кметове - и чужди, и наши, по най-съвременен начин е построено всичко. Ако не го бяхме направили това, тези общини щяха да фалират, защото глобите бяха такива. Днес е добър ден за всички. Години наред не можехме да ги убедим да можем да го направим заедно, но накрая, щом имаме този резултат, мисля, че е добре. Яко се строи. Заводи в Петрич правим, сега е ред на Благоевград. Индустриалната зона на Симитли и Благоевград се обединиха, има много инвеститори. Тези, честните, преди нас, така са направили, че града няма земя, няма къде да се строи\", заяви Борисов.\"Ние сме много далеч от рецесията. Да, големите държави се клатят. Атаките с дронове върху рафинериите ще повлияят на цената на горивата. Огромен е проблемът. Новите заводи и новите работни места са начинът да се справим с рецесията. Хората да не се подвеждат хората по глупостите на тези, които казват, че сме се провалили. Провал беше, когато нямаше депо. Провал беше червените кметове като хвърляха навсякъде и нямаше екология\", каза още той.По-рано се състоя официално откриване на „Регионална система за управление на отпадъците, регион Благоевград, обслужваща общини Благоевград, Симитли Рила, Кочериново и Бобошево - I етап\".Паралелно бе направена и първа копка на обект по проект „Проектиране и изграждане на допълнителна инфраструктура (инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци) за развитие на регионалната система за управление на отпадъците на регион Благоевград, включващ общини Благоевград, Симитли, Рила, Кочериново и Бобошево\". ", "date": "2019.09.17", "title": "Борисов: Новите заводи и новите работни места са начинът да се справим с рецесията"}
{"url": "http://www.cross.bg/katastrofira-mladezh-smolyan-1613473.html", "text": "/КРОСС/ 18-годишен младеж открадна кола и катастрофира, като преди това се бил почерпил с алкохол солидно, съобщиха от полицията.Инцидентът е ставал на 16 септември в Смолян. Лекият автомобил, собственост на 40-годишна жена, е бил паркиран пред заведение на ул. \"Пазарска\".Младежът задига колата, но малко след това, на ул. \"Стою Шишков\" катастрофира, като губи контрол над автомобила и се блъска в бетонно стълбище и се преобръща на платното за движение.Вследствие на катастрофата, водачът е с хематом и контузна рана на главата, нараняване на лявото ухо и охлузване на лява ръка. Оказана му е медицинска помощ в болницата в Смолян и е назначено домашно лечение.Автомобилът е с деформации по цялото купе. Алкохолната проба показала, че е с - 1.42 промила, а освен това е бил и неправоспособен. Щетите са в процес на изясняване. ", "date": "2019.09.17", "title": "Пиян и без книжка младеж задигна кола и катастрофира "}
{"url": "http://www.cross.bg/proverka-lazov-zdravi-1613475.html", "text": "/КРОСС/ Изпълнителният директор на „МБАЛ Пазарджик\" АД д-р Васил Вълчев издаде заповед да бъде извършена вътрешна проверка на дейността на инвазивния кардиолог д-р Петър Лазов, съобщиха от лечебното заведение.Причината за проверката е излъченият репортаж по Нова телевизия, в който бе разкрито как лекарят от Кардиологичното отделение на МБАЛ-Пазарджик взима 57 000 лева месечна заплата и поставя стентове както на болни, така и на здрави пациенти. Самият д-р Лазов отрича да е поставял стентове на здрави артерии.Ръководството на „МБАЛ Пазарджик\" АД ще съдейства на всички институции, които са сезирани или са се самосезирали по случая, за извършване на проверка по дейността на д-р Петър Лазов и лечебното заведение, се казва още в официалното съобщение на болницата.Вчера зам.-главният прокурор Иван Гешев съобщи, че Специализираната прокуратура се е самосезирала и е възложила на ГДБОП да извършат спешна проверка по случая. По думите на Гешев има данни и за други престъпления. ", "date": "2019.09.17", "title": "Вътрешна проверка в МБАЛ-Пазарджик за лекаря, поставял стентове на здрави хора"}
{"url": "http://www.cross.bg/tzatzarov-imalo-tehnicheska-1613480.html", "text": "/КРОСС/ \"Иван Гешев има моята подкрепа, ще дам своя глас, и ако се налага да гласувам втори път, пак ще го дам. Това е добър избор за българската прокуратура\", заяви пред журналисти главният прокурор Сотир Цацаров, който участва в кръглата маса по киберсигурност, организирана от КРИБ. Той бе помолен да коментира хипотезата, ако президентът откаже да подпише указа за избора на зам.главния прокурор.\"Нека подхождаме така - всяка от институциите има своите конституционни правомощия. Право на ВСС е да гласува, да избере. Всъщност, изборът е форма на предложение към президента. Негово право е да вземе решение, каквото прецени. Положително или отрицателно  решение, то е на президента. В това не трябва да се търси някаква трагедия, разнобой между институциите\", коментира Цацаров. \"Всеки отговаря за знаците, които дава. Ще подкрепя Гешев, ще го подкрепя и втори път\", потвърди главният прокурор.Той коментира вече огласените резултати от проверката на БНР за спирането на сигнала на радиото миналия петък, 13 септември. Тогава Цацаров разпореди да се проверят причините за това от страна на ДАНС, СЕМ и КРС. Цацаров повтори, че БНР не е имало техническа причина да спре излъчването на програмата, а директорът му не е знаел, че това ще се случи. Той е бил предупреден само за извършване на профилактика.\"Установено е, че на първо място е имало пълна неограничена реална техническа възможност за излъчване. На второ място - не се е налагало каквото и да е извършване на профилактика. На трето място - ген. директор е бил уведомен за вътрешно студийна профилактика и той е писал „да\". Но в него няма и дума за прекъсване на предаването. Крайният извод е ,че не е била излъчвана програма, но техническа възможност е имало. Радиото е имало пълната техническа възможност да излъчва, просто е нямало програма\", обясни Цацаров.В отговор на въпрос за шефа на ВКС, главният прокурор заяви: \"Не ми е било цел да се преборя. Ако беше, щях да съм се преборил. Когато магистратите не могат друго, не им остава нищо друго, освен да политизират. На съдията не му трябва гръб, трябва му гръбнак. Но да не влизаме в сферата на нападките. ", "date": "2019.09.17", "title": "Цацаров: Ако трябва ще гласувам втори път за Гешев"}
{"url": "http://www.cross.bg/bulgariya-rysiya-mlrd-1613476.html", "text": "/КРОСС/ В периода 16-17 септември в резиденция \"Евксиноград\" край Варна се проведе XVII-то заседание на Българо-руската междуправителствена комисия за икономическо и научно-техническо сътрудничество. Съпредседатели на комисията са министърът на енергетиката на България Теменужка Петкова и министърът на промишлеността и търговията на Руската Федерация Денис Мантуров.В рамките на сесията двете страни се дискутират въпроси от взаимен интерес в областта на търговията, енергетиката, туризма, инвестициите, околната среда, транспорта, селското стопанство и други. Успоредно със заседанието на междуправителствената комисия ще се проведе и българо-руски бизнес форум. След приключване на заседанието се предвижда изявление пред медиите на 17 септември, след 15.45 ч.Последното ХVI заседание се проведе на 25 октомври миналата година в Москва.Русия е един от основните външнотърговски партньори на България. Икономическите връзки между България и Руската федерация се регулира от договореностите между Руската федерация и Европейския съюз.По предварителни данни за 2018 г. двустранният стокообмен е намалял с 4.1% до 4.14 млрд, щ. долара. Износът се е свил с 46% и е 451 млн. щ.д., а при вносът има увеличение с 6.1% и е на стойност 3.69 млрд. щ. долара. Числата показват, че Руската федерация е най-големият вносител у нас в групата на страните извън Европейския съюз. Търговското салдо винаги е било отрицателно за България, а през миналата година се е увеличило с 22.4% до 3.24 млрд. щ. долара.България пък заема около 1% от външнотърговския стокообмен на Русия.Най-голям дял в износа ни имат медикаментите, хладилници, полиспасти и други. Над 85 % от вноса у нас се формира от минерални продукти и горива, а останалата част се състои от суровини, материали и изделия на машиностроенето.През първото полугодие на тази година стоки на най-голяма стойност България е внесла от Руската федерация - 2.5 млрд. лв., но има спад от 23 на сто.По данни на БНБ към декември 2017 г. обемът на инвестициите в България от Русия възлиза на 1.97 млрд. евро, което представлява 4% от всички инвестиции. В ранглистата на чуждестранните инвеститори по страни Русия заема седмото място за периода 1996-2017-а.Сътрудничеството в областта на туризма също може да се каже, че е в застой. Посещенията на български граждани в Русия са значително по-малко. През миналата година броят на руските туристи е намалял с 8.3% и е 511 701 души, при което Русия заема шесто място сред всички страни по този показател. ", "date": "2019.09.17", "title": "Министър Петкова председателства Междуправителствената българо-руска комисия"}
{"url": "http://www.cross.bg/virysi-opasni-tzentur-1613455.html", "text": "/КРОСС/ Взрив на газ предизвика пожар в руски център по вирусология, където се съхранява огромна колекция от опасни вируси като ебола, хеморагичната треска Марбург, тежкия остър респираторен синдром, предава The Guardian.Взривът се е случил по време на ремонти дейности на петия етаж на сградата в Държавния изследователски център по вирусология и биотехнология в Колцово, в района на Сибир, Новосибирск. В лабораторията  са се извършвали в миналото тестове на биологично оръжие, а днес е един от оснoвните центрове за изследване на вируси в Русия.Един работник е получил тежки изгаряния от трета степен след взрива. Руските власти твърдят, че в помещението, в което е станала експлозията, не се съдържат биологично опасни вещества и не са нанесени големи щети.През 2004 г. изследовател умира в лабораторния комплекс, след като случайно убол себе си с игла, носеща вируса Ебола. ", "date": "2019.09.17", "title": " Взрив избухна в руска лаборатория, съхраняваща опасни вируси "}
{"url": "http://www.cross.bg/sofiya-suvet-obshtinski-1613456.html", "text": "/КРОСС/ Православната църква почита паметта на светите мъченици София и нейните дъщери Вяра, Надежда и Любов. На този ден своя празник отбелязва и столицата ни - София. По този повод столичният общински съвет проведе празнична сесия. На нея бяха отличени почетните граждани на София.", "date": "2019.09.17", "title": "Празнична сесия на Столичния общински съвет за Деня на София "}
{"url": "http://www.cross.bg/bolesti-redki-tzentur-1613458.html", "text": "/КРОСС/ Институтът за редки болести присъди 33 отличия за цялостен принос в диагностиката и лечението на редките заболявания у нас. Награждаването се проведе в рамките на Десетата национална конференция за редки болести и лекарства сираци и съвпадна с отбелязването на 15-годишнината от основаването на едноименния Информационен център за редки болести и лекарства сираци. Юбилейната конференция събра повече от 200 участници от България и чужбина. Отличията за цялостен принос бяха присъдени на лекари, пациенти, институции и организации, разпределени в шест категории:В категория „Утвърждаване на пациентските организации на хора с редки болести в България\" са отличени Националният алианс на хора с редки болести (НАХРБ) в лицето на Владимир Томов, заедно с четирима пациенти - Димитър Петров, Боян Боянов, Кристиян Димитров, Мария Ермакова. В категория „Лидерство при разработване и изпълнение на политики за редки болести\" почетен плакет получават Парламентарната комисия по здравеопазване към 44-то Народно събрание, Министерство на здравеопазването, Изпълнителната агенция по лекарствата, Националната здравноосигурителна каса и Национален център по обществено здраве и анализи.Отличени в категорията „Развитие на международното сътрудничество в областта на редките болести\" са д-р Стивън Грофт (САЩ), д-р Доминика Тарушо и д-р Ерика Дайна (Италия), д-р Едмънд Джесъп (Великобритания), проф. Угур Озбек (Турция) и проф. Мануел Посада (Испания). За „Насърчаване на научните изследвания в областта на редките болести\" са отличени Българското дружество по генетика и геномика на човека, Българското медицинско сдружение по хематология, Българска асоциация по клинична имунология, Българското хирургично дружество, Българско дружество по ревматология и Асоциацията на научноизследователските фармацевтични производители в България.Отличия на изявени лекари и медицински специалисти в категорията за „Издигане на медицинските грижи за редки болести в България на европейско ниво\" се присъждат на Доц. Валерия Калева - Експертен център по коагулопатии и редки анемии, УМБАЛ „Св. Марина\" (Варна); Проф. Виолета Йотова - Експертен център по редки ендокринни болести, УМБАЛ „Св. Марина\" (Варна); Доц. Гергана Петрова - Експертен център по муковисцидоза, УМБАЛ „Александровска\" (София); Проф. Емил Паскалев - Експертен център по болест на Фабри, УМБАЛ „Александровска\" (София); проф. Ива Стоева - СБАЛДБ „Проф. д-р Иван Митев\" (София); Проф. Ивайло Търнев - Експертен център по генетични, неврологични и метаболитни заболявания, УМБАЛ „Александровска\" (София); Акад. Иван Миланов - Експертен център по дистонии, МБАЛНП „Св. Наум\" (София); Проф. Людмила Матева - Експертен център по наследствени метаболитни заболявания на черния дроб, УМБАЛ „Св. Иван Рилски\" (София); Проф. Радка Тинчева - Експертен център по редки заболявания в педиатрията, СБАЛДБ „Проф. д-р Иван Митев\" (София); Проф. Сабина Захариева - Експертен център по редки ендокринни случаи, УСБАЛЕ „Акад. Иван Пенчев\" (София); Проф. Тошко Лисичков - Експертен център по коагулопатии и вродени анемии, СБАЛХЗ (София).Асоциацията на студентите-медици в Пловдив получи отличие за „Активно участие в информационни и образователни кампании в областта на редките болести\".Асоциацията на студентите-медици в Пловдив получи отличие за „Активно участие в информационни и образователни кампании в областта на редките болести\".Институтът за редки болести е създаден като проект на Българската Асоциация за Промоция на Образование и Наука (БАПОН). Информационният център за редки болести и лекарства сираци е основан през 2004 г. в Пловдив и е първият и единствен по рода си в Източна Европа, обединяващ пациенти, организации и експерти в областта на редките болести. За повече информация: ", "date": "2019.09.17", "title": "Институтът за редки болести връчи отличия за цялостен принос"}
{"url": "http://www.cross.bg/kamarata-prevozvachi-avtobysnite-1613459.html", "text": "/КРОСС/ Проф. Олег Асенов, член на Управителния съвет на Агенция „Пътна инфраструктура\", ще представи пред членовете на Камарата на автобусните превозвачи работата с т.нар. тол калкулатор и тестовото издаване на маршрутна карта. Демонстрацията е по покана на председателя на Камарата на автобусните превозвачи Васил Пиронков и ще бъде в Асеновград на 18 септември от 11 часа (зала „Станимака\", ул. „Цар Иван Асен II\"№15).На 20 август Националното тол управление откри демонстрационни центрове в четири областни града - София, Пловдив, Варна и Русе, в които започнаха поетапно тестовете на електронната система за събиране на пътни такси на база изминато разстояние - тол. В тях с помощта на обучени служители на НТУ може да се тества купуването на маршрутни карти от четирите канала, по които АПИ ще ги предлага - терминал за самообслужване, сайта www.bgtoll.bg, мобилното приложение и от гише. По заявка се организират работни срещи и обучения с представители на браншовите организации.В Камарата на автобусните превозвачи членуват 34 транспортни фирми с около 2 400 автобуса.  ", "date": "2019.09.17", "title": "Проф. Олег Асенов ще представи т.нар. тол калкулатор и маршрутната карта "}
{"url": "http://www.cross.bg/banka-svetovnata-ahladova-1613460.html", "text": "/КРОСС/ Заместник-министърът на правосъдието Десислава Ахладова запозна постоянния представител на Световната банка за България Фабрицио Зарконе с предприетите мерки във връзка с подобряване на правната рамка в производствата по несъстоятелност.На работната среща днес в Министерството на правосъдието присъстваха още Ракел Летелиер и Ануар Арид,  специалистите в глобалната практика Финанси и Силвия Стойнова, специалист Операции към Световната банка. „Правителството на България прие през юни т.г. Пътна карта за изпълнение на препоръките относно рамката за несъстоятелност и стабилизация. Тя предвижда до октомври 2020 г. да са изготвени и предложени законодателни промени във връзка с несъстоятелността\", заяви заместник-министър Ахладова.Сред основните цели на предстоящите нормативни изменения са: въвеждането на системи за ранно предупреждение и процедура за опрощаване на дълг; по-лесен и бърз достъп до производства по несъстоятелност и процедури по стабилизация за юридически лица и предприемачи; ускорени процедури за малки предприятия; съкратени процесуални срокове в рамките на производствата по несъстоятелност; единен процес на разглеждане на молби в рамките на едно и също производство; цялостна реформа на фазата по предявяване и приемане на вземанията; намалени съдебни такси, приложими за отменителните искове.Пътната карта предвижда още подобряване на съдебна инфраструктура,  насърчаване на използването на електронни средства за комуникация и по-добро взаимодействие между синдика и довереното лице, обясни заместник-министър Ахладова.От своя страна Фабрицио Зарконе заяви, че Световната банка с интерес наблюдава реформата в България в областта на несъстоятелността и изрази готовност за оказване на подкрепа, посредством опита на друга държави в тази сфера.  ", "date": "2019.09.17", "title": "Заместник-министър Ахладова запозна представители на Световната банка с мерките в областта на несъстоятелността"}
{"url": "http://www.cross.bg/sofiya-myzikanta-nito-1613462.html", "text": "/КРОСС/ По повод  Деня на София общинският съвет удостои 11 души със званието \"Почетен гражданин на София\".Това са композиторът Стефан Димитров, актьора Ириней Константинов, режисьора Бина Харалампиева, музиканта Васил Георгиев (Васко Кръпката). алпинистите Дойчин Боянов и Николай Петков, олимпийската шампионка по академично гребане Здравка Йорданова, музиканта Веселин Пантелеев (Веско Ешкенази), акад. Георги Минчев, строителния инженер Делчо Гюров и посланика на САЩ Н. пр. Ерик Сет Рубин.Вицепрезидентът Илияна Йотова, Негово Светейшество българският патриарх Неофит, много гости, представители на чужди мисии у нас се събраха пред църквата \"Света София\" на тържествения водосвет и официалната церемония по издигане знамето на града.\"Няма битка за София, има работа за София\", категорична бе Йорданка Фандъкова.\"Да, живеем във време, когато всичко може да бъде казано, а казаното днес утре да се отрече. В този водовъртеж на отрицанието, нашата задача е все пак да мислим за града, защото него ще го има и след тези избори, а софиянци не са нито залог, нито средство в сложни партийни игри. Този град е по-голям от биографията на всеки един от нас, но сме част от историята му с решенията, които взимаме\".Отбелязването на празника на София ще продължи до 18.30 часа в Народния театър, където ще бъдат връчени наградите на изявени личности на културата. След това ще бъде осветена сградата на Националната художествена галерия. ", "date": "2019.09.17", "title": "11 души бяха удостоени със званието \"Почетен гражданин на София\""}
{"url": "http://www.cross.bg/administratziya-zhelyazkov-bulgariya-1613461.html", "text": "/КРОСС/ България е сред четирите водещи държави в Европа по управление на корабния трафик. Това заяви министърът на транспорта, информационните технологии и съобщенията Росен Желязов при откриването на международната конференция „20 години Ръководство на корабния трафик в България\" във Варна днес.„Всичко това е постигнато в сектора през последните две десетилетия, чрез добро планиране и програмиране при внедряването на най-съвременните информационни системи\", добави министър Желязков. Той определи реализираните проекти от ДП „Пристанищна инфраструктура\" като добър пример за ефективното електронно управление в сферата на морския и речния транспорт, което проследява цялата логистична верига и връзките между отделните институции са напълно интегрирани.Той коментира, че във въздушния транспорт страната също има висока степен на дигитализация като тези положителни подходи ще бъдат приложени и в останалите системи в транспортния сектор.Росен Желязков отбеляза, че през следващите месеци ще се работи за пълна автоматизация на процесите в ИА „Автомобилна администрация\", за да се прекъсне практиката, между отделни информационни системи да има хора. „По този начин се облекчава, не само бизнеса, но и процесите в администрацията като се елиминират възможностите за корупция\", изтъкна той.Във Варна министър Желязков направи инспекция на работата на Главна дирекция „Аварийно-спасителна дейност\" към ИА „Морска администрация\". По време на посещението си одобри проект за създаването на съвместен център за авиационно и морско търсене и спасяване, който ще се изгради със средства на Министерството на транспорта, информационните технологии и съобщенията. Така България ще изпълни изискванията на законодателството на Европейския съюз при инциденти и произшествия с въздухоплавателни и морски средства, в отговорния ни район за търсене и спасяване в Черно море. Проектът предвижда управлението и координацията на всички действия да се извършва съвместно от служители на ИА „Морска администрация\" и Главна дирекция „Гражданска въздухоплавателна администрация\". ", "date": "2019.09.17", "title": "Росен Желязков: България е сред четирите водещи държави в Европа по управление на корабния трафик   "}
{"url": "http://www.cross.bg/vsichki-izbori-stefka-1613463.html", "text": "/КРОСС/ Централната избирателна комисия е установила 18 нарушения в предизборната кампания за отминалите евроизбори на партиите и коалициите, както и 34 нарушения, извършени от медиите - това обяви председателят на ЦИК Стефка Стоева на подписването на споразумение за предстоящите местни избори със Съвета за електронни медии.Споразумението определя параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания. Стефка Стоева заяви:\"Да припомним само, че агитационните материали не трябва да нарушават добрите нрави, честта, доброто име на кандидатите, че е забранено в тях да се използват знамето на Република България и на други чужди държави. Езикът на омразата вреди на всички и подронва демократичните устои на държавата\".Председателят на СЕМ София Владимирова призова медиите да бъдат отговорни към работата си:\"Вярвам, че изборите ще преминат в една спокойна атмосфера в съответствие със законите, които ги регулират. Надявам се всички ние в края на тези избори, във всички населени места да сме направили най-добрия избор за себе си и за децата си\". ", "date": "2019.09.17", "title": "ЦИК и СЕМ подписаха споразумение за местните избори "}
{"url": "http://www.cross.bg/lagard-banka-tzentralna-1613464.html", "text": "/КРОСС/ С 394 гласа „за\", 206 „против\" и 49 „въздържал се\" Европейският парламент даде съгласието си Кристин Лагард да бъде назначена за председател на Европейската централна банка.Преди дебатите еврокомисарят за еврото и социалния диалог Валдис Домбровскис подкрепи нейната кандидатура.„Аз съм съгласен със становището на комисията по икономически и парични въпроси и със съвета на гуверньорите на Европейската централна банка, че Кристин Лагард има всички качества за тази работа. Освен това, нейното назначаване е ясен сигнал за баланса на половете в рамките на банката - нещо, на което Европейският парламент винаги ясно е показвал, че държи\", каза той.Становището на Европарламента е необвързващо, като окончателното решение трябва да бъде взето от Европейския съвет през октомври.Лагард не присъства на гласуването в Европарламента в Страсбург. Тя предварително информира евродепутатите, че неотложни ангажименти са я задържали във Вашингтон.Лагард трябва да замести настоящия председател на Европейската централна банка Марио Драги от 1 ноември. ", "date": "2019.09.17", "title": "Европарламентът одобри Кристин Лагард за шеф на EЦБ"}
{"url": "http://www.cross.bg/arabiya-sayditska-rysiya-1613439.html", "text": "/КРОСС/ Москва е разтревожена от растящото напрежение в Персийския залив и реалните перспективи за военен сблъсък между САЩ и Иран на фона на въздушните атаки срещу петролни обекти в Саудитска Арабия. Това заявява пред \"Известия\" Константин Косачов, председател на комисията по външни отношения в горната камара на руския парламент.Руският сенат подчертава, че федерацията ще приканва всички участници в тази ситуация да се въздържат от радикални стъпки. Президентът на САЩ Доналд Тръмп заплаши по-рано, че може да нанесе удар по виновника за атаките, напомня вестникът. Според негови експерти обаче американският лидер едва ли ще реши да започне пълномащабна война година преди следващите избори за държавен глава - естествено, ако все още планира да влезе в историята като президент-миротворец.В краткосрочна перспектива ситуацията около Саудитска Арабия ще спомогне за повишаване на цените на петрола, което може да е изгодно за Русия като петролодобивна държава. Но евентуалната дестабилизация на Иран в случай на конфликт ще лиши Москва от един съюзник, а може да предизвика и изостряне на ситуацията в Сирия, където са доста силни позициите на Техеран, предупреждава \"Газета\".Рияд се оказа уязвим за \"петролни\" диверсии и саудитското небе може да бъде поверено на руски зенитно-ракетни системи С-400, пише \"Независимая газета\".След атаките Саудитска Арабия може да потърси от Русия помощ за подсилване на противовъздушната си отбрана, допуска дипломатически източник от Съвета за сътрудничество в залива, където влиза и кралството. Арабският дипломат, непожелал да назове страната си, разглежда С-400 \"сред първите варианти\" за Рияд в днешната обстановка.На пресконференция в Анкара след тристранна среща на лидерите на Русия, Турция и Иран президентът Владимир Путин предложи Саудитска Арабия да купи руски противоракетни системи С-300 или С-400, за да брани територията си от нападения срещу петролната инфраструктура, напомнят издания от федерацията.Русия има готовност да засили нивото на сигурност в саудитските рафинерии - такъв сигнал отправи, според \"Независимая газета\", министърът на енергетиката Александър Новак.Перспективите Рияд да купи С-400 се диктуват и \"от логиката на събитийния развой в Близкия изток\" - наскоро системите \"предизвикаха интереса на Багдад след зачестилите атаки срещу иракски военни обекти, приписвани на Израел\", обяснява всекидневникът.\"Едва ли обаче в днешните условия Саудитска Арабия ще предприеме някакви стъпки срещу Иран или Ирак\", отбелязва дипломатическият източник на \"Независимая газета\".Руската Федерална служба за военнотехническо сътрудничество съобщи през февруари, че Москва и Рияд продължават преговорите за влизане в сила на договора за доставка на С-400 за кралството от май 2017 г. До края на годината впрочем Русия и Саудитска Арабия ще имат шанс да обсъдят потенциалната сделка на най-високо равнище. Неотдавна Путин потвърди, че тази есен ще посети Рияд по покана на крал Салман, добавя изданието.\"Западните технологии за ПВО се провалиха на най-важния си изпит\" - Саудитска Арабия се оказа неспособна да защити главното си богатство от полуграмотни терористи, пише \"Взгляд\".Експерти разглеждат самото предложение на Путин като закачка със САЩ, чиито системи за ПВО/ПРО, макар и скъпи, фактически демонстрираха ефективност едва от 10 на сто, отбелязва специализираното онлайн издание \"Авиа\".Саудитската противовъздушна отбрана и преди е демонстрирала слаба боеспособност, като редовно е допускала ракетни удари на хусите. Поредната атака стана развитие на тази тенденция, коментира \"Известия\".Проблемът става приоритетен с оглед зависимостта на саудитската икономика от безотказната работа на петролната инфраструктура. Това налага сътрудничество с Русия като единствената страна, способна да достави \"под ключ\" модерна ешелонирана система за противовъздушна и противоракетна отбрана (ПВО/ПРО), при все че това сътрудничество ще зависи от много политически фактори, заявява всекидневникът.В статията се изброяват ред слабости, каквито притежават според \"Известия\" саудитските сили за ПВО/ПРО, въоръжени по-специално с американски зенитни ракетни системи \"Пейтриът\" и ТААД. Посочват се и предимства, каквито би осигурила според вестника \"потенциалната руска оферта\" въз основа на \"изцяло мобилни\" комплекси. ", "date": "2019.09.17", "title": "Москва предлага на Рияд да купи от нея противоракети след атаките над петролни обекти "}
{"url": "http://www.cross.bg/videlov-sofiya-ivan-1613443.html", "text": "/КРОСС/ Район „Средец\" е не само сърцето, но и лицето на София, което има нужда от промяна. Това каза за предаването „Софийска трибуна\" по Радио „Фокус\" Иван Виделов - кандидат за районен кмет и за общински съветник от БСП. „Район „Средец\" е един от най-малките райони в София, включително с най-малко живущи в него. В същото време това е районът, в който ежедневно пребивават най-много хора - работят, разхождат се. Ежедневно идват хиляди туристи, както от страната, така и от чужбина. Те виждат едно лице, което не трябва да е такова, каквото виждат\", обясни той като даде за пример как изглежда центъра на София през очите на хората. „Представете си, че излизате от хотел в центъра на столицата и стъпвате на едни липсващи плочки, газят ви автомобили, а концентрацията на просяци е огромна\", уточни Виделов. По думите му просията в центъра на София не е породена от нужда, а е бизнес, пред който управлението затваря очите си. „Въпреки че това е забранено по наредба на Столична община и по закон, явно никой не го забелязва и не се взимат никакви мерки\", поясни кандидатът за районен кмет. Той коментира и темата за чистотата на централната градска част. „Имайки предвид, че ежедневно стотици хиляди хора минават през район „Средец\", може би трябва да се обърне по-голямо внимание на чистотата и там да се вложат повече усилия\", отбеляза Иван Виделов. Той заяви своите амбиции да промени облика на града. „През последните 30 години се вижда само деградация. Това, което е построено за 45 години, сега за 30 години се опитват да го разрушат\", обясни Виделов. Конкретните мерки за справянето с изброените проблеми са заложени в действащата нормативна база на Столична община, но липсва контрол, добави той. Като специалист в сферата на сигурността, Иван Виделов посочи, че в София може да се приложи моделът, който действа в другите европейски столици - по-сериозно видеонаблюдение, като даде за пример Лондон. „В центъра на Лондон има доста дискретно, но все пак сериозно видеонаблюдение и не можете да видите полицай на улицата. При нужда или наличие на риск, обаче, полицейските служители се появяват до минута. В нашата столица е обратното - има прекалено много полицаи, които нищо не правят\", обясни кандидатът за кмет на район „Средец\". Като син на арх. Митьо Виделов - бивш главен архитект на София и кмет на район „Възраждане\", Иван Виделов заяви, че се допитва до него за почти всичко и уточни, че за него баща му е най-големият авторитет. Районният кмет има правомощията да задължи собствениците на рушащите се сгради-убийци да се погрижат за тях, има възможността за се погрижи да упражни контрол, да изчисти района и да накара фирмите да спазват закона, добави кандидатът на БСП.", "date": "2019.09.17", "title": "Иван Виделов, БСП: Район „Средец“ е не само сърцето, но и лицето на София, което има нужда от промяна"}
{"url": "http://www.cross.bg/heiig-zashtoto-astronavt-1613445.html", "text": "/КРОСС/ Актьорът Брад Пит се свърза с Международната космическа станция (МКС), за да разговаря с американския астронавт Ник Хейг, съобщиха световните информационни агенции. Въпросът за живота в безтегловност бързо зае важно място в разговора им. „Мазолите по краката ми изчезнаха, защото не стъпвам с ходилата си\", каза Хейг, който понастоящем е на борда на станцията заедно с двама американци, двама руснаци и италианец. „Но имам мазол на палеца на крака си, защото непрестанно се захващам за нещо с него. Това е сред странните неща, за които човек не мисли на Земята\", поясни той.Американският актьор се свърза с Хейг от контролния център на НАСА в Хюстън за 20-минутен разговор, излъчен от НАСА TV. Пит в момента се е заел с промоцията на филма „Към звездите\", в който изпълнява роля на астронавт. Той участва в рискована мисия, за да търси своя баща, чийто експеримент заплашва Слънчевата система.Актьорът попита също Хейг дали превъплъщението му в ролята и пресъздаването на условията на безтегловност са убедителни. „Много са добри\", увери астронавтът. Пит освен това попита Хейг кой пуска музиката на борда на МКС и дали астронавтите са наблюдавали неотдавнашния неуспешен опит за прилуняване на индийския спускаем модул „Викрам\". „Разполагаме с плейлист и се редуваме\", поясни Хейг.„Приятно е, защото имаме възможност да чуем също руска традиционна музика. За съжаление не наблюдавахме кацането на индийския модул\", посочи астронавтът.„Кой е по-убедителен на екрана, Клуни или аз\", попита също Пит, имайки предвид Джордж Клуни, който е в образа на астронавт във филма „Гравитация\" и се е снимал заедно с него в редица филми. „Твоето присъствие на екрана несъмнено е по-убедително\", отвърна Хейг. ", "date": "2019.09.17", "title": "Актьорът Брад Пит получи комплимент от Космоса"}
{"url": "http://www.cross.bg/praznik-sofiya-chestit-1613449.html", "text": "/КРОСС/ Да ни е честит светлият християнски празник на Света София и дъщерите й Вяра, Надежда и Любов. Вярвайте в себе си и в собствените си възможности.Нека имаме надежда, че заедно като народ можем да постигнем много. Пожелавам ви любовта да топли вашите семейства, близки и приятели. А над всички ни да бди София - мъдростта. Честит празник на имениците. Честит празник на софиянци! ", "date": "2019.09.17", "title": "Нинова във Фейсбук : Нека имаме надежда, че заедно като народ можем да постигнем много"}
{"url": "http://www.cross.bg/bulgariya-aktzii-kartata-1613450.html", "text": "/КРОСС/  Деветото издание на най-мащабната доброволческа акция у нас „Да изчистим България заедно\" мотивира рекордните 433 683 доброволци да се включат в хиляди акции по почистване, облагородяване и залесяване на територията на цялата страна. Под мотото „Добрият пример\", голямото почистване на България на 14 септември даде старт на второто издание на Световния ден на почистването (World Clean Up Day 2019), което ще завърши в Хавай през нощта на 21 септември. За първи път, към зелената инициатива у нас се присъединиха и сънародниците ни в Чикаго, САЩ.5156 са почистените от картата на страната нерегламентирани сметища и замърсени зони в тазгодишната кампания. По данни на основния партньор на кампанията - Министерството на околната среда и водите, цифрата е близо два пъти повече спрямо 2018 г. Двойно повече са и индивидуалните акции, маркирани на картата на „Да изчистим България заедно\" - приятели и семейства организираха цели 1360 групи (спрямо 647 през 2018 г.). За първи път сред организаторите на акции бяха и стотици деца, които чрез креативни плакати, част от националния конкурс „Добрият пример\", призоваха малки и големи да се включат в голямото чистене.Благодарение на разширения обхват на инициативата бяха реновирани и облагородени над 690 места, сред които паркове и градинки, детски и спортни площадки, училища, манастири, гористи местности и язовири. Съвместно със Zero Waste Sofia, тази година кампанията акцентира и на чешмите на България, като бяха организирани над 50 акции по почистване и облагородяване на обществени чешми. Засадени бяха и над 5600 фиданки на четири локации в страната.4338 тона отпадъци бяха събрани в рамките на кампанията по данни на МОСВ. Немалка част от тях идват от областите с повишена активност на картата по отношение на броя на доброволците спрямо 2018: София, Сливен, Добрич, Плевен, Враца и Кюстендил. ", "date": "2019.09.17", "title": "433 683 доброволци в България дадоха старт на Световния ден на почистването"}
{"url": "http://www.cross.bg/avtobysi-detza-ychenitzi-1613451.html", "text": "/КРОСС/ От началото на месеца сме направили над 1000 проверки на фирмите, извършващи превоз на деца и ученици. Това заяви заместник изпълнителният директор на ИА „Автомобилна администрация\" Дамян Войновски по време на старта на съвместната инициатива на ИА „Автомобилна администрация\" и МВР за контрол на пътя на училищните автобуси.„Преди началото на учебната година голяма част от автобусите не извършват превоз на ученици и поради това те са проверявани в предприятията, като за констатирани пропуски инспекторите на агенцията са издали 60 предписания. Съставени са и 7 акта на автобуси, които са превозвали деца. Направените нарушения са свързани с изтекъл технически преглед, непреминат преглед за психологическа годност на водачите и изтекли карти за квалификация\", обясни Дамян Войновски. Той посочи, че проверките са съвместни с органите на МВР и ще продължат до края на този месец. Инспекторите ще следят дали са изпълнени направените предписания и спазват ли се всички изисквания за превоз на деца и ученици, допълни още той. ", "date": "2019.09.17", "title": "     ИА „Автомобилна администрация“ и МВР стартират съвместни проверки на училищните автобуси"}
{"url": "http://www.cross.bg/steampunk-bazilika-drygi-1613446.html", "text": "/КРОСС/ Празниците на Стария град бяха дадени снощи в Пловдив с фотоизложба и концерт на Б.Т.Р. на Античния театър.На 18 септември, сряда, следва една любопитна и рядко срещана експозиция. Неин автор е Петър Велинов - BULGARASA. Той твори Steampunk, а понятието се превежда буквално като \"парна машина\".По време на Индустриализацията през 19 век, парата е била основна задвижваща сила в технологиите и е представлявала най-модерното и важно откритие. Steampunk изкуството се слави със своя по-груб и нетрадиционен стил, което го спасява от бързо и масово популяризиране.Характерно за него е използването на бронз, елементи и части от стари машини и вещи - механизми от часовници, пружини, зъбци, колела и други. Авторът Петър Велинов вдъхва нов и изумително красив живот на непотребни парчета метал, стари автомобилни части, зъбни колела, електронни елементи и всякакви други ненужни железа, превръщайки ги в спиращи дъха скулптури.Във време, в което планетата ни се задъхва под все повече боклук, неговото вдъхновение е истинско спасение. Добре дошли са всички, които искат да се потопят в един наистина различен и магичен свят, който съчетава новото и старото.Официалното откриване на изложбата Steampunk Materia в Малката базилика е на 18 септември в 19 часа. Изложбата може да бъде видяна до 2 октомври.  ", "date": "2019.09.17", "title": "Малката базилика посреща скрап арт изкуство в рамките на Празници на Стария град "}
{"url": "http://www.cross.bg/leka-efira-padna-1613469.html", "text": "/КРОСС/ Необичайна промяна настъпи в програмата на Българска национална телевизия. Детското развлекателно предаване \"Лека нощ, деца\" падна от ефира на БНТ 1 и ще бъде излъчвано само по БНТ 2 в обичайния час - 19:50, всеки делничен ден.\"Рубриката е за децата от 3 до 63 години. В нея всеки може да види любимите си български герои и сюжети, измислени от най-добрите наши писатели и поети, и изиграни от най-известните български драматични и куклени актьори\", гласи описанието на 10-минутната тв програма в сайта на БНТ.Това е вторият път, в който предаването пада от схемата на Канал 1. През 2003 г. \"Лека нощ, деца!\", добило популярност като \"Сънчо\", е свалено за първи път, но по-късно отново се завръща в ефира.За първи път предаването е излъчено на 5 март 1960 г. Един от най-популярните \"разказвачи\" през годините е Педя човек - лакът брада, който се появява на екран от '60-те години на миналия век до '90-те. Куклата досущ напомня германския Зандменхен, който се появява през 1959 г. в Западна Германия, а скоро след това Източна Германия пуска свой персонаж. Социалистическият вариант е много по-популярен. ", "date": "2019.09.17", "title": "\"Лека нощ, деца!\" падна от ефира на БНТ 1"}
{"url": "http://www.cross.bg/salparov-semeiistvoto-vurshetz-1613453.html", "text": "/КРОСС/ Често обичаме да казваме, че няма нищо по-важно от семейството. Ако няма с кога да споделим успехите си, все едно ги нямаме. Но във всекидневието си приемаме семейството за даденост.Вероятно именно затова толкова много ни трогнаха думите на младия татко, волейболният национал Теодор Салпаров.  Салпаров, заедно със семейството си - съпругата му Ралица Паскалева и синът им Максим, посетиха малкото градче Вършец, където волейболистът е израсъл. \"Малко от вас знаят, че съм израснал в това градче, нали? Че съм се научил да карам колело по тези улички, или че повечето ми верни приятели и до днес живеят тук. Вършец винаги е бил и ще бъде мой дом\", пише спортистът под снимката.Салпаров , че се връща във Вършец с много сантимент, а чувството се засилва още повече, когато може да го сподели със семейството си - децата му, съпругата му, родители, братовчеди... \"Ето това ме прави истински щастлив\", радва се той и допълва, че мигът за него е истински безценен. Волейболистът не е от най-активните в социалните мрежи, затова можем да заключим, че думите му са 100-процентова истина. Иначе през лятото Салпаров и съпругата му посетиха екзотичната Доминиканска република. \"Имам чувството, че част от душата ми те е обичала от началото на всичко\", пише под романтично селфи. ", "date": "2019.09.17", "title": "Волейболният национал Теодор Салпаров с трогателно признание"}
{"url": "http://www.cross.bg/sredstva-prevozni-transport-1613448.html", "text": "/КРОСС/ Водачите на електрически автомобили в Русия могат да получат правото да шофират в специална лента от 2020 година.Законодателната инициатива се обсъжда в работната група на Националната технологична инициатива на „Автонет\".Експертите изчисляват, че средно собственикът на автомобил с двигател с вътрешно горене прекарва около 45-60 минути на път от дома до работата си. Шофьорите на електрически автомобили ще могат да изминат това разстояние с 25-30% по-бързо поради преминаване към лентата за обществен транспорт.„Неведнъж сме заявявали, че за да се стимулира растежът на продажбите на електрически превозни средства, е необходимо да се създадат предимства за потенциалните купувачи. Това е не само достъп до лентата за обществен транспорт, но и възможност за пътуване по платените пътища с намаление, безплатен паркинг, данъчни облекчения и други инициативи. В идеалния случай това трябва да се отнася не само за електрическите превозни средства, но и за всеки друг зелен транспорт\", посочва източник от руското правителство пред РИА „Новости\".„Предполага се, че електрическите превозни средства ще могат да пътуват в самостоятелна лента още през 2020 г. Ще обявим пълния списък на всички законодателни промени на 11 октомври на международния форум на „Автонет\". ", "date": "2019.09.17", "title": "Русия дава предимство на електромобилите"}
{"url": "http://www.cross.bg/damyanova-zdravka-velkova-1613477.html", "text": "/КРОСС/ 65-годишната жена с последен адрес в софийското село Широки дол е обявена за издирване по молба на нейните близки. Тя е в неизвестност от края на май 2018 г. Здравка Велкова Дамянова е с ръст около 150 см, къса бяла коса, светли очи, слабо телосложение и бяла кожа. Вероятно не носи у себе си документи за самоличност.Здравка ДамяноваГражданите, които имат информация за издирваната жена, могат за сигнализират на тел. 112, 02982-71-66, 02982-71-19 или в най-близкото поделение на МВР. Анонимността им е гарантирана.  ", "date": "2019.09.17", "title": "Столичната полиция издирва Здравка Велкова Дамянова "}
{"url": "http://www.cross.bg/ezik-pecheli-lydi-1613447.html", "text": "/КРОСС/ Моделът и инфлуенсър Микейла Саравиа печели луди пари в Инстаграм, като качва свои оплезени снимки със 16,5-сантиметровия си език, пише вестник \"Дейли стар\".Двадесет и една годишната чернокожа прелест има 2 милиона последователи в тази социална мрежа.Микейла получава между 900 и 3000 хиляди долара за облизване с феноменалния си език на различни хранителни продукти.В някои кадри красавицата от Флорида е увековечена с изплезен език по долно бельо или бански костюми. ", "date": "2019.09.17", "title": "Момиче печели луди пари благодарение на дългия си език"}
{"url": "http://www.cross.bg/google-pixel-kamera-1613454.html", "text": "/КРОСС/ Google потвърди, че ще представи нови устройства на 15-ти октомври т.г. Основното внимание ще бъде насочено към новите версии на смартфона Pixel, но компанията загатва, че е подготвила и \"няколко неща, които са направени от Google\".Очаква се, че интернет гигантът ще представи и нова версия на лаптопа Pixelbook и поне един нов умен говорител от серията Google Home. Освен това може да има и нови предложения в серията Chromecast.Също така най-вероятно Google ще покаже повече и за гейминг стрийминг услугата си Stadia. Нови слухове за нея посочват, че през 2020 г. услугата ще може да се използва и от Android TV. Възможно е компанията да покаже именно тази функционалност.Разбира се, основното внимание ще попадне върху смартфона Pixel 4. Тъй като данни за него вече неколкократно се появиха в интернет, Google наскоро потвърди, че някои от тях показват реалния вид на телефона.Знае се, че Pixel 4 XL ще е с 6,23-инчов OLED дисплей с резолюция 3040х1440, като ще има и режим за опресняване на картината с 90Hz. В дисплеите няма да има прорез, вместо това просто от в горния край рамката ще е по-дебела. Според Google това решение е по-удобно вместо да се реже от самия дисплей, за да се съберат всички сензори и предната камера.Pixel 4 ще използва технологията Google Soli за управление с жестове, като и ще има подобрена система за разпознаване на лице и отключване на телефона. По всичко личи, че основната камера на Pixel 4 XL ще е тройна, като се очаква предната камера да е двойна. При стандартния Pixel 4 основната камера вероятно ще е двойна, а предната - единична.Слуховете посочват още, че Pixel 4 ще увеличи оперативната памет от 4GB на 6GB, като компанията е тествала и модели с 8GB, но не е ясно дали някой от тях ще стигне до пазара. Същото важи и за 5G модула. Очаква се телефонът да използва процесор Qualcomm Snapdragon 855. Разбира се, операционната система ще е Android 10. ", "date": "2019.09.17", "title": "Google ще представи нов телефон и хардуер след месец"}
{"url": "http://www.cross.bg/greta-tynberg-budeshteto-1613432.html", "text": "/КРОСС/ Екоактивистката Грета Тунберг и младежкото движение \"Петъци за бъдещето\" получиха награда от неправителствената организация \"Амнести Интернешънъл\".На специална церемония във Вашингтон наградата \"Посланик на съвестта\" беше присъдена на шведското момиче Грета Тунберг и движението \"Петъци за бъдещето\".Отличието на Амнести Интернешънъл е за петъчните стачки за климата, провеждани по инициатива на Грета.Грета Тунберг, екоактивистка: Тази награда е за всички онези милиони хора, млади хора по света, които заедно създадоха движението \"Петъци за бъдещето\". На всички смели младежи, борещи се за своето бъдеще.Миналата година 16-годишната Грета започна да протестира всеки петък пред шведския парламент, пропускайки учебните занятия. Постепенно ученическите стачки за климата обхванаха десетки градове по света с призив за промяна на действията спрямо околната среда.Днес шведската тийнейджърка смята, че, макар и бавно, е започнало пробуждане по отношение на климатичните промени.Миналия месец тя прекоси Атлантическия океан с яхта, защото при плаването с нея не се отделят вредни емисии. Именно поради тази причина Грета Тунберг отказва да пътува със самолет.На 23 септември тя да ще вземе участие в срещата на върха на ООН за климата. ", "date": "2019.09.17", "title": "Грета Тунберг получи награда от \"Амнести Интернешънъл\" "}
{"url": "http://www.cross.bg/ivaiilo-yurykov-danni-1613431.html", "text": "/КРОСС/ 157 души се обединиха в колективен иск срещу НАП след теча на данни от приходната агенция. Те искат по 1000 лева обезпечение. Делата ще се водят от кантората, в която членуват адвокатите Ивайло Юруков и Георги Гочев.„От цялата кантора - четирима адвокати, които работим заедно, само адвокат Светла Юрукова не е потърпевша от теча. Така че тя ще води делото. Ние сме завели иск на 157 души срещу НАП. Точната хипотеза е „субективно съединяване на искове\". В него може да се включват допълнително участници. Всеки пострадал може да прецени дали да заведе индивидуален иск или да се групира с други пострадали на този принцип\", обясни адвокат Ивайло Юруков.„1000 лева е цената на иска, която сме определили на базата на неимуществените вреди, които твърдим да са претърпени от лицата. Идеята е такава, че когато съдът присъжда обезщетение за неимуществени вреди, го присъжда по справедливост\", допълни колегата му Георги Гочев.Ивайло Юруков обясни, че е възможно различните участници в иска да получат различни размери на обезщетението. А процесуалния способ за определянето на такъв са свидетелските показания.Другата особеност е, че личните данни на отделните граждани, които са изтекли, са с различен обем, обясни адвокат Гочев.  Колегата му Ивайло Юруков е на мнение, че е напълно възможна и кражбата на самоличност. ", "date": "2019.09.17", "title": "След теча на данни от НАП: Над 150 души с колективен иск срещу приходната агенция"}
{"url": "http://www.cross.bg/kralstvo-posolstvo-norvegiya-1613433.html", "text": "/КРОСС/ \"Биографиите ни\" е мотото на Седмица на скандинавското кино 2019. Във фестивалната програма тази година ще има 13 заглавия от Дания, Швеция, Норвегия, Литва и Финландия. Седмицата се организира от Посолство на Кралство Дания, Посолство на Финландия, Посолство на Кралство Швеция, Посолство на Кралство Норвегия за Румъния, България и Молдова, Генерално почетно консулство на Кралство Норвегия и Почетно консулство на Република Литва в България със съдействието на Дома на киното.", "date": "2019.09.17", "title": "Седмица на скандинавското кино 2019 "}
{"url": "http://www.cross.bg/ivan-poleta-samoleta-1613434.html", "text": "/КРОСС/ Около 30 българи са оставени от нискобюджетна авиокомпания вече почти 24 часа на летището във Франкфурт, съобщиха потърпевши за програма „Хоризонт\" на БНР.Един от пътниците, който е трябвало да излети вчера следобед - Иван Петров, обясни в предаването „Преди всички\", че са ги оставили при проверката преди качването на самолета, тъй като на изхода е имало струпване на хора за 3 полета.От нискотарифната компания не им съдействали, а им обяснили, че трябва да си купят билети за друг полет.„Закъснението реално дойде от тази голяма опашка за трите различни полета. Близо 30 души за България останаха извън самолета. Проблемът в случая беше, че имаше няколко майки с деца и бременни жени, с които много, много грозно се постъпи като цяло с тях\", каза Иван Петров. ", "date": "2019.09.17", "title": "Авиокомпания остави 30-ина българи над 24 часа на летището във Франкфурт "}
{"url": "http://www.cross.bg/sofiya-spasi-kandidat-1613441.html", "text": "/КРОСС/ Днес Спаси София внесоха в ЦИК подписката за участие на местните избори. \"За една седмица събрахме над 7000 подписа. Благодарен съм на всеки един гражданин, който ни подкрепи. Това е доказателство за изключително широка обществена подкрепа на софиянци за кандидатурата ми за кмет.\" - заяви г-н Борис Бонев. Той добави, че е горд, че е останал единственият независим кандидат за кмет, докато всички останали са били издигнати или подкрепени от партии. Той припомни, че преди две години от Спаси София отново внасяха папки с подписи в Столичната община, когато активистите предадоха подписката за въвеждане на нощен градски транспорт. След тримесечна кампания, те събраха рекордните 31 000 подписа и принудиха управлението да въведе нощен градски транспорт в София. По същият начин, след дългогодишни усилия, аргументирани дебати и анализи, успяхме да променим десетки важни за града ни проекти и сме убедени, че можем да дадем на София много повече.\" - заяви Гергин Борисов, кандидат за общински съветник на Спаси София.Говорейки за досегашното управление, независимият кандидат за кмет Борис Бонев заяви, че г-жа Фандъкова вече десета година повтаря един и същи клас. \"Едни и същи грешки се повтарят до безкрай - ремонти на ремонтите, лоши транспортни решения, липса на подобрения в кварталите, непрозрачно прахосване на парите на столичани. Управлението, на чело на което е г-жа Фандъкова, се опитва да избяга от отговорност за знаковите провали като Графа, Дондуков, Западен парк или Цариградско шосе. Този модел е изчерпан, и показа колко е способен.\"Борис Бонев разкритикува и останалите кандидати за липсата на програма, конкретни ангажименти и решения на проблемите на София. Той изтъкна, че „План за София\", програмата на Спаси София, съдържаща стотици конкретни мерки, е публикувана преди два месеца и е подложена на гражданско обсъждане. \"Чувам, че кандидатите припознават или направо присвояват съществена част от мерките, които ние сме разработили, което ме радва. Това са правилните мерки, които ще подобрят живота в София, но аз се съмнявам, че хора които не са ги анализирали и премислили, могат изобщо да ги осъществят.\"Бонев призовава кандидатите към конкретен дебат по решенията за София. \"Софиянци искат да чуят сблъсък на идеи, не монолози в някое приятелско студио, така че да преценят кой е най-подходящият кандидат. Нека не свеждаме кампанията в двубой. Нужен е истински и откровен разговор за бъдещето на общият ни дом и призовавам медиите, час по-скоро да го организират.\" - каза кандидатът за кмет на гражданското сдружение и добави, че активистите от Спаси София продължават да залагат на оптимистична кампания, с ясни решения и ангажименти и директни контакти с гражданите в кварталите. ", "date": "2019.09.17", "title": "Спаси София внесе подписи за участие в местните избори"}
{"url": "http://www.cross.bg/nyama-myasto-pravi-1613465.html", "text": "/КРОСС/ Според него, СЕМ не трябва да иска само обяснение от генералния директор , а да преразгледа правилата за вътрешния ред , за технологичните правилници, които са част от задълженията на генералния директор и на Управителния съвет.  В тях трябва да е записано много точно кой, защо, как и кога прави профилактика.Проблемът с правилниците е много важен, защото това е обществена медия, а не частна телевизия, която да си настройваш както искаш. Трябва да има и още нещо в този правилник - каква отговорност носи този, който ги наруши. До този момент няма такова нещо. Нямаме и други базови документи, за които бих искал да говоря по повод Силвия. И те са мисията на Българското национално радио и на Българската национална телевизия, формулирани в до десет изречения, защото казвам мисията на Би Би Си е да бъде най-добрата медия в обединеното кралство. Разбирате ли? И когато има такава мисия следва веднага да има стандарти и ценности на самото Българско национално радио. На базата на тези стандарти и ценности всяка година да има една атестационна комисия с външни хора на паритетен принцип, които да оценяват целия състав на радиото - технически, управленски, изпълнителен, разбира се, най-вече редакционен състав и казва, този човек има данни да се развива, има данни да остане на своето място, а този човек няма данни за нищо. И тогава няма да има произволни уволнения, няма да има съкращения и няма да има напрежение между хората дали някой ще одобри това, което те са казали и никой пък няма да има основанието да ги нарича главанаци. Така си мисля. Така е моделът на една съвременна, обществена медия, която държи да бъде на първо място сред медиите. И тя е на първо място, БНР е на първо място сред радиостанциите и то доста напред, примерно толкова напред, че на второ, трето и четвърто няма никой.Силвия Великова е лице и емблема на БНР. Тя може да си позволи и е длъжна да го направи- да прави разследвания по теми, които ннтересуват обществото. В случая, защо само едно лице е кандидат за главен прокурор, е тема, която занимава обществото. Защо наистина ? И изведнъж го приписаха на Силвия, била захванала  тая тема, някой се бил обадил , и аз съм абсолютно сигурен, че някой се е обадил. Въпросът е кой е той. Въпрос от 2013г., оттогава не са се  сменили кой знае колко неща в задукилсното влияние в медийното пространство. ", "date": "2019.09.17", "title": "Трябват точни правила, а не произволни обяснения "}
{"url": "http://www.cross.bg/bezopasnost-patzientite-patzienta-1613436.html", "text": "/КРОСС/ За пръв път на 17 септември ще отбележим Световния ден за безопасност на пациента, след като няколко месеца по-рано решението бе взето на 72-та сесия на Световната здравна асамблея от 194 държави-членки на Световната здравна организация.Денят ще се отбелязва под надслова: „Безопасност на пациентите: глобален здравен приоритет\".Световният ден за безопасност на пациента ще помогне на пациентите да бъдат по-осведомени и ангажирани към собственото си здраве. Ще повиши информираността сред лидерите на мнение в здравеопазването, здравните работници и други ключови страни за необходимостта от формулиране на политики, създаване на работна култура и осигуряване на грижи, в които безопасността на пациентите е приоритет. ", "date": "2019.09.17", "title": "За първи път отбелязваме Световния ден за безопасност на пациента "}
{"url": "http://www.cross.bg/yzynova-filtri-poruchkata-1613442.html", "text": "/КРОСС/ Чрез поръчката за електростатичните филтри за комини някой иска бързо да придобие една сума под претекст, че се грижи за чистия въздух в София. Това каза за предаването „Софийска трибуна\" по Радио „Фокус\" Валентина Узунова - експерт от БСП към Постоянната комисия по инженерна инфраструктура и енергийно планиране на Столичния общински съвет и кандидат за общински съветник. „Нищо чудно да става дума за обмислен ход преди местните избори на 27 октомври\", обясни тя. Поръчката е обявена със заповед на зам.-кмета на Столична община Йоана Христова, която има издадено пълномощно от кмета на София Йорданка Фандъкова и е на стойност 6 600 000 лв., припомни Узунова.Проектът предвижда много странни допълнителни дейности, посочи тя. „Това са оглед на потенциалните места за доставка и монтаж на филтрите. Не е ясно защо изпълнителите на поръчката трябва да определят местата, на които да бъдат монтирани тези филтри. Не могат ли експертите от Столична община да направят избора на местата за монтажа им? Същите монтажници трябва да изготвят регистър и интерактивна карта с адресите, на които са монтирани електростатичните филтри. Това не е свързано с предходното изискване за монтажа на филтрите. Също така трябва да се актуализира и интерактивната географска карта на Столична община от същите хора.Поставянето на електростатичните филтри е много специфична монтажна дейност. В самото техническо задание няма задължение самите изпълнители да имат съответния опит и умения. Записано е, че има изисквания за персонала и/или за ръководния състав. Това прави бъдещото изпълнение на поръчката рисково за гражданите, тъй като изпълнителите не могат да гарантират, че служителите им или наетия персонал, ще са компетентни за извършат качествено монтажа на филтрите. Там няма изисквания за образованието и професионалните им качества. И най вече - как те ще променят интерактивната географска карта на София? Не става ясно тези хора с какви умения трябва да бъдат, за да извършват тази дейност? Поне трябваше да имат умения за ГИС и компютърни умения. Такива изисквания в поръчката няма\", добави Валентина Узунова, като заяви, че поръчката е дългосрочна, двата периода са за по 3 300 000 лв., а условието е да се монтират до 2000 филтъра.„Съществуват много неясноти. Ако не бъде спряна незабавно поръчката и прокуратурата не се самосезира, Йоанна Христова нарушава закона за публичните финанси, тъй като поема ангажимент за подписване на договор, с което задължава Общината на съответната стойност, която не фигурира в общинския бюджет и не е имало гласуване\", обясни тя. БСП не се отказва да се бори с некомпетентните политически и икономически решения, които вземат управляващите в Столична община, заяви Узунова. „Призоваваме заместник-кмета по направление „Зелена система, екология и земеползване\" Йоана Христова да направи работна среща с главния архитект на София, на която да се коментират всички неясноти около поръчката. В резултат на тази среща трябва да се помисли как ще се подходи в различните случаи на различните сгради. Поръчката на Столична община за електростатичните филтри за комини е една от поръчките, които минават невидимо през летните месеци и които се обявяват с тенденция да не се видят от столичани и да не възникват въпроси\", изтъкна Валентина Узунова. „Опасно би било ако не се почистват филтрите и ако не се вземат мерки за безопасността на хората, живущи в сградата и за самата сграда\", допълни Узунова. Тя припомни и други поръчки, издадени със заповед на Христова, като уточни, че няма нито едно доказателство за ефективността на поне един от проектите. По думите й електростатичните филтри са голям помощник за намаляване на фините прахови частици и осигуряване на по-чист въздух, но това не се отнася за България и София. „Това се отнася за столици, в които има контролирано, сертифицирано изгаряне на дърва, брикети и пелети с определн състав и влажност. Такива държави са Англия, Австрия и Германия\", отбеляза кандидатът на общински съветник. Според нея България не може да черпи от световния опит, защото няма сертифицирани доставки на дървен материал. В проекта не са разписани и въпросите за пожарната безопасност, заземяването, мълниезащитата на къщите, на които ще бъдат монтирани тези филтри, добави Валентина Узунова. ", "date": "2019.09.17", "title": "  Валентина Узунова, БСП:  Някой имитира, че се грижи за чистия въздух в София"}
{"url": "http://www.cross.bg/oruzhie-strelya-ychilishte-1613435.html", "text": "/КРОСС/ Полицията в Съединените щати задържа момиче, заплашващо, че ще стреля в бившето си училище, предаде БГНЕС. В дома ѝ бе открит автомат „Калашников\", съобщи „Фокс нюз\".Според полицията в окръг Питсбърг, щата Оклахома, 18-годишната Алексис Уилсън е казала на колегите си в пицарията, където работела, че „ще застреля 400 души за забавление\" и показала на видео как възнамерява да стреля с току-що придобито оръжие.По-късно полицаите открили оръжието за нападение и шест пълнителя в дома на момичето.Според шерифа майката на Уилсън знаела, че дъщеря ѝ има оръжие, но не отдала на това никакво значение, тъй като „Алексис винаги стреляла с оръжие, което използвала за лов\".Според „Ню Йорк пост\" момичето е било изгонено от училище заради инциденти с насилие. ", "date": "2019.09.17", "title": "В САЩ задържаха момиче, заплашвало да застреля 400 души"}
{"url": "http://www.cross.bg/trotinetkite-krymova-dvizhat-1613437.html", "text": "/КРОСС/ Тротинетките ще се третират като велосипедите. Това заяви в сутрешния блок на bTV Малина Крумова, председател на Държавната агенция \"Безопасност на движение по пътищата\".Тя обясни, че тротинетките ще могат да се движат по велоалеите и в зоните с ограничено движение до 50 км/ч.По думите й в случаите на нарушения се предвиждат санкции както при велосипедите, като актове могат да се издават и по ЕГН, не е задължително човекът да има книжка. Изискването е тротинетките да се движат най-вдясно на пътното платно.Относно възрастта, Крумова отбеляза, че лицата от 14 до 16 години ще могат да използват тротинетките само по велоалеите, а лицата над 16 години ще могат да се движат и по пътищата с ограничение до 50 км/ч.Разрешената скорост ще бъде до 25км/ч, но все още не е изяснено как ще се осъществява контролът на допустимата скорост.По отношение на това какво е задължителното облекло при карането на тротинетка, Малина Крумова заяви, че трябва да има светлоотразителни елементи върху облеклото и раницата.  Каската на този етап е задължителна, въпреки че срещаме отпор от ползвателите, посочи тя.На въпрос трябва ли да бъдат регистрирани тротинетките, Крумова допълни, че на този етап това се смята за административна тежест и не се изисква. ", "date": "2019.09.17", "title": "Предложение: Тротинетките да се третират като велосипеди "}
{"url": "http://www.cross.bg/sofiya-lyubov-vyara-1613438.html", "text": "/КРОСС/ „Нека в този ден да бъдем честити и да знаем, че той може да бъде богатството на този празник. Както майката София е дала на дъщерите си трите основни добродетели на християнството, така и ние с Вяра, Мадежда и Любов да изграждаме своя живот, в мъдрост и добри дела. Дела на вяра, надежда и любов. Честит празник!\".С тези думи Негово Светейшество Българският патриарх Неофит поздрави всички столичании гости на града, дошли в храм „Св. София\", за да почетат Светите великомъченици София, Вяра, Нажда и Любов.„Столичани са решили този ден да бъде ден на града, за да си спомним подвига на майката мъченица София и трите ѝ дъщери - Вяра, Надежда и Любов\", припомни патриарх Неофит.Тържествени церемонии и многобройни културни събития очакват гражданите и гостите на столицата в Деня на София - 17 септември. ", "date": "2019.09.17", "title": "Патриарх Неофит: Нека изграждаме своя живот с Вяра, Надежда и Любов "}
{"url": "http://www.cross.bg/dimov-otpadutzi-evropa-1613425.html", "text": "/КРОСС/  За 2018 година разрешението за внос на отпадъци е за около 85 000 тона. В ТЕЦ-овете са изгорени под 3%. Това заяви в сутрешния блок на Нова телевизия \"Здравей, България\" министърът на околната среда и водите Нено Димов. По думите му страната ни е единствената в ЕС, която е въвела ограничение за вноса на отпадъци за горене от 50%. Той обясни и как се извършва транспортът им. На практика транспорта на боклук се регламентира по два начина. Има отпадъци, които са в един зелен списък, които се движат свободно из Европа. Те се събират на база регламент и е част от свободното движение. Има и други нотифицирани, които държавата, които ги приема, трябва да даде съгласие. Трябва да разграничим тези два потока, защото тези, които нотифицираме са ясни, а тези, които се движат свободно с декларация се публикуват в базелската конвенция и стават ясни две години, каза той. Процесът на оползотворяване на отпадъци в Европа се стремят да бъде разделен, така че различните потоци да могат да бъдат третирани по правилен начин в различни държави. Целта на европейската политика изобщо е в рамките на 10-15 години да се депонират не повече от 10 %. Това означава, че пи максимума за рециклиране, от 65%, има една разлика от 25 минимум, която трябва да се изгаря, каза Димов.Екоминистърът допълни, че е изпратил станция за измерване на чистотата на въздуха в Перник в момента, в който местната топлоцентрала спря да работи. Станцията трябваше да работи една седмица без това да е известно. И вчера завърши тази седмица, в която половината време ТЕЦ-ът не беше работил, а другата половина работеше, като работата му беше само с разрешеното гориво - въглища. Резултатът беше, че след като той заработи, се повишиха рязко емисиите на серни окиси, което е съвсем нормално. И другото, което се повиши, са фините прахови частици, обясни Димов.Екоминистърът е на мнение, че ако не е била предприета крайната мярка - спирането на топлоцентралата, нямало как тя да бъде принудена да премахне от площадките си неразрешеното гориво - слама и дървесен чипс. За 2018 година около 825 000 тона български боклук е изнесен за горене в различни части на Европа.  Нено Димов е категоричен, че в нито един от градовете, които се оплакват от замърсяване на въздуха, няма разрешение за горене на RDF. ", "date": "2019.09.17", "title": "Нено Димов: В ТЕЦ-овете са изгорени под 3% от внесените през 2018 година отпадъци"}
{"url": "http://www.cross.bg/kolichka-invalidna-mostove-1613427.html", "text": "/КРОСС/  Сдружение „Мостове\" и националната гражданска инициатива „Системата ни убива всички\" отправиха предизвикателство към кандидат-кметовете - да отидат на работа с инвалидна количка. Предизвикателството ще започне в 16:00 часа от Съдебната палата.След като гледат един клип на една бразилка, която беше поканила кандидат-кмет да се повози с нея на инвалидна количка, реших да предложа на един от кандидатите тук да се включи в тази кампания и той прие, заяви Валентина Ташева, Общност „Мостове\". ", "date": "2019.09.17", "title": "Кандидат-кметове на работа в инвалидни колички"}
{"url": "http://www.cross.bg/chasa-sofiya-manolova-1613424.html", "text": "/КРОСС/ Днес, 17 септември 2019 г., в 12.00 часа, Инициативният комитет на независимия кандидат за кмет на София Мая Манолова ще внесе в ОИК, необходимите подписи за регистрация в предстоящите местни избори.Преди това от 11.30 часа пред църквата „Св. София\" Манолова ще присъства на тържествения водосвет и официалната церемония по издигане знамето на града по повод Деня на София. В 13.00 часа тя ще се срещне с граждани на Кооперативния пазар в ж.к. Люлин, а от 16.00 часа пред Съдебната палата ще подкрепи инициативата на майките на деца с увреждания от „Системата ни убива всички\".", "date": "2019.09.17", "title": " Мая Манолова и ИК внасят подписите за регистрация на местните "}
{"url": "http://www.cross.bg/nova-lokatziya-za-kyltyra-v-sofiya-1613423.html", "text": "/КРОСС/ В подлеза на Националния дворец на културата, пред театър „Азарян\" и в близост до фонтаните, на 17 септември ще се проведе концерт на група Мехехе. Събитието е първо на новата сцена, която ще предлага концерти и детски програми.Музикантите от Мехехе ще посветят концерта си на Деня на София, началото е в 18.30 часа.", "date": "2019.09.17", "title": "Нова локация за култура в София "}
{"url": "http://www.cross.bg/kostov-horizont-izluchvaneto-1613422.html", "text": "/КРОСС/ По повод спиране на излъчването на програма „Хоризонт\" на  Българското национално радио на 13.09.2019 г. /петък/, в часовата зона между 06:00 и 11:00 часа, главният прокурор Сотир Цацаров разпореди незабавно извършване на проверка. Проверката е възложена на ДАНС, СЕМ и КРС, под прякото ръководство на зам. главния прокурор Иван Гешев.В хода на проверката, възложена на ДАНС са снети писмени обяснения от генералния директор на БНР Светослав Костов, от и. д. директора на програма „Хоризонт\" Николай Кръстев, от директора на дирекция „Техника\" Пламен Костов и други служители националното радио. Обяснения са снети и от ръководни длъжностни лица от „НУРТС България\" ЕАД - разпространител на сигнала на радиото. Изискана е официална писмена и електронна комуникация между ръководни длъжностни лица на БНР, както и между тях и и длъжностни лица на дружеството - разпространител на сигнала.Техническата профилактика на БНР е регламентирана в съвместна Заповед на БНР и „НУРТС България\" ЕАД за поетапна профилактика на предавателите,  предвид обстоятелството, че излъчването на националните програми на БНР е с непрекъснат характер. Специфични законови задължения за БНР относно непрекъснатостта на сигнала и готовността на мрежата му произтичат от Закона за радиото и телевизията и Закона за защита от бедствия, с оглед ранното оповестяване и защита на населението. Установено е, че БНР разполага с резервни студия за всяка от програмите си. Когато се налага профилактика/ремонт на тези студия или друга техника на територията на БНР на бул. Драган Цанков № 4, гр. София, засягаща работата им, излъчването /студийната работа по създаване на съдържание, авторски предавания, интервюта, новинарски емисии/ временно се мести в друго свободно студио или ефирът се „запълва\" с музика или друго съдържание.По отношение на техническата профилактика на излъчвателните съоръжения на разпространителя на сигнала на БНР - „НУРТС България\" ЕАД, е установено, че дружеството, съобразно договора си с БНР е задължено да извършва регулярно профилактика на системата, която е планирана. Извършва се минимално два пъти годишно и се съгласува предварително през предходната година с БНР и другите ползватели на предавателите на „НУРТС България\". От приложените материали е установено, че за 13.09.2019 г. „НУРТС България\" е планувало профилактика само на три предавателя на ултракъси вълни /УКВ/ в Белоградчик, Ивайловград и Трещеник. От създаването на „НУРТС България\" ЕАД и БНР до момента не е преустановявано излъчването на която и да е програма на националното радио едновременно на територията на цялата страна поради описаните по-горе специфични задължения и характеристики на националното радио. Профилактика на предавателите на „НУРТС България\" ЕАД се осъществява поетапно, за не повече от осем часа през деня, в различни дни, по един предавател на регион, по възможност в диаметрално противоположни части на страната.Изцяло извън заложения график за извършване на профилактика, на 11.09.2019 г. директорът на дирекция „Техника\" към БНР - Пламен Костов е изготвил писмено уведомление до генералния директор на БНР за „създаден голям технически проблем\", който налага „профилактиране на студийния комплекс на Програма „Хоризонт\" за времето от 6:00 до 11:00 часа на 13.09.2019 г.\". Никъде в това уведомление Костов не е посочил, че ще се извършва спиране на излъчването на програмата и не е довел до знанието на генералния директор такова свое намерение. Генералният директор на БНР Светослав Костов е поставил резолюция „ДА\" на документа.От електронната кореспонденция между Пламен Костов и „НУРТС България\" се констатира, че на 12.09.2019 г. в 9:26 ч. Костов е изпратил официално съобщение до старши мениджър В. Стойкова със следното съдържание: „моля Ви, да бъде прекратено излъчването на програма „Хоризонт\" на 13.09.2019 г. на територията на цялата страна за времето от 6:00 до 11:00 часа, поради профилактика на студийния ни комплекс\". Същият ден в 13:01 ч. Стойкова е изпратила съобщение на инж. Костов, в което го е уведомила, че е информирала колегите си от Оперативно управление и контрол и програмата няма да се излъчва в указаното време. На 12.09.2019 г. около 16.30 часа Пламен Костов е позвънил на И. Павлов - ръководител на „Централна Апаратна\" към дирекция „Техника\" при БНР и му е разпоредил да пусне в ефир съобщение за предстояща техническа профилактика на излъчването на програма „Хоризонт\" на 13.09.2019 г. и спиране излъчването на програма „Хоризонт\". Пламен Костов представил на Павлов докладната, която е изготвил до генералния директор, с поставена върху нея резолюция „Да\" от Светослав Костов. В изпълнение на това указание от Пламен Костов, И. Павлов публикувал съобщение на страницата на БНР за предстояща профилактика. На 13.09.2019 г. в 8:07 ч. П. Костов е изпратил ново съобщение на В. Стойкова, със следното съдържание: „благодаря Ви за съдействието и ако е възможно, да възстановим сигнала към 10,20 часа\".Установена е докладна записка от Пламен Костов от 13.09.2019 г. до генералния директор, в която го е информирал за възникнал проблем с оптичната връзка между БНР и предавателите, наложил спирането на Програма „Хоризонт\" от 6:00 ч. до отстраняването на проблема. В тази връзка на 13.09.2019 г. БНР е изготвило уведомително писмо до КРС по случая.В хода на извършената от ДАНС проверка е установено, че:- не е извършвана каквато и да е профилактика на студийния комплекс на Програма „Хоризонт\";- не е съществувал какъвто и да е технически проблем, налагащ профилактиране на студийния комплекс на Програма „Хоризонт\";- не са съществували и проблеми с преноса на сигнал от студията на БНР до Централната апаратна;- не е съществувал технически или друг проблем за предаването на сигнала от Централната апаратна до входната точка на НУРТС.Същевременно от БНР не е била прекъсвана работата на програма „Хоризонт\", която се е излъчвала он-лайн и е можела да се слуша в интернет на сайта на БНР. Този начин на слушане се ползва от ограничен кръг слушатели. Категорично се установява, че Програма „Хоризонт\" не е била достъпна в ефир на УКВ честоти в периода 6:00 ч. до 10:42 ч. на 13.09.2019 г. на цялата територия на Република България.От „НУРТС България\" ЕАД не е била преустановявана работата на излъчвателните съоръжения /предавателите/ на БНР с изключение на трите предавателя /посочени по-горе/, подлежащи на годишна планова профилактика, разположени в различни краища на страната /от всички 75 предавателя, излъчващи програмите на БНР/. Преустановяването на сигнала на „Хоризонт\" е осъществено чрез спиране на звуковия сигнал на входа на кодиращото устройство в централата на „НУРТС България\" ЕАД.В хода на извършената от КРС проверка е установено, че за спирането на излъчването на програма „Хоризонт\" на 13.09.2019 г. за времето от 06.00 ч. до 11.00 ч. , Комисията е била  уведомена на 13.09.2019 г. в 18.17 г. с електронно писмо от БНР. КРС е установила, че профилактиката на студийния комплекс не е сред обстоятелствата, даващи право на БНР да прекратява излъчването на програми от предавателните станции, тъй като студийният комплекс не е част от електронната съобщителна мрежа на предприятието. Поради неосигуряване непрекъснатост на излъчването от предавателните станции на БНР, в нарушение на Разрешението на БНР, КРС уведомяват прокуратурата, че ще бъде образувано административно наказателно производство срещу националното радио за административно нарушение по чл. 325 ал. 1 от Закона за електронните съобщения.В доклада от проверката, възложена на СЕМ са отразени вече описаните факти, както и че СЕМ не е била уведомявана за спирането на излъчването на програма „Хоризонт\". Изразено е становище, че БНР не е изпълнило задълженията си за непрекъснато радиоразпръскване на територията на страната, което е нарушение на условията на Индивидуалната лицензия на националното радио.Всички материали от проверките са изпратени на компетентната прокуратура - Софийска градска прокуратура, с оглед евентуално извършено престъпление по служба от длъжностно лице от БНР -  директорът на дирекция „Техника\" Пламен Костов.  ", "date": "2019.09.17", "title": "ДАНС: \"Престъпление по служба\" има в спирането на \"Хоризонт\" "}
{"url": "http://www.cross.bg/shtastie-doza-titova-1613440.html", "text": "/КРОСС/  По-малко от два месеца делят българската публика от излизането на първия пълнометражен филм на Яна Титова. След редица успешни роли в киното и театъра, към които се добавя опитът с режисурата на няколко късометражни продукции, тя пресъздава истинската история на младата Весела Тотева и нейната успешна битка със зависимостта. Премиерната дата на филма „Доза Щастие\" за цялата страна е 8 ноември.Новият официален трейлър разкрива още няколко любими на публиката актьори, към които Яна Титова е отправила интересно творческо предизвикателство. Ролята на един от ключовите мъжки персонажи е поверена на магнетичния Асен Блатечки, който неколкократно се е доказал като един от най-харесваните таланти от малкия и големия екран. Благодарение на успешната съвместна актьорска работа по филма „Стъпки в пясъка\" двамата изработват в дълбочина желаното превъплъщение за „Доза Щастие\", както показват кадрите от официалния трейлър.В една по-нетипична посока е насочен и изборът на Стефан Вълдобрев, втората специална изненада, която се появява в последните актуални сцени от филма, които грабват вниманието с индивидуалния си и интригуващ кинематографски стил и силното си въздействие. Освен десетките си роли в театъра и кариерата си като изпълнител и композитор, Вълдобрев има зад гърба си редица филмови участия, сред които в „Потъването на Созопол\", „Изпепеляване\", „Подгряване на вчерашния обед\" и други. Във вече обявения актьорски състав на „Доза Щастие\" влизат още обичани таланти като Иван Бърнев, Ирмена Чичикова, Силвия Лулчева, Васил Бинев, Александър Алексиев, Илка Зафирова, Стоян Дойчев, Цветан Алексиев, Лидия Инджова, Димитър Николов, Филип Аврамов. В главната роля, като своята майка Весела Тотева, се изявява Валентина Каролева, а един от основните детски персонажи е изигран от дъщерята на Яна Титова и Александър Алексиев - петгодишната Ая.В „Доза Щастие\" впечатлява операторската работа на Мартин Балкански, снимал редица български и международни продукции. Сценарият на вдъхновяващата история на „Доза Щастие\" е дело на Яна Титова и е базиран на биографичната книга на Весела Тотева \"Падение и спасение\". Премиерата на филма в цялата страна е на 8 ноември. Продуценти са bTV Studios и NO BLINK Studio в лицето на Александър Алексиев и Николай Стоичков.\n\t\t\t\t\t ", "date": "2019.09.17", "title": " Новият пълнометражен филм „Доза Щастие\" на Яна Титова скоро на екран"}
{"url": "http://www.cross.bg/obyasni-dryzhestvo-smenyat-1613430.html", "text": "/КРОСС/ Изряден абонат от Първомай стои без ток повече от месец, защото от енергото отказват да преместят електромера му.Божко Атанасов няма ток от 33 дни. Причината - искане на представители на електроразпределителното дружество да сменят електромерите. Служителите на EVN поискаха да сменят електромерите с нови - такива с дистанционно отчитане. С което аз не съм особено съгласен, обясни Атанасов. Той е поискал неговият такъв да бъде изваден отвън до входа на блока, в който живее. Междувременно сложил и катинар на таблото. Сложих го, защото залових двама служители на електроразпределителното дружество самосиндикално да сменят два електромера и часовника, който сменя тарифата от нощна на дневна, обясни потребителят.С това и блокирал достъпа на оторизираните лица от EVN. Според Крум Косев от дружеството това е нарушение и е достатъчна причина за спиране на електрозахранването. Самоволното заключване на таблото е категорично нарушение на нормативни актове и съгласно нормативните изисквания това е достатъчно основание за спиране на захранването, обясни служителят на електроразпределителното дружество.По случая е направена и проверка от Районна прокуратура - Първомай. А междувременно Божко Атанасов задоволява нуждите си от електроенергия чрез агрегат. ", "date": "2019.09.17", "title": "Изряден абонат от Първомай стои без ток повече от месец"}
{"url": "http://www.cross.bg/prestupnost-zaplati-marinov-1613429.html", "text": "/КРОСС/ В държавния сектор има таван на заплатите и това понякога е пречка, за да бъдат наети най-добрите специалисти в борбата с киберпрестъпността - това заяви  премиерът Бойко Борисов на форум за противодействието на този вид престъпност.„От конкурс за работа в този сектор идват по сто човека, накрая най-глупавият остава само един. Всички като чуят за заплащането се обръщат и казват: „Благодаря\". И затова сега с финансовият министър мислим дали в електронното управление, в дружеството, където би могло да се получат по високи заплати, да не променим така закона или правилата, за да можем на тези 10-15 човека, които да обслужват всички министерства, да плащаме по-големи заплати, за да привлечем по кадърни хора\", каза още премиерът.Вътрешният министър Младен Маринов обясни, че и след случая с „ТАД груп\" е имало опити за хакерски атаки срещу различни институции . Те обаче са били  предотвратени. Младен Маринов допълни, че ниските заплати наистина са проблем, но въпреки това в ГДБОП работят изключителни специалисти в борбата с киберпрестъпленията.За постоянни атаки от злонамерени хакери към държавни институции и бизнеса призна Явор Колев, началник на отдел „Киберпрестъпност\" към ГДБОП по време на дискусията, организирана от Съюза за стопанска инициатива.„Ние гледаме романтично на хакерството като на едни млади хора, които доказват своите способности. Аз бих ги гледал по друг начин и ги гледам по друг начин. Това са инструменти, оръжия на организираната престъпност, на терористични организации, на тоталитарни държави, които целят от една страна дестабилизация на държавата. От друга страна представителите на организираната престъпност, придобиване на неправомерни печалби\", каза Явор Колев. ", "date": "2019.09.17", "title": "Премиерът Борисов: Таван на заплатите пречи за наемане на киберспециалисти "}
{"url": "http://www.cross.bg/benchev-slychi-smyata-1613428.html", "text": "/КРОСС/ Цените на петрола скочиха рекордно заради атаките срещу саудитски рафинерии. Увеличението е най-голямото за последните 30 години.Ситуацията в момента е извънредна за петролния пазар. От 10 години се занимавам с горива и досега такова нещо не съм виждал. Поскъпването е с над 12-15% за една нощ. Само с една атака с дронове се унищожиха около 5% от световното производство на петрол. И все още не е ясно за колко време може да бъде възстановено това производство, коментира Светослав Бенчев от Българската петролна и газова асоциация. По думите му експертите в Саудитска Арабия обещават до дни да възстановят поне половината от засегнатите инсталации, не е ясно обаче дали това ще се случи. Бенчев смята, че поскъпване на цените на горивата на бензиностанциите ще има. С колко ми е трудно да прогнозирам. Ако има нещо, то ще е в рамките на няколко стотинки, заяви експертът. Нещата в един момент ще се нормализират. Видя се, че тези инсталации са рискови, могат лесно да бъдат ударени и извадени от строя. Това ще е риск, който оттук нататък ще бъде калкулиран в цените на суровия петрол, смята Бенчев.Относно вероятността за конфликт между САЩ и Иран, експертът смята, че това няма да се случи. Ако това се случи, това ще бъде най-лошо за всички, включително и за световната икономика. Ще доведе до цени от над 100 долара на барел. Никой няма интерес, това ще доведе до рецесия, заяви Бенчев. ", "date": "2019.09.17", "title": "Българската петролна и газова асоциация: Ситуацията на петролния пазар е извънредна"}
{"url": "http://www.cross.bg/predsrochno-gurtziya-atina-1613413.html", "text": "/КРОСС/ Гърция предложи официално на Международния валутен фонд да погаси предсрочно част от своя дълг към него, предаде ДПА, цитирайки финансовия министър на страната Христос Стайкурас.\"Това ще повиши доверието към нашата страна и ще й даде самоувереност\", каза Стайкурас, подписвайки днес молбата към Европейския механизъм за стабилност (ЕМС) и към Еврогрупата. Процедурата може да отнеме няколко седмици, тъй като правителствата на някои страни от еврозоната ще трябва да одобрят гръцкото искане, казаха източници във финансовото министерство в Атина.Гръцкото предложение се отнася за кредит в размер на 2,9 млрд. евро с лихва от 4,91%. Изплащайки го предсрочно, Атина се надява да спести около 70 млн. евро от лихви.Освен искането за предсрочно изплащане, гръцкият дълг към МВФ възлиза на 8,8 млрд. евро според финансовото министерство. Фондът допринесе с общо 32 млрд. долара за спасителната програма, която избави Гърция от финансовата криза през 2010 г. Повечето от тези средства вече са изплатени.Гръцката програма за реформи и строги ограничителни мерки приключи в края на август 2018 г. Оттогава Атина е в състояние да стои на собствените си крака и отново да търгува на капиталовите пазари. ", "date": "2019.09.17", "title": "Гърция поиска да погаси предсрочно част от дълга си към МВФ "}
{"url": "http://www.cross.bg/remarketo-trakiya-raiiona-1613415.html", "text": "/КРОСС/  Ремарке на камион се запали в движение на магистрала „Тракия\".  Инцидентът е станал малко преди 06:00 часа тази сутрин в района на 155-ия километър в посока Бургас.Пожарът е тръгнал от задната част на ремаркето. Шофьорът е забелязал огъня, успял е да отбие в аварийната лента и да откачи ремаркето от теглича. Водачът не е пострадал.Тирът е с турска регистрация и е пътувал от Македония за Истанбул.Движението в района е спряно, съобщиха от АПИ.Движението се осъществява по обходен маршрут: п.в. „Пловдив-изток\" - Пловдив - Поповица - Плодовитово - АМ „Тракия\" ", "date": "2019.09.17", "title": "Ремарке на тир се запали на магистрала „Тракия”"}
{"url": "http://www.cross.bg/septemvri-chasa-gsrakovski-1613412.html", "text": "/КРОСС/ По повод официалната церемония за Деня на София на 17 септември ще бъде въведена временна организация на движението в столицата, предаде Агенция „Фокус\".Забранява се престоят и паркирането, както следва:- От 07.00 часа до приключване на мероприятието на 17 септември 2019 г. на:- северозападната дъга на пл. „Св. Александър Невски\" между ул. „Оборище\" и ул. „11-ти август\";- северната дъга на пл. „Св. Александър Невски\" между ул. „11-ти август\" и ул. „Дунав\";- ул. „Оборище\" между ул. „Г.С.Раковски\" и пл. „Св. Александър Невски\".От 08.00 до 18.00 часа на 17 септември 2019 г., с изключение на автомобилите на служителите на общинска администрация и извън местата в режим на платено паркиране „служебен абонамент\" на:- пл. „Николай Гяуров\";- ул. „Московска\" между ул. „Г.С.Раковски\" и бариерата на английското посолство.От 08.00 часа до приключване на мероприятието на 17 септември 2019 г. да се забрани влизането на пътни превозни средства по ул. „Оборище\" между ул. „Г.С.Раковски\" и ул. „11-ти август\".Столичната дирекция на вътрешните работи осигурява охрана, постове за контрол и регулиране на движението. ", "date": "2019.09.17", "title": "Променят движението за Деня на София"}
{"url": "http://www.cross.bg/sofiya-tzurkvata-postizheniya-1613416.html", "text": "/КРОСС/  На 17 септември църквата почита светите София, Вяра, Надежда и Любов. Днес е и празникът на столицата София.Пред църквата „Света София\" ще има тържествен водосвет и официална церемония по издигане знамето на града. Довечера столичани могат да празнуват на концерт на Софийския духов оркестър. Пред Народния театър ще бъдат връчени Наградите на Столичната община за ярки постижения в областта на културата.Носител на тазгодишната Специална награда за изключителни постижения и принос в националната култура е примата на българската музика Лили Иванова.През целия празничен ден е свободен достъпът за посетители на зоологическа градина, парк-музей „Врана\", Регионален исторически музей - София и Софийската градска художествена галерия. ", "date": "2019.09.17", "title": "Почитаме Вяра, Надежда, Любов и София"}
{"url": "http://www.cross.bg/onlaiin-borsa-tryda-1613417.html", "text": "/КРОСС/  Европейският ден на труда ще бъде отбелязан у нас с електронна трудова борса в София, организирана от Агенцията по заетостта. Тя ще бъде открита от заместник-министъра на труда и социалната политика Зорница Русинова.Без да е необходимо присъствието на място, онлайн трудовата борса ще даде възможност на търсещи работа и работодатели от цяла Европа да комуникират напълно безплатно.Провеждането на онлайн трудовата борса е иновативен за България подход, а целта - да се привлече интересът към българските работодатели както от работна сила у нас, така и от българи, живеещи и работещи зад граница, но които имат желание да се завърнат в България.Регистрация на платформата вече са направили и работодатели от 15 европейски държави, които търсят българска работна ръка в различни сфери. Те са заявили на платформата свободните позиции като са описали подробно и условията, и заплащането.Търсещите работа пък могат срещу регистрация също в платформата да се запознаят с предложенията, а ако бъдат одобрени ще получат покана за участие в онлайн интервю. Днес ще е възможна комуникацията да е аудиовизуална в реално време. ", "date": "2019.09.17", "title": " Откриват онлайн трудова борса в Европейския ден на труда "}
{"url": "http://www.cross.bg/ychenieto-rysiya-voennoslyzheshti-1613414.html", "text": "/КРОСС/ В Русия официално беше открито международното стратегическо командно-щабно учение „Център 2019\". Мащабните маневри с участието на осем държави продължават до 21 септември.Отличителната особеност на учението е неговият мащаб, заяви на официалната церемония по откриването руският заместник-министър на отбраната генерал-лейтенант Юнус-Бек Евкуров:„Тук в единен строй стоят военнослужещи от Индия, Казахстан, Киргизия, Китай, Пакистан, Русия, Таджикистан и Узбекистан. Съвместните практически действия на войските ще се отработват на полигоните на Руската федерация, както и на полигоните на страните участници в учението и в акваторията на Каспийско море\", каза той.Генерал Евкуров подчерта, че учението е планово срещу условен противник и добави:„Една от главните задачи на учението е укрепването на военното сътрудничество, в резултат на което трябва да бъде демонстрирана готовност за противопоставяне на всякакви предизвикателства, включително на международния тероризъм, както и обезпечаването на мира и стабилността в Централно-азиатския регион\".Маневрите са съсредоточени основно на територията на шест полигона в централния и южния военен окръг в Русия. Участват близо 130 хиляди  военнослужещи, повече от 20 хиляди единици военна техника, 600 самолета и хеликоптера и до 15 бойни кораба.На първия етап от учението ще се отработват отбранителни действия, на втория - настъпателни  операция с цел разгром на противника. ", "date": "2019.09.17", "title": "Русия започва военно учение с участието на 8 държави "}
{"url": "http://www.cross.bg/godini-nasam-puti-1613418.html", "text": "/КРОСС/  Озоновата дупка над Антарктида е най-малката от 30 години насам.Според Американската администрация за атмосферни изследвания, тази година размерът й е два пъти по-малък от обичайното. Дупката не се е отворила така, както предишни години. Освен това се намира далеч от полюса, за разлика от преди.Сега дупката е с размер 5 милиона квадратни километра, а миналата година е била 4 пъти по-голяма. ", "date": "2019.09.17", "title": " Озоновата дупка над Антарктида е най-малката от 30 години насам"}
{"url": "http://www.cross.bg/izbori-mestnite-sporazymenie-1613419.html", "text": "/КРОСС/  Между Централната избирателна комисия и Съвета за електронни медии днес ще бъде подписано споразумение за местните избори.То определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 година. ", "date": "2019.09.17", "title": "ЦИК и СЕМ подписват споразумение за местните избори "}
{"url": "http://www.cross.bg/detza-ychenitzi-prevozvashti-1613420.html", "text": "/КРОСС/  Изпълнителната агенция  \"Автомобилна администрация\" и МВР започват проверки на автобусите, превозващи деца и ученици.Инспекторите ще следят за поставянето на колани на седалките, ще проверяват документите и техническата изправност на превозните средства.Проверяват се и фирмите, които извършват превоз на деца и ученици, съобщиха от транспортното министерство. ", "date": "2019.09.17", "title": "Започват проверки на автобусите, превозващи деца и ученици "}
{"url": "http://www.cross.bg/arabiya-sayditska-iran-1613421.html", "text": "/КРОСС/ Всичко около атаката с дроновете, при която беше ударена рафинерия в Саудитска Арабия сочи към Иран. Това коментира в сутрешния блок на БТВ „Тази сутрин\" бившия зам.-министър на външните работи Милен Керемедчиев. Експертът обясни, че нападението, за което отговорност поеха хусите в Йемен, е сериозно и ще доведе до бавно възстановяване на производството на петрол в мюсюлманската страна. По думите му това ще отнеме между 3 и 6 месеца, а експортният капацитет на Рияд ще бъде намален с близо 70%, което ще доведе до трайна тенденция за увеличаване цената на петрола.Според бившия зам.-министър експертите у нас могат да предвидят кога ще свърши петрола в българските бази, който вече е закупен на определена цена. С пристигането и зареждането на новия петрол, ще дойде и увеличението в цената, допълни още той.Експертът поясни, че атаката върху една от големите петролообработващи станции в Саудитска Арабия е показала бойните способности на Иран, несигурността на Саудитска Арабия и готовността на САЩ да помагат на своите съюзници (Вашингтон заяви, че ще отключи петролния си резерв, за да избегне глобална криза). Керемедчиев допълни, че Иран има възможността и стратегията да разпалва конфликти със съседите си, а евентуално затваряне на морския път през Ормузкия пролив, може да доведе до недостиг на черното злато в световен мащаб. По думите му атаката е била добре планирана и извършена, най-вероятно от добре обучени и тренирани пилоти. Според  него Йеменските хуси нямат капацитета да изнесат подобно нападение, но която и страна да е отговорна, е била разкрита ахилесовата пета на Саудитска Арабия. ", "date": "2019.09.17", "title": "Ударът върху рафинериите в Саудитска Арабия сочи към Иран"}
{"url": "http://www.cross.bg/politik-pisatel-petrova-1613407.html", "text": "/КРОСС/  Ахмед Юсеин - политикВяра Петрова - политикГинче Караминова - политикДимитър Пейчев - политикЖанета Петрова - бивш зам.-министър на правосъдиетоИван Димитров - писателПроф. Минчо Минчев - цигуларМихаил Вешим - писател, главен редактор на в. \"Стършел\"Проф. Петър Киров - двукратен олимпийски шампион по класическа борбаЦветан Марангозов - поет, писател, драматургЯнко Янков - политикКазимир Попконстантинов, световноизвестен археологРумяна Сидерова, прависткаСтела Стоянова - актриса ", "date": "2019.09.17", "title": "Рождениците на 17 септември"}
{"url": "http://www.cross.bg/sofiya-lyubov-nadezhda-1613329.html", "text": "/КРОСС/ На 17 септември църквата почита паметта на Светите мъченици София, Вяра, Надежда и Любов и отдава почит на добродетелите.Преданието разказва, че през втората половина на І век в Рим е живяла благочестива жена, християнка, която се казвала София. Тя имала три дъщери, които носели имената на християнски добродетели - Вяра, Надежда и Любов.Майката и дъщерите й не скривали своята вяра и я изповядвали открито. Като разбрал това император Адриан (117-138) заповядал да ги доведат при него. Когато застанали пред императора, всички присъстващи се изумили от стокойствието им.Адриан се опитал да ги убеди да принесат жертва на богинята Артемида, но младите момичета (Вяра била на 12 години, Надежда - на 10 и Любов - на 9 години) останали непреклонни, тогава императорът заповядал да ги изтезават жестоко. А майката била принудена да гледа нечовешките изтезания и страданията на децата си. Тя обаче проявила необикновена сила през цялото време.Момичетата не издържат на изтезанията и умират, а императорът разрешил на света София да вземе телата на дъщерите си и да ги погребе. Три дни след смъртта на децата си умира и майка им, която също била погребана при тях. Църква почита и света София като мъченица, защото като майка тя изживяла със сърцето си ужасните мъчения за Христа на своите възлюбени дъщери. Мощите на светите мъченици София, Вяра, Надежда и Любов почиват от 777 г. в Елзас, Франция.На масата се слага прясна питка и гроздеИмен ден имат: София, Вяра, Вера, Надежда, Надя, Любов, Любен, Любчо и сродни ", "date": "2019.09.17", "title": "Св. мчци София, Вяра, Надежда и Любов"}
{"url": "http://www.cross.bg/tema-gorivata-stolitzata-1613405.html", "text": "/КРОСС/ Тема: Очаква ли се скок на цените на горивата? Последни прогнози.Тема: За хората и медиите. Как се пази свободата на словото?Тема: ЗА и ПРОТИВ връщането на задължителната казарма: има ли шанс предложението?Тема: Купуваш карта за градския транспорт - получаваш карта за библиотеката. Дава ли резултат кампанията?Тема: В Деня на София: разходка край най-старата запазена сграда в столицата.Тема: Рекорден скок в цените на петрола след ударите върху петролни кладенци вСаудитска Арабия. Ще поскъпнат ли горивата у нас?Тема: Какъв е политическият и обществен отзвук след шпионския скандал - гост бившиятвътрешен министър и председател на ДАНС Цветлин Йовчев.Тема: Какви ще са новите правилата за електрическите тротинетки? Гост - председателятна Държавната агенция \"Безопасност на движението по пътищата\" Малина Крумова.Тема: Сигурни ли са автобусите, които возят децата до училище? На живо от проверкатана ДАИ и МВР.Тема: На живо - как столицата ще отбележи своя празник в деня на Вяра, Надежда,Любов и майка им София ", "date": "2019.09.17", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-zala-1613408.html", "text": "/КРОСС/  ***София.В 10.00 часа в зала „Запад\" на Народното събрание заместникпредседателят на парламента Кристиан Вигенин ще се срещне с делегация на Комисията по външна политика в парламента на Албания.В 10.45 часа албанските парламентаристи ще разговарят с народните представители от Комисията по външна политика. В 12.00 часа албанските народни представители ще се срещнат с депутати от Комисията по европейските въпроси и контрол на европейските фондове. Предвидени са срещи и с министъра на външните работи ЕкатеринаЗахариева и с председателя на Комисията по отбрана в Народното събрание ген. Константин Попов.***София.В 12.00 часа в пресклуба на Народното събрание, пл. „Княз Александър Първи\" 1 ще бъде подписано споразумение между ЦИК и СЕМ за определяне принципите и параметрите на специализирания мониторинг, който СЕМ ще осъществява по време на предизборната кампания за произвеждане на изборите за общински съветници и кметове на 27 октомври 2019 г.***София.От 10.00 часа в Столичния общински съвет ще се проведе 81-во заседание на Столичния общински съвет.***София.От 09.00 часа в храм „Св. София\" ще бъде отслужена Архиерейска света Литургия при молитвеното присъствие на Негово светейшество Българския патриарх и Софийски митрополит Неофит.***София.От 09.00 часа в София Хотел Балкан ще се проведе форум „Взаимодействие между публичната и частна сигурност за противодействие на киберзаплахи\".***София.От 10.00 в хотел „Рамада\" , зала „Диамант\" заместник-министъра на труда и социалната политика Зорница Русинова и изпълнителният директор на Агенцията по заетостта Драгомир Николов ще открият Международна трудова борса - Европейски ден на труда в София.***София.От 11.00 часа в сграда 9 в Бизнес Парк София се организира среща с работодателя DXC Technology за работата в бързоразвиващата се ИТ индустрия у нас.***София.От 11.30 ч. пред църквата „Света София\" ще се проведе Тържествен водосвет и официална церемония по издигане знамето на града.***София.В 17.30 ч. пред Народния театър „Иван Вазов\" започва концерт на Софийския духов оркестър.***София.От 18.30 ч. в Народен театър „Иван Вазов\" ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22.00 часа.***София.От 18.30 часа в Руския културно-информационен център ще се открие изложбата „Ликовете на Гогол\", посветена на 210-та годишнина от рождението на великия руски писател.***София.От 20.30 часа на пл. „Княз Александър I\" ще се състои инициативата „София градски вибрации - 140 удара в минута\".***Варна.От 09.30 ч. в зала „Дарзалас\" на Рослин Димят Хотел министърът на транспорта, информационните технологии и съобщенията Росен Желязков ще открие международната конференция „20 години Ръководство на корабния трафик в България\", която се организира от Държавно предприятие „Пристанищна инфраструктура\".***Варна.В 11.30 часа в сградата на ОД на МВР - Варна, на ул. \"Цар Калоян\", ще се проведе брифинг във връзка със старта на учебната година.***Варна.След 17.00 часа в резиденция „Евксиноград\" се очаква да бъде дадено изявление за медиите във връзка с XVII-то заседание на Българо-руската междуправителствена комисия за икономическо и научнотехническо сътрудничество.***Велико Търново.Oт 16.30 чaса в зала 314 на Областната администрация ще се проведе представяне на кампанията \"Достъпна България\" на Комисията за защита от дискриминация.***Враца.От 10.00 часа в Заседателната зала на Общината ще се извърши отваряне на оферти в процедура за възлагане на обществена поръчка с предмет: „Текущ ремонт на общинска пътна мрежа 2019 година\".***Две могили/с. Баниска.От 10.30 часа министърът на труда и социалната политика Бисер Петков ще открие заедно с народния представител Светлана Ангелова обновената сграда на детска градина „Първи юни\" в село Баниска, община Две могили.***Елена.От 14.00 часа министърът на труда и социалната политика Бисер Петков ще участва в откриването на Център за настаняване от семеен тип за деца без увреждания на ул. \"Иван Момчилов\" № 112.***Калояново.От 10.00 часа на пл. „Възраждане\" в сградата на ПК „Напредък\" ще бъде открито изнесено работно място за експерти от Комплекса за социални услуги за деца и семейства.***Кюстендил.От 10.00 часа в залата на Възрожденското училище ще се проведе месечно съвещание на кметовете на малките населени места.***Ловеч.От 11.00 часа в Заседателната зала на Община Ловеч ще се проведат консултации между кмета и политическите партии за сформиране съставите на СИК.***Перник.От 10.30 часа в зала „Струма\" на Областната администрация ще се проведе работна среща във връзка организирането и провеждането на местните избори в областта.***Петрич.От 11.00 часа в Петрич АBB ще открие най-новия си завод в България. На церемонията ще присъстват премиерът Бойко Борисов, кметът на Петрич Димитър Бръчков, както и областният управител на Благоевград Бисер Михайлов.***Разград.От 11.00 часа в зала 712 в Областната администрация ще се проведе регулярното заседание наПостоянната областна епизоотична комисия.***Русе.От 10.00 часа в зала „Свети Георги\" на Областна администрация - Русе ще се проведе заседание на Постоянно действащата междуведомствена областна епизоотична комисия.***Смолян.От 14.00 часа в Областната администрация ще се проведе заседание на Областната епизоотична комисия във връзка с наложените мерки срещу разпространението на африканската чума по свинете.***Шумен.От 9.00 часа в стая 317 в Общината ще се състои заседание на Постоянната комисия „Младежкидейности и спорт\" към Общинския съвет.***Шумен.От 10.00 часа ще се състои редовен брифинг в Общината.***Шумен.От 10.00 в зала 2 на Областната администрация ще се състои заседание на Областната епизоотична комисия.***Шумен.От 14.00 часа в стая 203 в Общината ще се състои заседание на Постоянната комисия „Правна и опазване на обществения ред\" към Общинския съвет.***Ямбол.От 17.30 часа в Зала 107 на Община Ямбол ще се проведе публично обсъждане на отчета за касовото изпълнение на бюджета на Общината.  ", "date": "2019.09.17", "title": "Предстоящи събития на 17 септември"}
{"url": "http://www.cross.bg/voiina-koreya-yuzhna-1613406.html", "text": "/КРОСС/ 1156 г. - Основано е херцогство Австрия.1176 г. - Византийско-селджукски конфликти: В Битката при Мариокефалон Византия губи надеждите си за отвоюване на Мала Азия от турците.1422 г. - в Белград умира последният български цар Константин II Асен, с което де юре се слага края на средновековната българска държавност.1598 г. - Холандски моряци откриват остров Мавриций.1787 г. - Във Филаделфия (Пенсилвания) е подписана конституцията на САЩ.1789 г. - Английският астроном Уилям Хершел открива Мимас - естествен спътник на Сатурн.1871 г. - Открит е 13 700 м тунел Мон Сени в Алпите, свързващ Франция и Италия.1877 г. - Руско-турска война (1877-1878): Третата битка при Шипка: руските войски отблъскват последната атака на османците срещу Шипченския проход.1915 г. - На аудиенция на лидерите на опозиционните партии с цар Фердинанд I, Александър Стамболийски го заплашва, за което е арестуван и осъден на доживотен затвор, а Александър Малинов е поставен под домашен арест.1939 г. - Втората световна война: СССР се присъединява към нахлуването на Нацистка Германия в Полша по време на Полската кампания.1941 г. - Втората световна война: В СССР е въведено задължително обучение на цивилното население по военно дело.1988 г. - Състои се церемонията по откриване на XXIV летни олимпийски игри в Сеул, Южна Корея.1991 г. - Латвия, Литва, Естония, Северна Корея и Южна Корея са приети за членове на ООН. ", "date": "2019.09.17", "title": "17 септември в историята"}
{"url": "http://www.cross.bg/sega-tryd-telegraf-1613411.html", "text": "/КРОСС/ в. Сега - Всеки трети първокласник е с майчин език, различен от българскияв. Сега - 150 граждани искат по 1000 лв. обезщетение заради НАПлийксв. 24 часа - Бензинът поскъпва, дизелът пак над 2,30 левав. Труд - За всеки трети първолак българският не е майчин езикв. Телеграф - Частните уроци удариха хилядаркав. Монитор -  41 осиновени деца на 253 зарязанив. Сега - Борисов обяви спирането на \"Хоризонт\" за саботаж срещу власттав. Сега - Въпросителните около катастрофата с Караянчева се увеличаватв. 24 часа - 8209 лева - шефът на радиото с по-висока заплата от Бойко Борисовв. 24 часа -  Първи готов проект по плана „Юнкер\" - нов завод на „Биовет\"в. Труд - СЕМ не разбра защо БНР спряв. Труд -  Лекарите отхвърлиха здравния модел на Ананиевв. Телеграф - Борисов:откриваме заводи през днив. Телеграф - Таван се срути в Александровска болницав. Монитор -  45 000 проверили какво са им изтонили хакерите от НАПв. Монитор - Мамят българи в чужбина със застраховки за рент а карв. Сега - Обикновеният българин е спестил най-много в пенсионните фондовев. 24 часа - Проф. д-р Мария Иванова, топексперт по криоконсервация на гамети: Ваксина против африканска чума можем да изработим, трябва финансиранев. Труд - Денис Мантуров министър на търговията и промишлеността на Русия пред \"Труд\": Страховете и митовете за Русия оказват по-негативно въздействие от санкциите на Брюкселв. Телеграф - Американският етнограф Мартин Кейниг:България промени живота мив. Монитор - Даниела Машева, говорител на Прокурорската колегия на ВСС: Протестите са опит за политическа намеса в процедурата за избор на главен прокурорв. Сега - И това доживяхме: няма кандидати за мач срещу ГЕРБ в. Сега - Случаят „Великова\" хроника на една предизвестена „профилактика\"в. 24 часа - За бедните - не през пенсиите, а чрез социално подпомагане: плюсове и минусив. Труд - „Градското дясно\"- скарано и разделенов. Телеграф - Центрофуга за родителив. Монитор - Когато не всичко е черно на бяло ", "date": "2019.09.17", "title": "Преглед на водещите теми във вестниците"}
{"url": "http://www.cross.bg/bulgariya-sutrydnichestvo-vreme-1613482.html", "text": "/КРОСС/ Сътрудничеството между Република България и Руската федерация е дългогодишно и се базира на конструктивния диалог. Страните ще работят за увеличаване на стокообмена между тях, както и във всички области от взаимен интерес. Около това се обединиха енергийният министър Теменужка Петкова и министърът на промишлеността и търговията Денис Мантуров при провелото се във Варна XVII-то заседание на Междуправителствената българо-руска комисия за икономическо и научно-техническо сътрудничество. По думите на министър Петкова близо 6% от външноикономическият оборот на страната ни е с Русия. Като перспективни за инвеститорите, както от Република България, така и от Руската федерация бяха очертани области като енергетика, промишленост, селско стопанство, оборудване и технологии за хранителната промишленост, туризъм, инфраструктурни проекти и други. По време на провелия се бизнес форум, организиран от Изпълнителната агенция за малки и средни предприятия, бе подчертано, че отношенията между компаниите от двете страни следва да бъдат засилени.Сред основните теми по време на заседанието на междуправителствената комисия бе енергийната. България и Русия потвърдиха готовността си за по-нататъшно укрепване и развитие на взаимоизгодните отношения в областта на енергетиката при стриктно спазване на енергийното законодателство. Страните констатираха продължаването на реализацията на дейностите, залегнали в подписаната през 2017 г. Пътна карта за разширение на газопреносната инфраструктура от турско-българска до българо-сръбска граница. Министър Петкова бе категорична, че българската страна полага всички необходими усилия за реализация на проекта в заложените срокове. Благодарение на ползотворното сътрудничество между страните във връзка с обслужването и модернизацията на енергоблоковете на АЕЦ „Козлодуй\", се очаква до няколко седмици Агенцията за ядрено регулиране да издаде лицензия за продължаване живота на 6-ти блок. По този начин се гарантира ефективната работа и на двата енергоблока в рамките на допълнителния срок на експлоатация. Във връзка с процедурата за избор на стратегически инвеститор за АЕЦ „Белене\" страните подчертаха важността на участието на конструктора и производител на оборудването „Росатом\" в реализацията на проекта. В областта на туризма сътрудничеството между Република България и Руската федерация бе положително оценено. Договорено бе разширяването на съвместната работа между регионалните туристически организации и компании. По отношение на селското стопанство страните поеха ангажимент за продължаване на сътрудничеството в областта на животновъдството, растениевъдството, аквакултурите и други. По време на комисията бе обсъдена и възможността за установяване на нова фериботна линия между в Черно море.По време на комисията бяха подписани меморандум за сътрудничество между „Интер експо център България\" и изложбено обединение „Рестек\", както и споразумени за сътрудничество между „Техноинженеринг груп България\" и Инженерна компания „Интерблок\" Русия. ", "date": "2019.09.17", "title": "България и Русия ще работят за реализиране на наличния потенциал за сътрудничество във всички области "}
{"url": "http://www.cross.bg/sofiya-obshtina-zapochva-1613410.html", "text": "/КРОСС/  На 17 септември, вторник, по повод Деня на София от 10.00 часа Столичният общински съвет ще проведе тържествено заседание, на което ще бъдат връчени звания „Почетен гражданин на София\", „Почетен знак на Столичната община\" и на „Значка на София\".От 11.30 ч. пред църквата „Света София\" ще се проведе Тържествен водосвет и официална церемония по издигане знамето на града.В 17.30 ч. пред Народния театър \"Иван Вазов\" започва концерт на Софийския духов оркестър.От 18.30 ч. в Народен театър „Иван Вазов\" ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22.00 часа.В 20.30 ч. на площад „Княз Александър I\" започва грандиозен аудио-визуален пърформанс и 3D мапинг „Градски вибрации 140 ВРМ (140 удара в минута)\", организиран от Столична община и Фондация „Културни перспективи\" в партньорство с Министерство на образованието и науката. Входът е свободен.Регионалният исторически музей - София ще открие в 13.00 часа постоянната археологическа експозиция „Антична Сердика\" в Античния културно-комуникационен комплекс „Сердика\" - в закритото археологическо ниво под бул. „Княгиня Мария Луиза\" №2.  На площ от 6 хиляди квм са експонирани останки от шест улици, две раннохристиянски базилики, терми и пет сгради с жилищни и произведствено-търговски функции. Съпътстващата програма включва детски образователни ателиета и изложба с фотографии от процеса на археологическите проучвания.На празника на столицата в кино  G8 Cinema стартира проектът „Особен поглед\" - панорама на филми на жени режисьорки в българското игрално кино - поредица от прожекции (по две на ден - от 17.30 ч. и от 19.30 ч.), придружени с дискусии, на филми на български режисьорки. Проектът  е дело на „Адела Медия\" и е финансиран от Програма „Култура\" на Столична община.От 17.00 ч. в парка „Заимов\" ще се проведат празничен танцов спектакъл и карнавално шествие. В 18 ч. започва концертът за деня на София в район „Искър\". Той ще се състои в парк „Езерото\" и ще бъде с участието на Маргарита Хранова и Райко Кирилов, квартет „Българи\", танцов състав „Алгара\", представителен мажоретен състав „Светла\" и младата народна певица Валентина Шерденкова. В парк „Младост\" в ж.к. Младост 3 от 19 ч. започва празничен концерт с участието на Валерия Войкова от 125 СУ „Боян Пенев\", Diva Dance School, Стоименка Недялкова, Недялко Недялков и Петър Миланов - солисти от оркестъра на БНР и ансамбъл „Филип Кутев\". Кино „Кабана\" ви кани от 18:30 ч. на концерт на група \"Rewind\", който е част от проекта „Акустични следобеди\", финансиран от Столична програма „Култура\". През целия празничен ден е свободен достъпът за посетители на Зоологическа градина - София, парк-музей „Врана\", Регионален исторически музей - София и Софийската градска художествена галерия.", "date": "2019.09.17", "title": "Тържествени церемонии и многобройни културни събития за Деня на София "}
{"url": "http://www.cross.bg/dvizhenieto-v-tynel-trayanovi-vrata-shte-e-v-edna-lenta-1613409.html", "text": "/КРОСС/  На 17 септември, от 10 ч. до 15:30 ч., движението в тунел „Траянови врата\" на АМ „Тракия\", в посока Бургас ще се осъществява в една лента.Поради ремонт на пожаро-известителната система и светофарната уредба на съоръжението ще бъде ограничено преминаването в активната лента, а трафикът ще се пренасочва в изпреварващата.Шофьорите е необходимо да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.09.17", "title": "Движението в тунел „Траянови врата“ ще е в една лента"}
{"url": "http://www.cross.bg/nyama-sustoyanie-po-ynizitelno-1613324.html", "text": "/КРОСС/ \"Няма по-унизително състояние за човек от безделието.\"Даниел Дефо ", "date": "2019.09.17", "title": "Няма по-унизително състояние..."}
{"url": "http://www.cross.bg/avtomotoprobega-bulgariya-posveten-1613444.html", "text": "/КРОСС/ На 13 септември от Москва започна Международният миротворчески автомотопробег «Миротворци-2019», посветен на 140-та годишнина от установяването на дипломатически отношения между Русия и България.Участниците в автомотопробега ще започнат своя път от паметника на гренадирите, паднали в битката за Плевен, ще посетят градовете на България, тясно свързани с историята на руската дипломация и руската воинска слава - Русе, Плевен, Варна, Бургас, Велико Търново, Пловдив и София. Едно от най-значимите събития на автомотопробега ще бъде пренасянето на бюст-паметника на известния руски дипломат Николай Павлович Игнатиев като дарение за България. Той ще бъде издигнат в един от градовете по маршрута на автопробега. Именно благодарение усилията на граф Игнатиев, в резултат на сключения Санстефански мирен договор според резултатите от кръвопролитната Руско-турска война от 1877-1878 г., България получава независимостта си. Нашите съвместни победи са онова, което духовно обединява хората, а паметта за загиналите герои е залог на дългогодишната дружба между народите от нашите страни.Сред участниците в автомотопробега са представители на обществени организации от двете страни - «Мотообединение «Мотобратия во Христе», «Балкански културно-информационен център «Славянски Свят», фондация «Балкански център», «Нощни вълци - София» и др. В градовете по маршрута на автомотопробега ще се проведат паметни мероприятия и поднасяне на цветя пред паметниците на руската слава. На 20 септември в София ще се състои финална пресконференция, а мероприятията от автомотопробега ще завършат с Фестивал на руско-българската дружба под знаковото име «МироТВОРЕЦ», посветен на Деня на независимостта на България.", "date": "2019.09.17", "title": "Започна Международният автопробег «Миротворци-2019», посветен на 140-та годишнина дипломатически отношения между Русия и Българи"}
{"url": "http://www.cross.bg/ptitzi-ptitzite-leshoyadi-1613452.html", "text": "/КРОСС/ За сериозен екологичен проблем в района на Своге алармират природозащитници. Открити са мъртви два бели лешояда и един скален орел. Предполага се, че птиците са отровени, както и че броят на умрелите лешояди ще се окаже много по-голям. В момента полицията извършва оглед на терен, като в акцията участва и куче на Българското дружество за защита на птиците, което е специално обучено за откриване на отрови.Умрелите птици да от колонията в Природен парк „Врачански Балкан\". За смъртта им природозащитниците от „Зелени Балкани\" и техните партньори научават от GPS предавателите на два от белоглавите лешояди. Предполага се, че птиците са отровени, обясни Емилиян Стойнов от Фонда за дивата флора и фауна.\"Имаме няколко птици с GPS предаватели, с които следим къде ходят, с какво се хранят, какво правят.  Вчера две от тези птици са кацнали в района на село Бос, малко след това падат в неестествени за тях места - в дълбоки дайрета, едната е до село Церево, а другата до село Бос. Това ни навежда на мисълта, че нещо не е наред с тези птици и колега отива на терен да провери там, където са се хранили, какво се случва. На това място, където са се хранили, са открити умрял скален орел и труп на теле. Това навежда на мисълта, че е въпрос на отравяне.Телето вероятно е използвана като примамка, сложена е някаква отрова, и птиците, които са се хранили от него, са умрели\", коментира той.Природозащитниците очакват да бъдат открити още мъртви птици, защото белоглавите лешояди се движат и хранят в групи. Възможно е поне още 10 -15 птици да са погълнали от отровата.Почти гарантирано става дума за повече белоглави, които може би постепенно ще излязат. Защото едната птица е паднала на 3 км паднала от примамката, а другата на 6 км. Поемат храната с отровата, придвижват се донякъде и падат. Вероятно ще излязат повече птици, защото белоглавите лешояди се хранят групово. Това е сериозен екологичен проблем, тъй като лешоядите имат ролята да \"почистват\" труповете на животни от природата. Но те са подложени и на такива заплахи\", заяви Стойнев.В случай на намерени трупове на птиците от страна на минувачи или туристи, трябва незабавно да се подаде сигнал на 112 или на местната полиция.В момента органите на реда извършватт оглед на терен. В акцията участва и кучето на Българското дружество за защита на птиците (БДЗП) е специално обучено да открива отрови. По- късно днес се очаква повече информация по случая. ", "date": "2019.09.17", "title": "Екопроблем край Своге - откриха отровени скален орел и два бели лешояда "}
{"url": "http://www.cross.bg/kushta-borovan-vryaza-1613426.html", "text": "/КРОСС/ Тир се вряза в къща в Борован, между Бяла Слатина и Враца. Шофьорът на камиона е в болница.Няма сериозно пострадали, както и сериозни материални щети, заявиха от МВР за NOVA.Очаквайте подробности! ", "date": "2019.09.17", "title": " Тир се вряза в къща в Борован"}
