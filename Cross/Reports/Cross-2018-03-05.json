{"url": "http://www.cross.bg/borisov-beshe-pytin-1569381.html", "text": "/КРОСС/ Президентът на Руската федерация Владимир Путин поздрави премиера Бойко Борисов по случай националния празник на България.В телефонен разговор, проведен днес, двамата обсъдиха енергийните проекти на територията на страната ни, а Борисов запозна Путин с развитието на темата за Западните Балкани, върху която акцентира Българското председателство на Съвета на Европейския съюз - изграждане на транспортна и дигитална свързаност в региона, както и развитие на електроенергийната и газопреносната инфраструктура. Коментирано беше и провеждането на среща между двамата по време на Българското председателство.Българският премиер представи идеята си за развитие на проекта за АЕЦ „Белене\" като общобалкански и посочи, че тя е срещнала подкрепа от колегите му от страните от Западните Балкани. Президентът Путин изрази готовност страната му да се включи в обсъжданията при подновяване на работата по проекта.По време на разговора беше обсъдено развитието на газовия хъб „Балкан\" и възможностите за директни доставки на газ за България при взаимоизгодни условия и пълни гаранции от страна на Европейската комисия. В тази връзка беше коментирано и изграждането на газопровода „Турски поток\", като руският президент посочи, че проектът в голямата си част е изпълнен, а Борисов информира, че се очаква на 1 юни да е готова интерконекторната връзка между България и Турция. Разгледан беше и вариант за изграждане на отклонение от газопровода \"Турски поток\", което да достига пряко до хъба.Бойко Борисов и Владимир Путин подчертаха, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено беше, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г. ", "date": "2018.03.05", "title": "Борисов и Путин: Двустранният диалог се развива добре"}
{"url": "http://www.cross.bg/priemna-milka-mihaiilov-1569358.html", "text": "/КРОСС/ На 6 март, от 15.00 до 17.00 часа, заместник-председателят на СОС Милка Христова и народният представител от „БСП за България\" проф. Георги Михайлов ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2018.03.05", "title": "Милка Христова и проф. Георги Михайлов ще проведат приемна за граждани"}
{"url": "http://www.cross.bg/lovech-ii-pleven-1569354.html", "text": "/КРОСС/ Подписан е договорът за рехабилитацията на 9 км от път II-35 Ловеч - Троян Кърнаре - обходният път на град Ловеч. Проектът лот 16 ще се финансира от Оперативна програма „Региони в растеж\" 2014-2020 г. чрез Европейския фонд за регионално развитие. Инвестицията е за 14,5 млн. лв. Строително-ремонтните работи ще стартират при подобряване на метеорологичните условия.Второкласният път осигурява най-кратката връзка между Плевен и Ловеч, свързвайки двата областни града, и е основна пътна комуникация към фериботния комплекс „Никопол - Турну Мъгуреле\" на река Дунав.На обходния път на Ловеч ще бъде направена цялостна подмяна на пътната настилка, подобряване на отводняването, нова хоризонтална маркировка, пътни знаци и ограничителни системи. Основно ще бъде ремонтиран тунелът при 43-ти километър, който е с дължина 400 метра. Предвижда се възстановяване на хидроизолацията на съоръжението, подмяна на съществуващата предпазна ограда, ново енергоефективно осветлението и др. Ще бъдат ремонтирани и 7 съоръжения - подлези и надлези.Изпълнител на лот 16 Път II-35 Ловеч -Троян - Кърнаре от км 37+393 до км 46+105 е „РЕГИОНАЛНИ ПЪТИЩА 2017\" ДЗЗД, в което участват: „ПСТ Груп\" ЕАД, „ПСТ Плевен\" ЕООД, „ОРС - Инфраструктура\" ООД и „Пътстрой - Ловеч\" ЕООД. Стойността на договора е 14 433 204 лв. с ДДС. Строителният надзор ще бъде осъществен от „Рутекс\" ООД. Техният договор е за 234 660 лв. с ДДС. Авторският надзор ще изпълни „ВИА ПЛАН\" ЕООД. Стойността на договора е 1466 лв. с ДДС. Срокът за изпълнение на проекта е 15 месеца.Със средства от ЕС тази година ще се ремонтират 21 км от път II-35 Плевен - Ловеч. От тях 9 км са в лот 16, а 12 км са в лот 7, който е на територията на област Плевен. През миналия програмен период чрез ОП „Регионално развитие\" 2007-2013 г. бяха ремонтирани 10 км от пътя, в участъка между Троян и Кърнаре. Със средства от бюджета през 2014 г. бяха обновени още 8 км в Ловешка област. ", "date": "2018.03.05", "title": "По ОПРР ще се рехабилитира обходният път на Ловеч"}
{"url": "http://www.cross.bg/imyshtestvo-koryptziyata-predsedatel-1569366.html", "text": "/КРОСС/ Комисията за борба с корупцията, конфликт на интереси и парламентарна етика ще изслуша кандидатите за председател на Комисията за противодействие на корупцията и за отнемане на незаконно придобитото имущество. Това се посочва в дневния ред на заседанието. Кандидатите Пламен Димитров и Николай Николов ще бъдат изслушани по време на открито заседание в зала „Запад\" на Народното събрание от 12.00 часа, на 6 март.Пламен Димитров, който е предложен от ГЕРБ и „Обединени патриоти\", е бил прокурор в Софийска районна и Софийска градска прокуратура, зам.-административен ръководител в Специализираната прокуратура, както и зам.-министър на правосъдието. От 2013 година до момента е председател на Комисията за отнемане на незаконно придобитото имущество. Удостоен е с наградата „Джовани Фалконе\" - за висок професионализъм и принос в борбата с престъпността. Пламен Георгиев е преминал обучение в академията на ФБР за борба с корупцията в публичната сфера. Предложеният от БСПНиколай Николов е доктор по право с дисертация, свързана с установяването на имущество, придобито от престъпна дейност. От 2011 до януари 2018 година е член на Комисията за установяване и предотвратяване на конфликт на интереси, а от 2013 година - неин председател. Автор е на над 40 научни публикации, близо 15 години е посветил на работа в областта на Закона за противодействие на корупцията и за отнемане на незаконно придобитото имущество.По закон Антикорупционният орган се състои от петима членове -председател, зам.-председател и трима членове. Председателят на комисията се избира от Народното събрание по предложение на депутатите. Зам.-председателят и членовете също се избират от парламента, по предложение на председателя. Председателят на антикорупционния орган ще получава 90% от заплатата на този на Народното събрание. ", "date": "2018.03.05", "title": "Депутатите ще изслушат кандидатите за председател на Антикорупционния орган"}
{"url": "http://www.cross.bg/rysiya-namesa-chesto-1569376.html", "text": "/КРОСС/ Русия има доказателства, че Съединените щати опитват да се намесят в президентските й избори, заяви днес руският заместник-министър на външните работи Сергей Рябков.\"САЩ опитват да всеят хаос в Русия и американските санкции целят да дестабилизират страната\", каза Рябков на заседание на временната комисия към Съвета на федерацията за защита на държавния суверенитет и предотвратяване на намеса в делата на Русия.Според доклад на тази комисия към горната камара на руския парламент западните програми за намеса се прилагат все по-внимателно и често са завоалирани. \"Чуждите подривни програми често се формират на принципа на мозайката по такъв начин, че почти всеки елемент от нея може да изглежда като случайно събитие, спонтанно, без външен контролен център и на пръв поглед не противоречи на закона\", се казва в доклада.\"Грубата и противоправна намеса на официален Вашингтон в суверенните дела на редица държави членки на ООН\" не бива да се отъждествява с целия американски народ, а с \"представителите на обществено-политическите, научни и експертни кръгове\", се допълва в доклада, който нарича ситуацията в САЩ \"диктатура на малцинството\".  ", "date": "2018.03.05", "title": "Русия: САЩ се месят в президентските ни избори "}
{"url": "http://www.cross.bg/gradysa-raiioni-duzhd-1569377.html", "text": "/КРОСС/ През следващото денонощие ще преобладава облачно време. Ще превалява предимно слаб дъжд. В сутрешните часове на места в равнините ще е мъгливо, а в северозападните райони ще превали сняг. През деня ще има и временни разкъсвания на облачността. Ще духа слаб до умерен вятър от юг-югозапад, в северните райони - от изток. Минималните температури ще са между 0 и 5 градуса, а максималните ще са в широки граници - между 3 и 8 градуса в Северна, и от 11 до 16 градуса в Южна България.Над Черноморието ще е предимно облачно с валежи от дъжд в часовете преди обяд. Сутринта ще духа до умерен източен вятър, след пладне ще се ориентира от югозапад. Максималните температури ще са от 6-7 градуса в северните, до 12-13 градуса в южните райони. Температурата на морската вода е 5-7 градуса. Вълнението на морето ще е 2-3 бала, след обяд на места ще се усили до 4.Над планините ще е предимно облачно с превалявания от дъжд, над 2000 метра преминаващи в сняг. Ще духа умерен югозападен вятър, който вечерта ще се усили. Ще е по-топло с максимална температура на височина 1200 метра - около 10 градуса, на 2000 метра - около 4 градуса.В сряда температурите ще са все още в доста широки граници, дневните покрай Дунав - под 10 градуса, докато в останалата част от страната максималните ще са между 14 и 19 градуса. Минималните - от около нулата покрай Дунав до 10-12 градуса в югоизточните райони.Облачността ще е променлива, на отделни места ще превали дъжд. Ще духа слаб, главно в Източна България умерен югозападен вятър, който през деня ще се ориентира от запад. В четвъртък ще преобладава облачно време, на повече места ще превали дъжд, над 900-1000 метра - сняг; по-голяма вероятност за по-съществени количества има в източните райони, а в югоизточните са възможни и гръмотевици.Вятърът ще се ориентира от северозапад, ще се усили и с него за кратко ще нахлуе студен въздух.  ", "date": "2018.03.05", "title": "Работната седмица започва с облаци и слаби валежи"}
{"url": "http://www.cross.bg/bulgariya-dati-opit-1569380.html", "text": "/КРОСС/ На тържествата и честването на 3 март - 140 години от Освобождението на България станахме свидетели на поредната политическа интрига и подмяна на историческата стойност на националния ни празник. Обидата на руския патриарх Кирил от риториката на управляващите, неуважението на политици, отсъствието на премиера на България и управляващите от официалните тържества показаха липса на политическа памет и са поредното доказателство за подмяна на ценности, и опит да се разедини нацията.Категорично се противопоставям на този опит да се подмени и пренапише българската история. Това е тотално разделяне на българското общество от така нареченият политически елит, който днес управлява България.3-ти март е денят, който трябва да обедини всички български граждани, така както са били обединени преди 140 години нашите предци, благодарение на които днес живеем в независима и свободна България. 3-ти март е една от най-важните ни исторически дати, защото подписването на Санстефанския мирен договор слага началото на Третата българска държава и то след пет века османско владичество в България.И тук трябва винаги да помним написаното с кървави букви в българската история, че до подписването на  Санстефанския мирен договор не би се стигнало без героичния подвиг на българските опълченци и решителната помощ на Руската армия.Свободата на България не би била възможна, ако към усилията на българските опълченци в решителен момент не се бе присъединила Руската армия. Тук е добре да припомним, че по време на Априлското въстание и последвалата го Цариградска конференция в подкрепа на каузата на българския народ за политическа независимост излизат водещи общественици от почти всички европейски страни, подчертавам европейски.Общественото мнение и отзвук след Априлското въстание е най-силно и радикално вРусия, което дава повод на 24 април 1877 г. император Александър II да издаде манифест, с който на практика Русия е обявила война на Османската империя и слага началото на Руско-турската освободителна война.Българската свобода става възможна, защото революционната идея е била национална кауза на всеки един българин. Затова всеки опит да се подмени и пренапише българската история е опит да се подмени националната кауза на предци ни за свободна и независима България.България има много исторически дати и събития и категорично се противопоставям на опитите на политиците да разделят българското общество като ни внушават и налагат коя от тези дати и събития е по-важна от другите.Всички исторически дати и събития в история ни трябва да се почитат, защото няма как България да бъде свободна и независима без духа, волята, идеала, морала, ценностите и непримиримостта на нашите предци.Свободата на България не е подарена или откупена, както се правят днес опити за внушения и манипулации. Свободата на България е извоювана с кръвта на нашите предци, на които отдаваме почит по време на всяка една от историческите ни дати. Всеки опит на български политик или общественик да раздели българското общество трябва незабавно да бъде заклеймено, отхвърляно и да се счита за национално предателство.инж. Симеон Славчев  ", "date": "2018.03.05", "title": "Подмяната на историческата стойност на 3 март води народът ни към разединение"}
{"url": "http://www.cross.bg/keri-bivshata-priyatelka-1569378.html", "text": "/КРОСС/ Джим Кери е невинен за смъртта на бившата си приятелка Катриона Уайт. Това реши съдът в Лос Анджелис, като отмени насрочената дата за делото му. Комикът беше обвинен, че е подтикнал бившата си муза към самоубийство, като не само й дал достъп до лекарствата, с която тя сложи край на живота си през 2015 г., но и я заразил с три вида венерически болести.Делото, което трябваше да се проведе следващия месец, бе заведено от майката и бившия съпруг на Уайт. То обаче няма да се проведе, като новите открития около случая, все още се пазят в тайна. „Мога да потвърдя единствено, че Джим не е повече обвиняем по делото за смъртта на Катриона\", обясни говорителят на звездата от „Маската\", пише \"Монитор\".Миналата есен Кери също заведе дело срещу роднините на бившата си приятелка. В документите, подадени от Кери в съда, става ясно, че актьорът смята обвиненията срещу себе си като опит за изнудване. Адвокатът му Реймънд Баучър поясни, че самата Катриона също си е служила с подобни трикове години преди да отнеме живота си. През 2013 г. ирландката притискала Кери за брак, като единствената причина за това било желанието й да легализира адреса си в САЩ.Скоро, след като актьорът отказал и двамата се разделили Уайт се венчала в Лас Вегас за съпруга си Марк Бъртън. Според Баучър, гримьорката платила на мъжа 30 хиляди долара за заветното „да\", а дори след сватбата им той продължил да поддържа интимен контакт с нейна приятелка. ", "date": "2018.03.05", "title": "Оневиниха Джим Кери за смъртта на бившата"}
{"url": "http://www.cross.bg/dyshi-teroristi-tyrtziya-1569374.html", "text": "/КРОСС/ Двадесет терористи бяха \"неутрализирани\" в операциите за борба с тероризма в Турция между 26 февруари и 5 март, заяви в понеделник министерството на вътрешните работи.Малко по-късно Вътрешното министерство на Турция излезе със официални данни, според които в рамките на изминалата седмица - от 26 февруари до 5 март - на територията на страната са неутрализирани 20 терористи, съобщи Анадолската агенция.През изминалата седмица силите за сигурност са извършили 1 079 операции за борба с тероризма. Седем от терористите са били ликвидирани, 5 са заловени. Други 8 са се предали на властите, уточняват от министерството.В хода на операциите са арестувани и други 216 души, които подпомагали терористи или подклаждали към тероризъм и членство в забранената в страната прокюрдска Работническа партия (ПКК). Задържани са и 46 души по подозрения за връзка с \"Ислямска държава\". 37 души са задържани за връзки с други организации.756 души са арестувани по подозрения за връзка към организацията ФЕТО, свързана с организирането на държавен преврат в Турция през юли 2016 г.Припомняме, по-рано днес стана ясно, че в Анкара се провежда специализирана операция за борба с тероризма. След като вчера посолството на САЩ в турската столица съобщи, че днес няма да отвори врати заради вероятност от терористични атаки срещу сградата на посолството и американските граждани, властите в Анкара се вдигнаха на крак. 20 души са обявени за предпреполагаеми терористи, издадена е заповед за тяхното задържане. За сега арестуваните са най-малко 14 души. Задържаните са чуждестранни граждани.От американското посолство съветват гражданите на САЩ в Анкара да избягват големи тълпи от хора и много оживени места. Съветва се и американците да не ходят в района на посолството, както и да бъдат нащрек, ако посещават популярни туристически обекти.  ", "date": "2018.03.05", "title": "20 терористи са неутрализирани в Турция за седмица"}
{"url": "http://www.cross.bg/parlament-britanskiya-yigins-1569368.html", "text": "/КРОСС/ Шампионът в колоездачната обиколка на Франция за 2012 година Брадли Уигинс е злоупотребявал с медицински средства, за да подобри своите резултати. Новината съобщава агенция Ройтерс, която се позовава на доклад на британския парламент.Колоездачът е използвал кортикостероиди не за лечение, а целенасочено в подготовката си за \"Тур дьо Франс\", която спечели.В доклада се казва още, че Уигинс е употребявал също \"триамциналон\", който се използва за лечение на астма. Той обаче не е лекуван от астма, а е използвал веществото, за да постигне идеалното съотношение на тегло и сила в организма си преди обиколката. Подобна практика са можели да използват и останалите му съотборници в тима на \"Скай\".От отбора публикуваха специално изявление, в което отричат разследването на комисията на британския парламент.Докладът от 52 страници на комисията по цифровите технологии, културата, медиите и спорта към британския парламент е изготвен на базата на продължило близо две години и половина разследване. В него се твърди, че \"Скай\" използва забранени вещества, за да подобри издръжливостта на състезателите, а не само за медицински нужди.В края на 2016 г. Уигинс се оттегли от професионалния спорт. Той сложи край на дългата си кариера, в която спечели рекордните за британски колоездач осем олимпийски медала, от които пет златни, и титла от \"Тур дьо Франс\". ", "date": "2018.03.05", "title": "Хванаха с допинг още един шампион от \"Тур дьо Франс\" "}
{"url": "http://www.cross.bg/avtomobil-peshehodetz-komisar-1569365.html", "text": "/КРОСС/ Пешеходец е бил блъснат от неизвестен автомобил на Околовръстния път и е починал на място. Това каза за радио \"Фокус\" началникът на отдел „Пътна полиция\" към СДВР комисар Тенчо Тенев.Той уточни, че инцидентът е станал около 1.30 часа тази нощ.„Нямаме никакви данни за пешеходеца, на вид прилича на клошар\", посочи комисар Тенев. ", "date": "2018.03.05", "title": "Пешеходец е загинал след удар от автомобил на СОП"}
{"url": "http://www.cross.bg/podkrepa-ybil-plovdiv-1569364.html", "text": "/КРОСС/ Стотици хора за втори пореден ден се събраха пред Второ районно управление на полицията в Пловдив в защита на лекаря, арестуван за убийството на крадец, нахлул в дома му. Медици, обединени привърженици на „Ботев\" и „Локомотив\", таксиметрови водачи и редови граждани скандираха „Свобода!\" в подкрепа на д-р Иван Димитров.Те тръгнаха на шествие към районната прокуратура. „Крайно време е да спрем да се крием зад думичките „неизбежна самоотбрана\". Не може някакви плъхове и мишки да влизат вкъщи, да заплашват живота на децата и семействата ни и в крайна сметка държавата да не взема мерки\", заяви пред камерата на БТВ Лазар Генчев, приятел на задържания лекар. Съпругата на д-р Димитров Жулиета разказа, че семейството няма оръжие, а в злополучната вечер той даже не разбрал, че е убил човек - легнал си и после отишъл на работа.Близките на убития Георги Джевизов - Жоро Плъха обаче са категорични, че рецидивистът този път не е влязъл да краде и лекарят трябва да бъде наказан с цялата строгост на закона. ", "date": "2018.03.05", "title": "Втори протест в Пловдив в подкрепа на лекаря, убил Жоро Плъха"}
{"url": "http://www.cross.bg/koreya-otnosheniyata-severna-1569367.html", "text": "/КРОСС/ Високопоставена южнокорейска делегация пристигна в Пхенян на историческо двудневно посещение, посветено на подобряване на отношенията и намирането на изход от ситуацията около ядрената програма на Северна Корея.За днес са предвидени разговори със севернокорейския лидер Ким Чен-ун.Дипломацията е изиграла роля за пробива в отношенията между Южна и Северна Корея, коментира в „Преди всички\" журналистът Мая Бонева. Според нея пред пълното изглаждане на отношенията между Южна и Северна Корея предстои един дълъг път, който трябва да извървят:Що се отнася до такива ситуации, в които една разделена държава трябва да търси своите интереси, да търси своите допирни точки, и най-малкото поводче може, и би трябвало, да бъде използвано. Жалко е, когато съществува едно изкуствено напрежение. Конфронтацията на двете Кореи е дълго и от това няма нито един щастлив ден за хората.Още много делегации ще се извървят. Освен това Азия е много сложен комплекс от ритуали, от протоколи, от правила, които разтеглят във времето всяка една от стъпките, които може бързо и делово да се извърви.Темповете и отношенията между Южна и Северна Корея зависят и от това по какъв начин държавите, които са фактори подпомагат и ли пречат на този процес.  ", "date": "2018.03.05", "title": "Южна Корея изпраща делегация в КНДР за преговори"}
{"url": "http://www.cross.bg/otkriha-tyalo-na-muzh-v-kola-v-blagoevgrad-1569369.html", "text": "/КРОСС/ Тяло на мъж беше открито в автомобил в Благоевград. Мъртвият мъж е приблизително на 40-45 годишна възраст.Той бе открит на паркинг в автомобила си, който все още работил.Сигналът е подаден към 10.20 ч. тази сутрин от паркинга между поликлиниката и частната болница.Минувачи забелязали, че мъжът е неподвижен, облегнат назад, а двигателят на колата работил.Криминалисти са огледали мястото и са установили, че смъртта не е насилствена. Първоначалните предположения са, че става дума за инфаркт или белодробна тромбoемболия. Близките на починалия са уведомени. ", "date": "2018.03.05", "title": "Откриха тяло на мъж в кола в Благоевград"}
{"url": "http://www.cross.bg/italiya-stranata-partiyata-1569370.html", "text": "/КРОСС/ Популистките партии в Италия са безспорните победители след националните избори в страната от вчера, пишат международните агенции. В същото време левицата на Матео Ренци отбеляза рязък и рекорден спад.При избирателна активност около 60% най-големият победител от изборите е популистското и евроскептично движение \"Пет звезди\", основано от комика Бепе Грило. Лидерът на партията Луджи ди Майо вече оглавява първа самостоятелна политическа сила, след като партията получава между 30.5% - 32%.Припомняме, преди вота лидерът на партия, изповядваща популистка идеология, заяви, че няма да се коалира с никого. Според мнозина успехът на партията се дължи на всеобщата вълна на недоволство, свързана с икономическото неразположение и тревогите в страната по отношение на миграцията.Най-голяма е загубата за левицата - от 40% подкрепа на изборите през 2014 година, вчера Демократическата партия на бившия премиер Матео Ренци записа едва 19%.Според социолозите и анализаторите голяма част от електората на партията на Ренци просто не са гласували - нито за неговата партия, нито за \"Пет звезди\".Във тази връзка министърът на земеделието и горите Маурицио Мартина заяви, че това е огромно и явно поражение левите. \"Това е много негативен резултат за нас\", коментира той.След категоричната загуба на изборите Матео Ренци заяви, че ще подаде оставка като лидер на Демократическата партия.Десноцентристката коалиция, съставена от \"Форца, Италия\" на 81-годишния бивш премиер на страната Силвио Берлускони, \"Северната лига\" на Матео Салвини и \"Италиански братя\" на Джорджа Мелони, най-вероятно ще събере най-голям резултат и най-много места в долната камара - около 36 - 37%.Резултатите на партията са под очакваните стойности. Прави впечатление, че евроскептиците от \"Северната лига\" задминават \"Форца\" на Берлускони - партията на Матео Салвини е получила около 18.5%, а тази на Берлускони - около 14%.Припомняме, ако коалицията спечели, следва спрямо \"джентълменското споразумение\" между Берлускони и Салвини партията с по-голям резултат да избере следващия премиер на страната. Берлускони няма право да поеме премиерския стол лично заради данъчно осъждане. Той обаче покани председателя на Европейския парламент Антонио Таяни да заеме министър-председателското място, предаде The Guardian. Таяни прие това предложение.С тези резултати съставянето на правителство в Италия може да отнеме седмици или месеци преговори за изграждане на коалиция. В страната вече се говори и за провеждането на нови избори, но това в никакъв случай няма да гарантира по-различни и категорични резултати, твърдят анализатори. Очаква се президентът на Италия Серджо Матарела да проведе консултации със политическите сили, след свикването на новия парламент на 23 март.Според предварителните резултати от вътрешното министерство на Италия около 50% от италианците, които подадоха своя глас на националните избори в страната, са подкрепили популистите и техните партии, съобщи \"Ройтерс\".Най-вероятният победител на изборите е деснодентристката коалиция, съставена от \"Форца, Италия\" на 81-годишния бивш премиер на страната Силвио Берлускони. Въпреки това обаче както по всичко личи страната ще има \"висящ парламент\".Политическите трусове в големите европейски икономики оказват силни влияние върху борсата. След като стана ясно, че след 5 месеца политическа криза в Германия ще има голяма коалиция, се регистрира ръст на индексите на еврото.Заради резултатите от изборите в Италия обаче показателите на еврото спадат, съобщава The Guardian. Причината - категоричния резултат за популистите и евроскепци на Луджи ди Майо. Това е ясен знак за предстояща криза, очаква се продължителен период на политическа нестабилност в Италия. Италианските правителствени облигации поевтиняха. ", "date": "2018.03.05", "title": "Популистите завзеха Италия (обновена)"}
{"url": "http://www.cross.bg/suda-rihter-deloto-1569371.html", "text": "/КРОСС/ В Мелбърн започна делото по изслушване на кардинал Джордж Пел, ковчежник във Ватикана, обвинен в сексуални престъпления, съобщи ДПА.По време на обсъждането по административни въпроси в понеделник адвокатът на Пел обвини австралийската полиция, че не е разследвала правилно твърденията за нарушения поради \"презумпция за вина\".76-годишният Пел пристигна в съда в Мелбърн с кола, обграден от адвокатите си. Нито той, нито правният му екип обаче направиха коментар, преди да влязат в сградата.Те бяха охранявани от полицейски служители. Пред сградата на съда имаше и протестиращи, и поддръжници.Адвокатите на обвиняемия и прокурорите обсъдиха административните въпроси в предварителното изслушване в понеделник, което продължи по-малко от половин час. След това то бе отложено до обяд, когато жалбоподателите започнаха да дават доказателства на закрито заседание.Председателят на съда Белинда Уолингтън ще вземе крайното решение дали има достатъчно доказателства срещу Пел, с което делото да бъде разгледано в края на съдебното заседание. То се очаква да продължи четири седмици.Адвокатът на Пел, Робърт Рихтер, обвини полицията, че не спазва указанията, подготвени от бивш съдия за това как да разследва изтъкнати хора.\"Казваме, че това не е било последвано, защото имаше презумпция за вина\", каза Рихтер пред съда и добави, че са направили изявления по този въпрос пред полицията и прокуратурата.Рихтер заяви също, че полицията има 21 свидетелски показания, предоставени от защитата, които са благоприятни за кардинала, но полицията не ги е разследва. Той добави, че те остават част от полицейското свидетелство за доказателства, като се противопоставят на молбата за преследване, за да бъдат отстранени.\"Тези документи със сигурност са от значение за предполагаемите престъпления. Знам, че те не отговарят на наказателното преследване, защото са оправдателни за кардинала\", уточни Рихтер.Според Рихтер и поради \"възрастта и медицинското състояние\" на Пел, за него е важно да има с него лице с подкрепа, свещеник.Пел е най-високопоставеният католически служител, който ще бъде обвинен в сексуално насилие. Той систематично отрече всички твърдения.Сред поддръжниците и протестиращите също имаше различни мнения относно обвиненията на Пел за сексуално насилие.\"Без съдебен процес по медиите\", каза един от поддръжниците на Пел пред съда.Един от протестиращите, Хелън Доусън, заяви: \"Протестирахме повече от десет години, за да доведем Пел пред съда, но се надяваме, че няма да отнеме още десет\".\"Ние просто се надяваме, че това няма да се окаже изпитание, особено с всички ресурси, които Пел има на свое разположение\", каза още Доусън.\"Имаме приятели, които са оцелели от жертвите, представени са средства, които дават доказателства в съдебното заседание и имат нужда от закриване, за да продължат.\"\"Искаме също да кажем на папа Франциск да направи промени в каноничния закон, така че католическото духовенство да не е имунизирано срещу наказателното преследване. Ето защо педофилите се присъединяват към католическата църковна система\", уточни.Тъй като делото е било открито срещу него през юни, то едва ли е напредвало поради обширни административни предпоставки.Миналата седмица прокурорите оттеглиха едно от обвиненията, свързани с жалбоподател, починал след началото на наказателното производство през 2017 г.Адвокат Робърт Рихтер каза на изслушването миналата година, че кардиналът ще се признае за невинен.Пел се яви на тази Комисия три пъти - веднъж лично и два пъти чрез видеовръзка от Рим за злоупотребата с случаи на злоупотреба, включващи свещеници под нейна юрисдикция. ", "date": "2018.03.05", "title": "В Мелбърн тръгна делото срещу ковчежника на Ватикана"}
{"url": "http://www.cross.bg/napadenie-podgotvyat-dyshi-1569372.html", "text": "/КРОСС/ Осем души са задържани в Белгия при извършени вчера претърсвания по подозрения, че подготвят екстремистко нападение, съобщи белгийският вестник \"Дерниер йор\" (DH), цитиран от Ройтерс.За момента няма коментар по въпроса от белгийския федерален прокурор.Вестникът отбелязва, че при поредицата обиски в брюкселския квартал Моленбек и фламандските градове Герардсберген и Мехелен не са били открити оръжие или есплозиви.  ", "date": "2018.03.05", "title": "В Белгия задържаха осем души по подозрение, че подготвят нападение"}
{"url": "http://www.cross.bg/nankov-boaza-vuzel-1569373.html", "text": "/КРОСС/ Строежът на АМ \"Хемус\" от Ябланица до пътен възел \"Боаза\" започва до 20 март. Това обяви в ефира на БНР министърът на регионалното развитие и благоустройство Николай Нанков.Министърът посочи, че до края на месеца ще започне реалното строителство.\"До 20 дена стартираме с реалното изпълнение, като планът е в рамките на година и половина да сме завършили тези 10,3 километра\", обясни Нанков.\"Паралелно с това в момента тече проектирането и тежката геология, която се извършва, в участъка между пътен възел \"Боаза\" и разклона Ловеч-Плевен\", обясни министър Нанков и добави, че 52 километра е дължината на участъка. Той ще бъде разделен на три етапа. В средата на година ще бъде стартирана обществената поръчка за избор на изпълнител, допълни регионалният министър.С новото проектиране на участъка от пътен възел \"Боаза\" до разклона за Ловеч и Плевен ще бъдат спестени 300 милиона лева от държавния бюджет, дообясни Нанков.\"Спестяваме с новото проектиране около 7 мостови съоръжения и три дълги тунела\", акцентира той. ", "date": "2018.03.05", "title": "Нанков: Започваме АМ \"Хемус\" от Ябълница до \"Боаза\" до 20 март "}
{"url": "http://www.cross.bg/anklav-asad-bashar-1569363.html", "text": "/КРОСС/ Най-малко 14 цивилни души са загинали при въздушни удари на режима на сирийския президент Башар Асад в обсадения анклав Източна Гута, контролиран от сирийските бунтовници.По информация на Сирийския център за наблюдение на човешки права при атаката са били използвани варелни импровизирани бомби, които причиняват безобразни щети, предаде АФП. 10 или повече от загиналите са в селището Хамурийе.Нападението идва, след като президентът Башар Асад заяви, че въздушните атаки ще продължат. Правителствените сили вече контролират почти една трета от бунтовническия анклав край Дамаск, а настъплението продължава.От възстановяването на атаките през средата на февруари цивилните жертви в анклава са вече над 700. Много от тях са жени и деца. Други над 5 500 души са ранени.Въздушните атаки в Източна Гута идват точно докато конвой от камиони с хуманитарна помощ се подготвя да влезе в бунтовническия район.46-те камиона ще бъдат първите, които ще достигнат обсадения анклав от средата на февруари, въпреки неотдавнашното прекратяване на огъня, одобрено от Съвета на ООН и кратките ежедневни примирици, поръчани от Русия, предаде BBC.Служител на Световната здравна организация (СЗО) заяви пред Ройтерс обаче, че властите от режима на сирийския президент Башар Асад са премахнали всички хирургически запаси от камионите, преди те да бъдат пуснати към бунтовническия анклав. Вчера Башар Асад отрече това. По думите му офанзивата трябва да продължи. ", "date": "2018.03.05", "title": "Пускат хуманитарна помощ в Източна Гута"}
{"url": "http://www.cross.bg/nivoto-povishilo-reka-1569353.html", "text": "/КРОСС/ Над метър и половина се е повишило нивото на река Тунджа в през последните два дни. По-високите води са до Ямбол и Елхово, но те са далеч от критичните стойности, съобщи БНР.По-голямата част от водоемите са пълни под 50 процента от капацитета си. Рискови остават каскадните язовири. В момента няма пряка опасност за близките населени места. От регионалното ведомство припомнят, че денонощно следят равнището на язовирите.С 30 см се е повишило нивото на река Марица, в района на Пазарджик от снеготопененто и валежите от дъжд през последните дни. По-високо е нивото на водите и при реките Чепинска и Тополница - между 23 и 18 см. Всички водоеми в областта са под денонощно наблюдение.В момента няма опасност от преливания и наводнения в района.", "date": "2018.03.05", "title": "Над 1,5 м се е повишило нивото на река Тунджа за два дни"}
{"url": "http://www.cross.bg/hristov-prof-tazi-1569359.html", "text": "/КРОСС/ След повече от шест тиража и тяхното пълно изчерпване, книгата на проф. Иво Христов „Пред пепелището на нестаналото българско общество\" продължава да вълнува четящите и изкушени от истината българи. Затова той обеща допълнено издание, което вече е факт и ще бъде представено тази вечер (5 Март 2018 г). от 18:00ч. в „Културен център „Тракарт\" (подлез „Исторически\"), гр. Пловдив. „...И тъй като пушилката на приказката за наивници, наречена „преход\" все пак бавно започва да се сляга, сред отровните й миазми мержелеят видимо сивите очертания на един нов свят, в който мнозина започват инстинктивно да усещат, че са предопределени да бъдат в основата, а не на върха на хранителната верига. Оттам трескавото мятане и безразборното търсене на изход: „искаме нови избори, нов парламент, друго правителство, намаляване на депутатите, увеличаване на „граждански\" контрол; да ги заменим с „народа\"; да сменим тази избирателна система с онази, този с онзи, да отменим парламентаризма, да го заменим с пряка демокрация; партиите са негодни, да ги заменим с „личности\"; трябва да се смени „системата\", не знаем с коя, но трябва; не ви признаваме „прехода\", искаме друг „преход\"...\". Късно ли е и затворени ли са шлюзовете на историята? Отговорите на тези и още въпроси в допълненото издание на „ПРЕД ПЕПЕЛИЩЕТО НА НЕСТАНАЛОТО БЪЛГАРСКО ОБЩЕСТВО\" и лично от проф. Христов довечера!„Въпреки плашещото заглавие, тази книга е написана с болка, с грижа и любов за България. България, която не е просто флаг или име, а България, която е „бабино коляно\", „бащино огнище\", „мирис на пръст\", „усещане за звездно небе\", „усещане за сенките на нашите предци, които ни гледат каква ще я свършим сега\", споделя проф. Христов. Книгата вече имаше своите премиери в София и Бургас. На тях проф. Христов не скри приятната си изненада от интереса на многобройната аудитория.  ", "date": "2018.03.05", "title": "Проф. Иво Христов пред пловдивска аудитория довечера в „Тракарт”"}
{"url": "http://www.cross.bg/ptitzi-ptitzite-drygi-1569341.html", "text": "/КРОСС/ Птицевъдният бранш подкрепя единодушно действията на Агенцията по храните, която унищожи нелегално внесени у нас птици. Скандалът с убитите птици доведе до затваряне на зоологическата градина в София и до петиция с искане за разследване и оставка на директора на Агенцията. Според природозащитниците птиците са унищожени неправомерно, а според експертите от БАБХ - те са били носители на вируса на птичи грип.Заразата причини много тежки загуби на птицевъдите през миналата година, а в момента Инфлуенца по птиците  е констатирана в птицеферма за кокошки-носачки в Генерал Тошево, област Добрич.Незабавно са предприети всички мерки за ликвидиране на огнището съгласно Европейското законодателство. Започнати са действия по унищожаване на птиците в засегнатия животновъден обект, като поетапно ще бъдат убити и обезвредени 140 хиляди носачки.Обособена е трикилометрова предпазна зона и 10 км наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици. Засилени са клиничните прегледи на птиците, отглеждани в останалите селища на територията на област Добрич.Инфлуенца по птиците  е констатирана  високопатогенна инфлуенца тип H5N8 в птицеферма за кокошки-носачки в Генерал Тошево, област Добрич.Незабавно са предприети всички мерки за ликвидиране на огнището съгласно Европейското законодателство. Започнати са действия по унищожаване на птиците в засегнатия животновъден обект, като поетапно ще бъдат убити и обезвредени 140 хиляди носачки.Обособена е трикилометрова предпазна зона и 10 км наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици. Засилени са клиничните прегледи на птиците, отглеждани в останалите селища на територията на област Добрич.По закон всички птици в птицефермата, където е открита заразата, трябва да бъдат унищожени, уточни в интервю за „Преди всички\" председателят на Съюза на птицевъдите проф. Димитър Белоречков. Той заключи:Да прекарваш контрабандно птици - и то диви, е престъпление. За най-голямо съжаление нашите закони в това отношение са много меки, защото последствията са много по-страшни, отколкото да докарат половин килограм кокаин. Това е нещо страшно, и като загуба и за хората. Възможно е да бъде прекаран и някой грип, който да бъде опасен и за хората.  ", "date": "2018.03.05", "title": "В Северна България е открито ново огнище на птичи грип (обновена)"}
{"url": "http://www.cross.bg/puteki-turnovo-peshehodni-1569357.html", "text": "/КРОСС/ 90 на сто от пешеходните пътеки в област Велико Търново не отговарят на изискванията, констатира Областната комисия по безопасност на движението. В едномесечен срок нарушенията трябва да бъдат отстранени.За два месеца бяха проверени всичките 753 пешеходни пътеки в региона. Изрядни почти няма, посочи полицейски инспектор Георги Игнатов, цитиран ор БНР.„31 пътеки са на улици, където няма тротоар. 185 броя са на места, където разстоянието за видимост не е осигурено. На 114 пешеходни пътеки маркировката е износена\", добави инспектор Игнатов.Увеличават се инцидентите с пешеходци в област Велико Търново. От началото на тази година има една жертва и 12 ранени, заяви Стефан Николов от Охранителна полиция. И добави: „Половината от ранените граждани са на пешеходни пътеки. Изключително актуален и важен е проблемът със сигнализацията на пешеходните пътеки\". ", "date": "2018.03.05", "title": "90% от \"зебрите\" в област Велико Търново не отговарят на изискванията"}
{"url": "http://www.cross.bg/gyta-iztochna-tzivilni-1569356.html", "text": "/КРОСС/ Най-малко 14 цивилни са убити при нови въздушни удари на сирийския режим срещу бунтовническия анклав Източна Гута.Акцията е извършена след като президентът Башар Асад заяви, че настъплението там ще продължи, съобщи сирийският център за наблюдение на човешките права. Повечето от загиналите са в селището Хамурийе, където са били използвани варелни бомби.От началото на офанзивата на сирийския режим цивилните жертви в Източна Гута са повече от 700. Жителите на анклава очакват днес първия конвой с хуманитарна помощ.  ", "date": "2018.03.05", "title": "Най-малко 14 цивилни са убити при нови въздушни удари в Източна Гута"}
{"url": "http://www.cross.bg/planinite-mugla-tyrizum-1569355.html", "text": "/КРОСС/ Туристите в планините да се движат само по зимни маркировки, защото значителната степен на лавинна опасност остава в сила. Това съобщиха от Планинска спасителна служба при БЧК, цитирани от \"Фокус\".Значителна е степента на лавинна опасност в Стара планина, Пирин, Рила и Витоша. Планинските спасители не могат да дадат категорична оценка за условията за туризъм във всички райони на планините. Те съветват туристите да се информират за времето, да се съобразяват с метеорологичните условия. В билната част на Стара планина условията за туризъм са добри, а в средната част има мъгла.Във високите части на Пирин също има мъгла, както и в района на Черни връх. В Рила има ниска облачност, като в най-високите части няма мъгла. Условията за туризъм там са сравнително добри. Температурите в планините са сравнително високи. На връх Мусала температурата е минус 5-6 градуса. На останалите места температурите са по-високи. Лифтовите съоръжения работят навсякъде. Няма регистрирани инциденти с туристи през изминалото денонощие.", "date": "2018.03.05", "title": "Повишена е лавинната опасност в планините"}
{"url": "http://www.cross.bg/merkel-kantzler-angela-1569360.html", "text": "/КРОСС/ Германският президент Франк-Валтер Щайнмайер ще предложи Ангела Меркел да бъде избрана за канцлер за четвърти мандат, съобщи ДПА.Ще изпълня задължението си по конституция и ще направя препоръка на парламента официално за избор на федерален канцлер, каза Щайнмайер във Франкфурт. Едва ли ще е изненада за някого, че тази личност е Ангела Меркел, добави той. Президентът е разговарял по телефона с Меркел, уточнява ДПА.Германският канцлер Ангела Меркел ще сформира четвъртото си правителство, след като опозиционната Германска социалдемократическа партия гласува в полза на широка коалиция. 66% гласуваха \"за\" съставянето ѝ, 33% - \"против\".Право на глас имаха 463 723 души. ", "date": "2018.03.05", "title": "Германският президент предлага Меркел отново за канцлер"}
{"url": "http://www.cross.bg/sofiya-samokov-skata-1569362.html", "text": "/КРОСС/ До утре на обяд ще продължи обследването и обрушването на ската над затворения за движение, поради активирало се срутище път II-82 София - Самоков в района на Дяволския мост. Вчера вечерта пътят беше затворен поради срутване на скална маса на част от пътното платно, вследствие на обилните валежи от дъжд и сняг.В момента пътният участък се разчиства. Трафикът е пренасочен по обходни маршрути: •\tпо път III-181 София - Бистрица - Ярема;•\tпо път III-822 Ново село - Живково - гр. Ихтиман - АМ „Тракия\";•\tили II-62 Самоков - Дупница - АМ „Струма\".Очаква се утре на обяд да се възстанови движението по пътя. Дотогава ще се извършват огледи от екипи геодезисти и алпинисти, и ще се обрушват опасни скали от ската над пътя.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.  ", "date": "2018.03.05", "title": "Остава затворен пътят София - Самоков в района на Дяволския мост"}
{"url": "http://www.cross.bg/atalaii-durzhavata-vurbakova-1569361.html", "text": "/КРОСС/ ДПС е твърдо против влизането на държавата в ЧЕЗ и национализацията на ЕРП-то, както и на което и да било дружество. Те настояват премиерът Бойко Борисов да излъчва стабилност и сигурност в успеха на сделката, за да неутрализира лоши послания, които България отправи към партньорите ни в Европейския съюз и чуждестранния бизнес, че държавата може да се намесва във вече сключени сделки между частни фирми. Това стана ясно от изявленията на евродепутата от ДПС Искра Михайлова и депутата от партията Рамадан Аталай, предаде Епицентър.Аталай разкри и подробности от закритата част на заседанието на двете комисии, на което бе изслушана и Гинка Върбакова. Той заяви, че службите са свършили работата си перфектно и властите са били информирани за водените преговори по продажбата на ЧЕЗ. Като допълнителен аргумент в полза на това твърдение Аталай изтъкна факта, че министърът в оставка Теменужка Петкова е познавала Гинка Върбакова от 20 г., вероятно е била запозната с преговорите за ЧЕЗ, които тя води и сигурно е информирала премиера за това. Но уточни, че не подкрепя оставката ѝ, тъй като тя е балансиран министър, който отговаря за цялостната политика на правителството, а не за една сделка. Депутатът нарече Теменужка Петкова \"най-неуязвимата и малка брънка от цялата верига\".Аталай разкри още, че от изслушването на Върбакова е станало ясно, че фирмата ѝ няма нито финансов, нито какъвто и да било друг капацитет да реализира тази сделка и да управлява ЧЕЗ. Той допълни, че със скандала около нея България е изпратила много лоши послания към чешката държава и че ако у нас има някакви подозрения за корупция там, те трябва да бъдат конкретно посочени.Депутатът бе категоричен, че държавата не бива да се връща на позициите от преди 2004 г., когато енергодружествата бяха нейна собственост, нито да си връща продадените по-късно държавни дялове, защото това означава, че тя ще е отговорна за цените на тока и протестите ще бъдат пред Министерски съвет.Аталай определи версията, че ЧЕЗ продава ЧЕЗ на себе си като конспиративна и призова премиера да излъчва стабилност и позитивна нагласа за успеха на сделката с ЧЕЗ, защото това ще бъде добро послание за българските партньори след скандала, в обратен случай те ще останат с убеждението, че у нас липсва държавност, както е изглеждало в началото на скандала за продажбата на ЧЕЗ. ", "date": "2018.03.05", "title": "ДПС е срещу влизането на държавата в ЧЕЗ"}
{"url": "http://www.cross.bg/narkooranzheriya-otglezhdane-kanabis-1569375.html", "text": "/КРОСС/ При спецоперация в Ямбол е разкрита наркооранжерия. Операцията по противодействие на престъпления свързани с наркотици е проведена на 3 март.При претърсване на жилище на ул. \"Търговска\" в града в една от стаите е устновена модерна наркооранжерия. Помещението било пригодено за отглеждане на канабис. Стаята била топлоизолирана и в нея имало изградени отоплителна, влагоподдържаща и вентилационна системи.В жилището са намерени 13 растения с височина около 150 см, реагирали на канабис, 3 глави от растението, електронна везна, както и голямо количество торове и препарати за отглеждане на наркорастенията. Обитателят на жилището - 42-годишен мъж е задържан за срок до 24 часа.По случая е образувано досъдебно производство. На мъжът е повдигната и обвинение.  ", "date": "2018.03.05", "title": "Разбиха наркооранжерия в Ямбол"}
{"url": "http://www.cross.bg/plovdiv-dimitrov-protest-1569379.html", "text": "/КРОСС/ Столичани също се събраха на протест в защита на д-р Иван Димитров от Пловдив, обвинен за убийството на крадец, нахлул в негов имот.Пред Съдебната палата в София се събираха подписи в подкрепа на рентгенолога.Д-р Димитров беше задържан за убийството на криминално проявения Жоро Джевизов - Плъха.Заради протеста беше спряно движението на трамваите пред Съдебната палата.По-рано в Пловдив на протест хиляди пловдивчани подкрепиха лекаря. Те скандираха „Свобода за доктора\" и настояваха за незабавното му освобождаване и снемане на обвиненията срещу него.Утре демонстрациите в Пловдив продължават. ", "date": "2018.03.05", "title": "Столичани също се събраха на протест в подкрепа на д-р Иван Димитров "}
{"url": "http://www.cross.bg/personal-styuardesa-bangladesh-1569352.html", "text": "/КРОСС/ Властите арестуваха гражданин на Бангладеш, който се съблече гол и нападна стюардеса по време на полет от Малайзия, предава АФП.Малко след излитането на самолет на Malindo Air („Малиндо еър\") от летището в Куала Лумпур в събота, 20-годишен пътник свалил дрехите си и започнал да гледа порно на лаптопа си, съобщиха местни медии.Мъжът, който бил студент в малайзийски университет, отначало склонил да се облече след настояване на бордния персонал, пише вестник New Straits Times („Ню стрейт таймс\").След това обаче пътникът се опитал да прегърне стюардеса и други членове на бордния персонал и когато не получил взаимност, станал агресивен и нападнал стюардесата, съобщи изданието.Бордният персонал и пътници успели да обуздаят нападателя и му вързали ръцете с част от дреха.При пристигане на самолета в столицата на Бангладеш Дака вързаният пасажер бил арестуван. ", "date": "2018.03.05", "title": "Пътник в самолет се съблече гол и нападна стюардеса"}
{"url": "http://www.cross.bg/otzenka-erika-byhalki-1569347.html", "text": "/КРОСС/ \"Приключи един страхотен уикенд за българската художествена гимнастика. Общо десет медала от двата турнира и всички наши представителки ще се приберат в София с медали\" - това съобщиха от Българската федерация по художествена гимнастика на официалната си Фейсбук страница.Във финалите при жените нашите представителки спечелиха четири медала - Катрин Тасева грабна златните медали във финалите на обръч и лента, а Ерика Зафирова се пребори за две бронзови отличия - на топка и бухалки. На обръч тя получи оценка от 17.600, което я нареди на най-високото място на почетната стълбичка. Втора се класира Саломе Пашава от Грузия със 17.150т, а трета - Влада Николченко от Украйна, която получи оценка от 17.050 т.На топка за финалите се класира само Ерика Зафирова, която спечели бронзовия медал с оценка от 16.650 т. Златото спечели Саломе Пашава от Грузия с оценка от 17.350 т, а среброто - Алин Харнаско от Беларус със 17,200 т.На бухалки имаше две финалистки от България. Катрин допусна груби грешки и изпускане на уред извън терена и остана на седмо място, а Ерика се хвърли изключително смело и не си спести нищо, което и донесе втория медал - бронз на бухалки.На лента всички допуснаха много грешки и Катрин се оказа с най-малко неточности и трудната композиция и оценката от 15.650 т, донесе втория златен медал. Втора се класира Алина Адилханова от Казахстан с оценка от 14.900, а трета - Юлия Евчик от Беларус с оценка от 14.850. Тук Ерика получи оценка от 14.100 и се нареди на шесто място.По-рано при девойките във финалите България взе три сребърни медала - два на Татяна Воложанина - на обръч и лента и Анна Келман спечели сребро на бухалки, а на топка Таня Воложанина спечели бронзов медал.Вчера Катрин Тасева се класира трета, а Ерика Зафирова - пета в многобоя, а при девойките отборно - Татяна и Анна спечелиха среброто за България. ", "date": "2018.03.05", "title": "Десет медала за българските гимнастички от двата турнира в Рига"}
{"url": "http://www.cross.bg/filma-naii-dobur-tazi-1569344.html", "text": "/КРОСС/ Големият победител на наградите „Оскар\" тази година е филмът „Формата на водата\" на режисьора Гийермо Дел Торо. Продукцията имаше общо 13 номинации.Лентата грабна четири статуетки, от които две са в големите категории. „Формата на водата\" беше награден за „Най-добър филм\", Гийермо Дел Торо взе за режисура, екипът получи статуетка и за дизайн на продукцията и саундтрак.Всички тръпнеха в очакване дали тази година няма да се повтори забележителният миналогодишен гаф на наградите, когато статуетката за „Най-добър филм\" беше връчена на филма La La Land вместо на „Лунна светлина\".Наградата отново представяха Фей Дънауей и Уорън Бийти. Двамата се пошегуваха с миналогодишната ситуация, казвайки, че „Оскари се връчват най-добре от втория път\".Това е първата награда „Оскар\" за Дел Торо в категорията режисура. През 2007 г. той беше номиниран за оригинален сценарии за филма „Лабиринтът на фавна\".Наградата му беше връчена от Ема Стоун, която продължи „традицията\" от миналата година да изтъква колко са номинираните жени в категорията за режисьор.„Невероятното докосване на режисьора е видимо във всеки кадър. Режисьорът е този, който кадър по кадър работи с всеки член на екипа, за да продължи историята, и визията на режисьора е тази, която превръща и най-обикновения филм в произведение на изкуството. Тези четирима мъже и Грета Гъруиг създадоха свои собствени шедьоври\", каза Ема Стоун преди да връчи наградата на Дел Торо.В речта си мексиканският режисьор, подобно на много други по време на церемонията, изтъкна своето имигрантско минало.„Аз съм имигрант и през последните 25 години живея в своя собствена страна. Част от нея е тук в Съединените щати, част от нея - в Европа, както и на много други места. Смятам, че най-великото постижение на нашето изкуство и индустрията ни е, че изтрива линиите в пясъка, когато светът ни казва да ги изкопаем по-дълбоко\", каза Дел Торо.Досегашният претендент за „Най-добър филм\" - „Три билборда извън града\" също беше награден в две категории. Франсис Макдорманд и Сам Рокуел очаквано грабнаха статуетките за „Най-добра актриса в главна роля\" и „Най-добър актьор в поддържаща роля\".Това е втората победа за Макдорманд, която вече е наградена веднъж за ролята си във „Фарго\". „Мартин, ние сме банда хулигани, но гледай колко хубаво сме се изтупали тази вечер!\", каза Макдорманд от сцената, обръщайки се към режисьора на филма Мартин Макдона.След като благодари на семейството си и екипа на филма, тя помоли всички жени с номинации тази година да се изправят в залата.„Огледайте се, дами и господа, защото всички те имат истории за разказване. Всички те имат проекти, които имат нужда от финансиране. Имам само две последни думи за вас тази вечер - райдър за приемственост\", каза Макдорманд.Т.нар. „райдър за приемственост\" е клауза в договора на актьор или режисьор, която задължава екипът на продукцията да даде равен шанс за работа на мъже, жени, хора от различни етнически групи и други. Подобна клауза поставя процентен минимум на жени и представители на етнически групи, които трябва да участват в дадената продукция.Критици и кинодейци побързаха да похвалят Макдорманд за казаното, като определиха думите ѝ за много смела постъпка.Статуетката за „Най-добър актьор в главна мъжка роля\" очаквано отиде при британския актьор и режисьор Гари Олдман. Това е първата награда „Оскар\", като до момента е номиниран само веднъж в - през 2012 г. за филма „Дама, поп, асо, шпионин\".„Искам да благодаря на сър Уинстън Чърчил за невероятната компания по време това на пътуване, на съпругата ми Жизел, която извървя този път с мен. Искам да благодаря и на майка си, която е по-стара от самия Оскар. Тя ще стане на 99 години и в момента гледа церемонията от дивана си. Благодаря за любовта и подкрепата. Слагай чайника на котлона - нося Оскара вкъщи\", каза Олдман с традиционния за британците хумор.Сам Рокуел спечели награда в категорията „Най-добър актьор в поддържаща роля\" отново за филма „Три билборда извън града\", която посвети на покойния актьор и носител на „Оскар\" Филип Сиймур Хофман.„Искам да благодаря на Академията - никога не съм вярвал, че ще кажа тези думи. Когато бях малък, един ден баща ми дойде в училище и ме извикаха при директора да говорим. Той ми каза единствено „Синко, баба ти\" и двамата се качихме в колата и потеглихме. Аз го попитах „Какво ѝ има на баба?\", а той отговори - „Нищо ѝ няма, отиваме на кино\". Любовта на майка ми и баща ми към киното се превърна в моята любов към киното, благодаря ви\", каза Рокуел.В категорията „Най-добра актриса в поддържаща роля\" статуетката отиде при Алисън Джени за участието ѝ във филма „Аз, Тоня\". „Всичко постигнах сама\" се пошегува Джени от сцената и благодари на целия екип на филма. ", "date": "2018.03.05", "title": "Триумф за „Формата на водата” и Гийермо Дел Торо на \"Оскар\"-ите"}
{"url": "http://www.cross.bg/ostavi-bankomat-mart-1569345.html", "text": "/КРОСС/ Съдът остави в ареста четиримата задържани за обира на банкомат в София на 2 март. До залавянето им се стигна след гонка със служители на СДВР и спецотряда \"Кобра\", продължила до Ихтиман. По данни на банката в момента на взрива в устройството е имало близо 17 000 лв.Основният аргумент, с който съдът остави обвиняемите под стража е опасността да извършат и друго престъпление.Според магистратите въпреки твърде ранната фаза на разследването, доказателствата предполагат подсъдимите да са извършили престъплението.Определението може да бъде обжалвано в 3-дневен срок, а делото ще се гледа на 13 март.  ", "date": "2018.03.05", "title": "​Съдът остави в ареста четиримата задържани за обир на банкомат в София "}
{"url": "http://www.cross.bg/rezyltati-belgrad-vychich-1569346.html", "text": "/КРОСС/ Сръбската прогресивна партия на действащия президент Александър Вучич печели местните избори в Белград, предаде Дойче веле.Според неокончателни резултати, партията му набира 45% от гласовете.Второто място е за привържениците на бившия кмет на сръбската столица Драган Джилас, които печелят 19%.Очаква се окончателните резултати да станат ясни до края на днешния ден. Според наблюдателите, те няма да се различават съществено от предварителните данни.  ", "date": "2018.03.05", "title": "Партията на Вучич печели изборите в Белград"}
{"url": "http://www.cross.bg/markovski-doktora-nyama-1569350.html", "text": "/КРОСС/ Всеки има право да защитава здравето, живота на близките си, имуществото си. Текстът в закона е великолепен, много прецизен и трудно може да се намери кусур. Прокурорът просто не прилага текста. Това заяви адвокат Марин Марковски в коментар на случая с д-р Иван Димитров от Пловдив.Има 2 основания за неизбежна самоотбрана - влиза в дома, наранява. Дори едното от тези основания е достатъчно, категоричен бе адвокатът.Ще го пуснат доктора с парична гаранция, прогнозира Марковски. Прокуратурата няма да му поиска постоянна мярка, защото прокурорите са притеснени, не толкова от глупостта, която са извършили, колкото от общественото мнение, обясни той пред Нова телевизия. И допълни, че има прокурорски рефлекс заради страха ромите да не бъдат поставени в ситуация на дискриминация.Няма драма и фактите ще са ясни. Няма пречка съдебният медик да каже, че крадецът е бил прострелян вътре и е излязал сам, допълни адвокатът.Когато имаме нападение, трябва да имаме отбранително деяние. Има неизбежна отбрана дори тогава, когато нападението е предстоящо и той не те е пробол, коментира още Марковски.  ", "date": "2018.03.05", "title": "Марковски: Ще пуснат доктора с парична гаранция"}
{"url": "http://www.cross.bg/rysiya-raiion-vrubnitza-1569351.html", "text": "/КРОСС/ В местността \"Гръстелниците\" (до река Блато) до село Мрамор се проведе тържествен церемониал по откриването на възстановения паметник на руските войни, участници в Освободителната война през 1877-1878г. Гости на събитието бяха депутати от 44-то Народно събрание, общински съветници, кметът на район „Връбница\", кметове на съседните села, представители на Национално движение „Русофили\" и Национално движение „БГ Патриот\".Специални гости на откриването на паметника бе и руска делегация, която включваше депутати от Всеруската партия „Единна Русия\", войскова казашка организация „Всевелика Донска войска\" и кандидата за президент на Русия - Сергей Бабурин.Приветствени слова произнесоха кметът на район „Връбница\" Младен Младенов, общинските съветници Калоян Паргов и Димитър Антов, Николай Малинов - председател на Национално движение „Русофили\", кандидат презитента на Русия Сергей Бабурин и Сергей Владимирович Рязанов - депутат на Думата на градския окръг Самара, секретар на местния отдел на партия „Единна Русия\" на Самарския район в градския окръг Самара.Венци и цветя бяха поднесени от името на Столична община, Столичен район „Връбница\" Кметство Мрамор, НС на БСП, НД „Русофили\", НД „БГ Патриот\", Руската делегация, Народно читалище „Св. Иван Рилски-1922\", 175 ОУ „Васил Левски\" и много граждани.  ", "date": "2018.03.05", "title": "Откриха реновирания паметник на руските войни, участници в Освободителната война в с. Мрамор"}
{"url": "http://www.cross.bg/zapochva-venera-evropa-1569334.html", "text": "/КРОСС/ 1558 г. - Испански мореплаватели донасят в Европа тютюна за пушене. 1684 г. - Австрия, Полша, Венеция и Русия създават Свещена лига за борба срещу Османската империя. 1792 г. - Революционното правителство във Франция затваря Сорбоната и всички теологически факултети в страната. 1821 г. - Джеймс Монро встъпва във втори мандат като президент на САЩ. 1867 г. - Играе се финалът на първият организиран турнир по футбол Йодан Къп в Шефилд, Англия. 1868 г. - Започва процедура на импийчмънт на президента на САЩ Ендрю Джонсън. 1927 г. - Започва да излиза вестник Работническо дело. 1933 г. - На парламентарните избори в Германия нацистите побеждават с 44%. 1940 г. - Катинското клане: Членовете на съветското политбюро издават заповед за екзекуция на 25 000 души от полската интелигенция, в това число 17 500 военнопленници. 1946 г. - Уинстън Чърчил произнася реч в американския град Фултън, с която обявява, че Европа е разделена от „желязна завеса\", на изток от която се налага съветската система. 1948 г. - 6 Велико народно събрание на България приема Закон за национализиране на едрата градска недвижима собственост. 1955 г. - Елвис Пресли е показан за първи път по телевизията. 1960 г. - Започва излъчването на телевизионната рубрика Лека нощ, деца. 1970 г. - Влиза в сила Договора за неразпространение на ядреното оръжие, подписан от 43 страни на 1 юли 1968 г. 1974 г. - Война от Йом Кипур: Израел прекратява окупацията си на Суецкия канал. 1982 г. - Съветският космически апарат Венера 14 достига повърхността на Венера. 1998 г. - НАСА съобщава, че космическата сонда Клементин, обикаляща около Луната, е открила достатъчно вода за поддържане на човешка колония. 2000 г. - Британски учени извършват първото клониране на свиня. 2003 г. - На Марс е открито замръзнало езеро.", "date": "2018.03.05", "title": "На 5 март през..."}
{"url": "http://www.cross.bg/iioan-hrista-doshul-1569333.html", "text": "/КРОСС/ Житие на св. мъченик Йоан БългаринБлаженият Йоан бил родом от България. По някакъв случай той се поддал на дяволските козни и се отрекъл от Христа. Но подир някое време той осъзнал своето голямо прегрешение и започнал да се кае за отричането си от християнската вяра.В това душевно състояние, търсейки успокоение на своята съвест, той напуснал родното си място, дошъл в Света Гора Атонска. Тук Йоан три години прислужвал на един духовен старец. Но понеже съвестта му все още не му давала покой, той винаги бил унил, печален и мълчалив. Самият му вид показвал, че е претърпял някаква голяма злополука.Като не могъл повече да понася угризенията на съвестта Йоан напуснал Св. Гора, дошъл в Цариград, облякъл се като турчин и в този си вид влязъл в джамията \"Св. София\". Там той започнал да се кръсти и да се моли по християнски, което извънредно поразило агаряните. Разгневени, те сурово се нахвърлили срещу него и го питали защо прави така. А той безстрашно изповядал, че е християнин, затова се кръсти като християнин и се покланя на Христа, Който е Син Божий и истински Бог.Агаряните се опитали да го отклонят от неговата вероизповед, но като се убедили, че тя е непоколебима, те веднага му отсекли главата вън в двора на \"Св. София\". Това станало на 5 март 1784 година.Така блаженият Йоан получил светъл мъченически венец от Христа Бога на 19-годишна възраст. ", "date": "2018.03.05", "title": "Св. мчци Конон и Йоан Българин"}
{"url": "http://www.cross.bg/ychitelyat-tryabva-da-bude-turpeliv-1569335.html", "text": "/КРОСС/ \"Учителят трябва да бъде търпелив като вол, добър като агне и телесно здрав като битолски просяк.\"Христо Ботев ", "date": "2018.03.05", "title": "Учителят трябва да бъде търпелив..."}
{"url": "http://www.cross.bg/rodeni-na-mart-1569336.html", "text": "/КРОСС/ Валери Станков, поетДеница Димитрова, икономистЕмил Иванов, политикНиколай Пехливанов, политикпроф. Михаил Константинов, математикХристо Бойчев, писател и драматург ", "date": "2018.03.05", "title": "Родени на 5 март"}
{"url": "http://www.cross.bg/poleditzi-dnes-putya-1569338.html", "text": "/КРОСС/ Натоварен трафик и опасност от поледици ни очакват пътя днес. Повече от 240 хиляди българи, тръгнали на път за трите почивни, днес се прибират към родните си места.Полицията е създала обичайната организация на движение, която да улесни трафика. От 16 до 20 ч. ще бъдат спирани от движение всички товарни автомобили по основните пътища. А още от 10 часа сутринта до 18 ч., в участъка на Драгичево преди Владая посока София има две ленти за прибиращите се към столицата.Алтернативен маршрут е магистрала \"Люлин\".От пътната агенция призовават шофьорите да карат със съобразена скорост и повече дистанция на пътя, заради очакваните поледици, особено ако пътувате в по-ранните часове или късно довечера.Зоните за платено паркиране в София няма да работят и днес, съобщават от Центъра за градска мобилност. ", "date": "2018.03.05", "title": "Тежък трафик и поледици в последния почивен ден"}
{"url": "http://www.cross.bg/dimitrov-protestirashtite-dachev-1569337.html", "text": "/КРОСС/ Жители на Пловдив ще излязат на протест в защита на доктор Иван Димитров. Лекарят е задържан и обвинен в умишленото убийство на 38-годишният Жоро Джевизов-Плъха, извършено в петък. Според недоволните Димитров е застрелял рецидивиста Джевизов, който преди това нахлул в дома му,  при самоотбрана и в защита на съпругата и двете си деца. Това заяви в предаването \"Преди всички\" един от протестиращите доктор Румен Дачев:\"Самият факт, че Джевизов има девет присъди и има смелостта да продължава да краде, показва, че нещо в нашата правораздавателна система не е в ред. Така да се направят законите, че да няма две тълкувания на едно и също нещо. Щом е влязъл в твоята къща с нож през нощта - няма за него човешки права.\"Дачев уточни, че протестиращите ще искат прокуратурата да прецизира обвинението си срещу Димитров и то да не бъде за умишлено убийство.На място протестиращите ще решат дали да продължат демонстрацията със шествие по булевард \"Шести септември\", където е сградата на прокуратурата. Гражданите започнаха и подписка с искания да се направят законодателни промени за подобни случаи. ", "date": "2018.03.05", "title": "Пловдивчани отново ще протестират в подкрепа на д-р Иван Димитров"}
{"url": "http://www.cross.bg/nivata-reka-zaradi-1569339.html", "text": "/КРОСС/ Институциите са нащрек за нивата на реките и язовирите, заради интензивното снеготопене.През уикенда заради придошлите води река Велека преля и се наложи временно затваряне на пътя Ахтопол-Синеморец.Селата Синеморец и Резово се оказаха откъснати от света.Очаква се покачване на речните нива и в Южна България - реките Арда, Марица, Тунджа, както и река Струма в Западна България.Снеготопенето продължава и през следващите дни като на 7 и 8 март отново се очаква повишаване нивата на всички реки с изключение на тези в Южното Черноморие.  ", "date": "2018.03.05", "title": "Топенето на снега вдига нивата на реки и язовири "}
{"url": "http://www.cross.bg/partiya-italiya-polychi-1569340.html", "text": "/КРОСС/ Популистките партии завоюваха безпредцедентен успех на изборите в Италия. А Левицата отбеляза историческа загуба, въпреки че е втората политическа сила, предава НОВА.Нито една партия или коалиция не получи достатъчно гласове, за да може да управлява сама. Избирателната активност беше 58,4%.На първо място очаквано се нареди движение \"Пет звезди\", основано от комика Бепе Грило. В момента то се оглавява от 31-годишния Луиджи Ди Майо, който още преди вота беше категоричен, че няма да се коалира с никого. Според първите данни от преброяването на гласовете, изнесени от телевизия \"Ла Сетте\", в Сената \"Пет звезди\" е на път да спечели 33,1 процента.Дясноцентристкият блок, съставен от \"Форца, Италия\" на Силвио Берлускони, \"Лига\" на Матео Салвини и \"Италиански братя\" на Джорджа Мелони, получи под очакваните резултати.Антипопулистката, антиимиграционна и евроскептична партия \"Северна лига\" получи 18% от гласовете, което ги прави по-силни от Берлускони.Досегашната управляваща Демократическа партия на Матео Ренци отбеляза историческа загуба с по-малко от 20%. ", "date": "2018.03.05", "title": "Нито една партия или коалиция няма да има мнозинство след изборите в Италия"}
{"url": "http://www.cross.bg/iskur-reka-abdovitza-1569342.html", "text": "/КРОСС/ Граждани блокираха пътя от индустриалната зона на кв. \"Дружба\" към кв. \"Абдовица\" в знак на протест срещу изсичането на дървета по поречието на река Искър. Блокада продължи около 15 минути.  В „Големия парк\" на квартал „Абдовица\" и село Бусманци се извършва законна сеч от Горското стопанство, но притесненията на жителите в района са, че при обилен дъжд ще прелее река Искър. Стефан Стоилов, жител на кв. \"Абдовица\" заяви за \"Хоризонт\":\"Искаме поне част от здравите дървета покрай ръката да се запазят, защото има голям риск при по-пълноводна река коритото да прелее.\"Живеещите в район \"Искър\" протестират срещу разрушаването на дига на реката и унищожаването на алеи  в парка. Твърдят, че тежките машини в района рушат пътищата, който и без това са в лошо състояние. Поканени на протеста са всички хора с гражданска позиция. ", "date": "2018.03.05", "title": "Жители на софийския район \"Искър\" протестират срещу извършвана сеч по поречието на Искър"}
{"url": "http://www.cross.bg/sreda-okolna-evropeiiskiya-1569343.html", "text": "/КРОСС/ Министъра на околната среда и водите Нено Димов ще председателства заседанието на Съвета на Европейския съюз по околна среда днес.Една от темите ще бъде качеството на въздуха, предава бТВ.На първото си заседание по време на българското председателство министрите по околна среда на държавите членки ще бъдат приканени да споделят вижданията си по няколко незаконодателни въпроса.Обект на обсъжданията ще бъде как да се стимулира процесът на позеленяване на Европейския семестър.Вижданията на българското председателство са, че това ще допринесе за повишаването на растежа и ще гарантира нови работни места посредством зелени устойчиви инвестиции. ", "date": "2018.03.05", "title": "Нено Димов ще председателства заседание на съвета на ЕС по околна среда "}
{"url": "http://www.cross.bg/bogoroditza-skoroposlyshnitza-sveta-1569348.html", "text": "/КРОСС/ Чудотворната икона на Света Богородица Скоропослушница от украинския град Ананиев е в Тутракан.Иконата ще бъде изложена за поклонение и в Русе, Разград и Попово.По време на престоя на иконата в църквите сутрин и вечер пред нея се отслужва Канон на Св. Богородица.Първообразът на чудотворната икона на Св. Богородица Скоропослушница се намира в манастира \"Дохиар\" на Света Гора - Атон.  ", "date": "2018.03.05", "title": "Чудотворната икона на Света Богородица Скоропослушница от украинския град Ананиев е в Тутракан"}
{"url": "http://www.cross.bg/izlizat-protest-stara-1569349.html", "text": "/КРОСС/ Надзирателите от затвора в Стара Загора излизат на протест.Недоволните настояват за увеличение на възнагражденията си и достойни условия на труд.През тази седмица ще протестират и надзирателите от Варна и Пазарджик. ", "date": "2018.03.05", "title": "Надзиратели от Стара Загора излизат на протест"}
