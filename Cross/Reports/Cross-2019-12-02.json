{"url": "http://www.cross.bg/rymen-stefan-danailov-1619346.html", "text": "/КРОСС/ \"Много е трудно да вкараме Стефан Данаилов в някакви рамки, за да го опишем с думи\", каза президентът Румен Радев.", "date": "2019.12.02", "title": "Румен Радев: Стефан Данаилов беше човешкото лице на българската политика"}
{"url": "http://www.cross.bg/klimata-promeni-klimatichnite-1619350.html", "text": "/КРОСС/ Сърдечно й успех пожелах на новата позиция. И двамата сме убедени, че изменението на климата е сериозна и пряка заплаха, която няма да подмине никого. От всички нас, както и от решенията на форуми като днешния, зависи бъдещето на следващите поколения\", каза премиерът Бойко Борисов.В Мадрид започна 25-ата конференция на ООН по изменение на климата. Лидерите на страните от ЕС се срещнаха с новите председатели на ЕК Урсула фон дер Лайен и на Европейския съвет Шарл Мишел.В разговора си с държавния секретар на Ватикана кардинал Пиетро Паролин Борисов сподели страховете си, че живеем във време, в което религиите твърде често се използват с користни цели.\"В този смисъл, винаги съм работил за издигането авторитета на вярата пред обществото. В България различните религиозни общности съжителстват в мир и разбирателство. Предадох почитания си към Негово светейшество папа Франциск чрез държавния секретар Паролин\", допълни премиерът.Домакин на световния форум, посветен на климатичните промени, е испанският премиер Педро Санчес Перес- Кастехон.Предстои лидерите общността да обсъдят редица въпроси, свързани с финансирането на дейности в борбата с изменение на климата в развиващите се държави, с пазарните механизми за сътрудничество, както и докладване на поетите ангажименти заради климатичните промени.", "date": "2019.12.02", "title": "Борисов в Мадрид: Изменението на климата няма да подмине никого"}
{"url": "http://www.cross.bg/v-beliya-dom-dyhut-na-koleda-pristigna-1619352.html", "text": "/КРОСС/ Мелания Тръмп ни покани на виртуална разходка из Белия дом, за да се похвали с добре свършената работа по коледното украсяване.Тя сподели видео в официалния си Instagram профил, на което виждаме, че коледният дух вече е омагьосал президентската резиденция.В началото на декември Първата дама на САЩ обикновено се заема с преобразяването на Белия дом в пищна коледна украса.И тази година виждаме, че е имала страхотни идеи, за осъществяването на които й е била необходима помощта на цял куп декоратори и доброволци, както тя самата издава с някои споделени кадри в мрежата.„Развълнувана съм да споделя и изпитам с всички красотата на коледния сезон!“, написа тя. ", "date": "2019.12.02", "title": "В Белия дом духът на Коледа пристигна!"}
{"url": "http://www.cross.bg/franka-federer-moneta-1619354.html", "text": "/КРОСС/ Швейцарското правителство обяви, че ще произведе специална сребърна монета от 20 франка с лика на тенисиста Роджър Федерер. Носителят на 20 титли от Големия шлем ще стане първият швейцарец, който приживе се сдобива с възпоменателна монета.През 2020 г. ликът на Федерер ще бъде изсечен и върху златна монета от 50 франка.\"Роджър Федерер е вероятно най-успешният швейцарски спортист и е перфектният посланик на нашата страна\", гласи съобщението на швейцарското правителство.От едната страна на монетата ще бъде изобразено лицето на носителя на 20 титли от Шлема, а от другата - как изпълнява бекхенд с една ръка.Правителството добавя, че ще бъдат изсечени 95 хиляди сребърни монети, които ще могат да бъдат купени за 30 швейцарски франка.Те ще бъдат пуснати в продажба през януари 2020 г. Златните монети от 50 франка ще имат различен дизайн.", "date": "2019.12.02", "title": "Швейцария пуска монета от 20 франка с лика на Роджър Федерер"}
{"url": "http://www.cross.bg/pytin-stranata-investitzii-1619351.html", "text": "/КРОСС/ Руският президент Владимир Путин заяви в понеделник, че военноморските сили (ВМС) на страната трябва да разширят своя боен потенциал.Путин отбеляза, че през следващите няколко години Русия ще се сдобие с подводници и фрегати, които са способни да разполагат със свръхзвукови крилати ракети \"Циркон\" и добави, че ракетите са от съществено значение за \"стратегическата стабилност на страната\".Той също така добави, че военните инвестиции вървят добре с оглед на факта, че вече са изпълнени 70% от инструкциите, дадени на по време на различни военни конференции.През миналата седмица на инспектори от САЩ беше показано най-новото свръхзвуково въздухоплавателно средство, разработено от Русия и разкрито през март 2018 година от президента на страната Владимир Путин.Междувременно руският президент също така заяви, че като част от военните инвестиции ще продължи и разработването на оръжието, което предизвика преди време сериозен инцидент в Северодвинск.", "date": "2019.12.02", "title": "Путин обещава повече инвестиции в руския военноморски флот"}
{"url": "http://www.cross.bg/koleda-detza-sotzialno-1619334.html", "text": "/КРОСС/ Набраните средства от всяко издание инвестираме в подкрепа на децата в риск и техните семейства, с които работим. Благодарение на участниците в миналогодишната кампания, през първите 10 месеца на 2019 спасихме от изоставяне 27 бебета, подкрепихме 89 деца с увреждания и трудности в развитието, помогнахме на 50 деца да живеят в любящи  и дарихме на 11 бебета ежедневна грижа в нашата .От днес до Коледа социално отговорни компании и екипи отново ще сътворяват истински чудеса и ще набират средства в подкрепа на каузите на фондацията. Екипите на 20 компании вече избраха предизвикателството, с което ще се включат в благотворителната кампания в един от предпразничните дни.Очакваме следващите благотворители, които биха желали да сътворят повече добрини за деца в нужда, да почерпят вдъхновение и идеи от официалната страница на кампанията -  или пък от фейсбук събитието - .  Ако сте част от HR екипа на социално отговорна компания, интересувате се от развитието и бъдещето на децата в ранна възраст или желаете да въвлечете своите колеги в сътворяването на коледни добрини, то „ Тази Коледа чудесата правите Вие“ очаква именно Вас.За много от компаниите, които избират да подпомогнат силния старт за всяко дете в страната, се превърна в традиция, заредена с много смисъл и положителни предпразнични емоции. Ето какво споделят те: Магдалена Гочева – Мениждър комуникации„Девня цимент“ АД Елена Тасева – Маркетинг Компас ООД  ", "date": "2019.12.02", "title": "Фондация „За Нашите Деца“ официално стартира  „Тази Коледа чудесата правите Вие“"}
{"url": "http://www.cross.bg/stent-plovdiv-slychaya-1619356.html", "text": "/КРОСС/ Районната прокуратура в Пловдив проверява жалба на гражданин, който твърди, че в УМБАЛ \"Пловдив\" е направен опит да му поставят стент на сърцето, без да има нужда от него, съобщи Нова телевизия.Според прокурора Атанас Илиев в жалбата пострадалото лице Динко Бобчев твърди, че е направил консултация с водещи специалисти в страната, които му казали, че няма необходимост от поставяне на стент.Илиев обясни, че след като приключи предварителната проверка, прокуратурата ще излезе със становище по случая.Полицията ще проверява и действията на ръководителя на Отделението по инвазивна кардиология в УМБАЛ \"Пловдив\" доц. д-р Иван Мануков.По думите на специалисти поставянето на стент в сърцето на здрав човек сериозно уврежда неговото здраве. По този начин се източвала и Здравната каса, която плаща по 5000 лева на пациент за тази процедура.Припомняме, че в края на септември, със заповед на изпълнителния директор на \"МБАЛ Пазарджик\" АД д-р Васил Вълчев бе отстранен кардиологът д-р Петър Лазов до приключването на проверките на всички контролни органи във връзка с твърденията, че е поставял стентове на здрави пациенти.В позицията си до медиите След това БЛС сезира Етичната комисия по случая с пазарджишкия кардиолог.", "date": "2019.12.02", "title": "Прокуратурата се зае със случая с поставянето на стентове в Пловдив"}
{"url": "http://www.cross.bg/purzalka-palais-grand-1619353.html", "text": "/КРОСС/ Причините да посетите Париж не са една или две. Но вълнуващата френска столица винаги има още с какво да ни изненада и зарадва.От 13 декември до 8 януари в Grand Palais се открива ледената пързалка, която е официално най-голямата закрита ледена пързалка в света – 2700 квадратни метра.Не само размерите са впечатляващи, а и величествената красота, сред която ще имате възможността да карате кънки.Представете си само усещането да се носите по леда, намирайки се на мястото, на което се провеждат грандиозните ревюта на Chanel два пъти в годината, а всичко това да се случва под купола в неокласическия френски Beaux-Arts стил... Звучи прекрасно, нали?Важно е да отбележим, че това е последната възможност да посетите ледената пързалка в Grand Palais за следващите години, тъй като парижкият монумент влиза в четиригодишен ремонт. Реновацията ще приключи през 2024 г. и ще възлиза на около 25 млн. евро.", "date": "2019.12.02", "title": "В Grand Palais откриват най-голямата ледена пързалка в света"}
{"url": "http://www.cross.bg/zhelyazkov-rosen-prevozni-1619345.html", "text": "/КРОСС/ Празните курсове за прибиране на камионите в държавата по установяване на всеки 4 седмици ще доведат до 3% увеличение на вредните емисии, дължащи се на международния товарен транспорт. Това заяви министърът на транспорта, информационните технологии и съобщенията Росен Желязков в Брюксел, в рамките на заседанието на Съвета на ЕС, формат Транспорт.\"Транспортът е ключов сектор за българската икономика. Броят на регистрираните тежкотоварни превозни средства е 25 800, като средната им възраст е 3 години. Представете си тези превозни средства да пресичат Европа и да изминават напразно над 2000 километра, поради желание за налагане на правила, които са непропорционални и дискриминиращи за периферните държави членки\", каза пред колегите си министър Желязков.„Директният ефект на подобна разпоредба е географско ограничаване на предоставянето на този вид транспортна услуга в ЕС. Време е да оставим настрана идеологичните дискусии и да помислим за реалистичен подход по Пакета Мобилност I, който няма да има отрицателни и вредни последици за правилното функциониране на единния вътрешен пазар и за националните икономики на държавите членки“, посочи още Росен Желязков.В Брюксел министър Желязков проведе и двустранни срещи с министрите на Естония, Люксембург, Белгия, Холандия, Ирландия, Португалия и Словения, по време на които беше затвърдена позицията на България по Пакета Мобилност I.", "date": "2019.12.02", "title": "Росен Желязков: С 3% ще се увеличават вредните емисии, ако камионите се връщат на 4 седмици до базите си"}
{"url": "http://www.cross.bg/oito-pabotni-mepi-1619355.html", "text": "/КРОСС/ Pъĸoвoдcтвoтo нa ВМW и cиндиĸaлнитe opгaнизaции ca пocтигнaли cпopaзyмeниe пo мepĸи, ĸoитo щe нaмaлят paзxoдитe и в cъщoтo вpeмe щe избeгнaт \"дpacтични мepĸи\", cъoбщиxa oт гepмaнcĸaтa ĸoмпaния, цитиpaни oт Rеutеrѕ.ВМW пpoвeдe paзгoвopи cъc cиндиĸaлнитe пpeдcтaвитeли и нaй-гoлeмитe cи дocтaвчици в oпит дa пocтигнe нaмaлeниe нa paзxoдитe oт нaд €12 милиapдa дo 2022 г.Cпopaзyмeниeтo вĸлючвa нaмaлявaнe нa бoнycитe, ĸoитo cлyжитeлитe пoлyчaвaт въз ocнoвa нa пeчaлбaтa нa ĸoмпaниятa, ĸaĸтo и пpoмeни нa дoпълнитeлнитe плaщaния, ĸoитo тe пoлyчaвaт нa Koлeдa. Mepĸитe щe влязaт в cилa oщe пpeз 2020 г.Cъoбщeниeтo идвa caмo дни, cлeд ĸaтo Аudі зaяви, чe щe cъĸpaти eднa oт вceĸи дeceт paбoтни пoзиции, зa дa cпecти милиapди eвpo, c ĸoитo дa финaнcиpa пpoизвoдcтвoтo нa eлeĸтpoмoбили.Πo-paнo Dаіmlеr cъщo зaяви, чe щe cъĸpaщaвa paбoтни мecтa. ", "date": "2019.12.02", "title": "BMW съкращава бонуси, за да спести €12 милиарда"}
{"url": "http://www.cross.bg/huawei-mediapad-lite-1619344.html", "text": "/КРОСС/ Huawei стартира нова сервизна кампания в България, под името “Заедно 2020“, която ще продължи от 2 декември 2019 до 3 януари 2020.Тя включва възможност за безплатно удължаване на гаранцията с 90 дни за избрани модели, 20% отстъпка за извънграднционен ремонт за избрани модели и безплатно поставяне на протектор на дисплея за клиентите, посетили на място Центъра за обслужване на клиенти в София на ул. “Леге” N6.Една от ключовите услуги, които Huawei предлага на своите клиенти, е безплатно удължаване на гарaнцията с 90 дни.От тази оферта могат да се възползват клиентите, закупили ново Huawei устройство от официалните партньори на Huawei в България, както и клиентите, посетили на място Центъра за обслужване на клиенти в София при възникнал проблем с тяхно гаранционно устройство.Официалните партньори на Huawei в България са мобилните оператори А1, Виваком, Теленор, търговската мрежа на Технополис, Техномаркет, Зора, Техмарт, както и партньорите на дистрибутора Поликомп (PlESIO, Ardes.bg, Laptop.bg, Smartphone.bg, Ozone.bg и др.), а моделите, които се покриват от кампанията, са Huawei P30 Pro, P30, P30 lite, Mate 20 Pro, Mate 20, Mate 20 lite, P20 Pro, P20, P20 lite, P smart 2019, P smart Z, nova 5T, MediaPad T3 10, MediaPad T5 10, MediaPad M5 Lite 10.Повече информация можете да намерите на . За да се включат в кампанията, потребителите трябва да активират и приложението HiCare, което идва предварително инсталирано на всяко ново устройство. Те трябва да кликнат на банера за промоцията и да актуализират HiCare версията, ако системата го изисква. За да се получат допълнителните 90 дни гаранция, трябва да се направи регистрация с HUAWEI ID, ако клиентът вече няма такава.За празниците Huawei ще зарадва и потребителите, чиито устройства вече са в извънгаранционен период. Собствениците на Huawei P30 Pro, P30, P30 lite, Mate 20 Pro, Mate 20, Mate 20 lite, P20 Pro, P20, P20 lite, P smart 2019, P smart Z, nova 5T, MediaPad T3 10, MediaPad T5 10, MediaPad M5 Lite 10, Y7 2019, Y6 2019, Y5 2019, Y5 2018 могат да получат на място в Центъра за обслужване на клиенти 20% отстъпка при замяна на дънна платка или замяна на дисплея им.До изчерпване на количествата, от Huawei предлагат и безплатно поставяне на протектор за дисплей на клиентите на Центъра за обслужване на клиенти, който ви очаква с усмивки и безплатно кафе на ул. „Леге“ N6. ", "date": "2019.12.02", "title": "Днес стартира новата сервизна кампания на Huawei, валидна до 3 януари 2020 г. "}
{"url": "http://www.cross.bg/krim-rysiya-nachina-1619339.html", "text": "/КРОСС/ Apple \"ще направи по-задълбочен преглед\" на начина, по който борави с нарушени граници, след като посочи анексирания от Москва Крим за част от Русия в приложението си за карти и времето за руските потребители, съобщи говорителка на компанията, цитирана от \"Ройтерс\".Труди Мюлер съобщи, че Apple не е правила никакви промени на картите си извън Русия, нито е прибягнала до промяната за руските потребители заради нов закон, който влезе в сила в страната.\"Правим преглед на международното право и на съответните американски и други вътрешни закони, преди да вземем решение за поставяне на название върху картите си и правим промени, ако законът изисква. Ще направим задълбочен преглед на начина, по който боравим с нарушени граници в нашите услуги и в резултат на това може да предприемем промени в бъдеще\", заяви Мюлер пред \"Ройтерс\".Както Русия, така и Украйна са много чувствителни към начина, по който глобални компании определят Крим, откакто руски бойни части завзеха територията и Москва я анексира през март 2014 г. след референдум, който Киев и западните му съюзници определиха като незаконен.Apple изглежда е променила начина, по който показва локации в Крим на софтуера си в отговор на исканията на руски политици полуостровът да бъде считан за част от Русия.ЕС и САЩ не признават Крим за част от Русия и наложиха санкции на полуострова и на отделни лица, които обвиняват в нарушаване на териториалната цялост на Украйна.", "date": "2019.12.02", "title": "Apple заформя скандал, определяйки Крим за руска територия"}
{"url": "http://www.cross.bg/brexit-nyama-premier-1619341.html", "text": "/КРОСС/ Изложбата \"Брекзит Форевър\" (Brexit завинаги) има за идея да покаже проблема на британците, свързан с излизането на Обединеното кралство от Европейския съюз, и всички противоречиви нагласи спрямо процеса, коментира художникът Валери Александров в предаването \"Бизнес старт\" с водещ Христо Николов.С тази изложба гостът обяви, че няма отрицателно отношение към британския народ.Според госта определени страни имат интерес да няма силна и обединена Европа.\"Каритакурата трябва да съдържа провокация, за да провокира размисъл\", смята художникът.По повод идеята за карикатура на лидера партията Brexit - Найджъл Фараж, Валери Александров обясни, че неговото участие в началото на този процес още тогава е било леко крайно и трябва да се потърси повече информация \"зад гърба му\".", "date": "2019.12.02", "title": "Brexit завинаги - изложбата, която отразява противоречивите нагласи на британците"}
{"url": "http://www.cross.bg/evro-sredstva-sofiya-1619340.html", "text": "/КРОСС/ За следващата година сме предложили да се увеличи екологичната компонента на моторните превозни средства с евро стандарт между 1 и 4. Целта е да се дадат ясни сигнали, че искаме в София да има повече чисти автомобили. Това каза Дончо Барбалов, зам. кмет по финансите на София, в предаването \"Бизнес старт\" с водещ Христо Николов.Той обясни, че увеличението на данъка за превозни средства с евро стандарт между 1 и 4 ще е различно.Барбалов заяви, че електрическите автомобили са освободени от данък. По думите му в София паркирането за тях е безплатно в синя и зелена зона, което е един от стимулите.Гостът обясни, че очакванията са в бюджета на Столична община да влязат 18 млн. лева от данъка върху превозните средства.", "date": "2019.12.02", "title": "В София данъците за автомобилите се вдигат с екологична цел"}
{"url": "http://www.cross.bg/premahvane-obshtina-protzedyra-1619337.html", "text": "/КРОСС/ Специализираната прокуратура възложи на Дирекция за национален строителен контрол (ДНСК) ще извърши проверка на законността на 103 недвижими имота, собственост на 27 обвинени лица за участие в три неутрализирани през 2019 г. организирани престъпни групи за телефонни измами, съобщиха от спецпрокуратурата.Днес, 2 декември 2019 г., началникът на ДНСК изпрати доклад в Специализираната прокуратура за предприетите от служителите на дирекцията действия за проверка на законността на строителството в посочените от прокуратурата имоти.Проверените 103 обекта са на територията на Горна Оряховица,  село Ружинци, с. Арчар (община Димово), Берковица, град Левски, Ветово.Издадени са 17 заповеди за премахване на незаконни строежи, от които 1 вече е премахнат, а 2 са в процес на доброволно премахване. За други 20 обекта тече процедура по издаване на заповеди за премахване от кметовете на съответните общини. Забрана за ползване е наложена за 5 обекта. 23 от останалите проверени сгради са в категорията на т.нар. търпими строежи , други 26 строежа са в процедура по изследване на търпимост.Заварените строежи са 9, проверени са и 3 преместваеми обекта, като 1 от тях е с документи, а два са незаконни и са в процедура на издаване на заповед за премахване.Срещу виновните длъжностни лица от общинската администрация, неизпълнили служебните си задължения, са образувани 11 административнонаказателни производства- - на трима служители в община Ружинци, на двама в община Берковица, трима в община Левски и трима в община Ветово.За окончателните решения по образуваните преписки в общинските администрации ДНСК ще представи информация своевременно.", "date": "2019.12.02", "title": "ДНСК провери 103 имота на обвинени за „ало“ измами, премахват незаконните строежи"}
{"url": "http://www.cross.bg/vuzrast-po-maluk-bili-1619338.html", "text": "/КРОСС/ Консумацията на едно авокадо дневно може да ни спаси от затлъстяване, свързано с настъпването на средната възраст, пише в. \"Дейли мейл\".Изданието цитира изследване на калифорнийски учени от университет в Лома Линда. Те анализирали метаданни от 55 хиляди мъже и жени на възраст над 30 години в течение на 11-годишен период.Оказало се, че хората, консумирали по едно авокадо дневно, били с много по-малък шанс да страдат от затлъстяване и наднормено тегло в следващото десетилетие.Доброволците трябвало да отговорят на въпросник колко често са яли авокадо и в него да впишат теглото си.Измерванията били направени в началото, в средата и в края на експериментите.Тези от участниците, които консумирали най-малко па една четвърт от плода дневно, се оказали с 15 процента по-малък риск от затлъстяване, в сравнение с останалите.", "date": "2019.12.02", "title": "Най-доброто средство срещу затлъстяване"}
{"url": "http://www.cross.bg/kaloyan-pargov-lambo-1619342.html", "text": "/КРОСС/ Булевард или площад в София да бъде именуван на иконата на българските театър и кино Стефан Данаилов. Това предложи лидерът на БСП - София и председател на групата на социалистите в СОС Калоян Паргов по време на днешната сесия. Тя започна с минута мълчание в памет на Ламбо, който напусна този свят на 27-ми ноември. Поклонението в Народния театър \"Иван Вазов\" съвпадна със заседанието на общинските съветници в София. Веднага след сесията Калоян Паргов се прости с легендата.\"Ламбо обичаше да казва, че достойните хора ходят изправени. Той ходеше с високо вдигната глава. Беше респектираща личност с всеки жест. Беше истинско богатство да общуваш с него, каза Калоян Прагов, след като отдаде последна почит пред Маестрото и поднесе съболезнованията си на близките му. - Той вярваше безрезервно, че колкото повече обич даваш, толкова повече получаваш. Затова и хората го обожават\".По време на днешната сесия на СОС Калоян Паргов, който е член на Постоянната комисия по образование, култура, наука и културно многообразие, предложи също в рамките на следващата година да бъде обсъдена и реализирана идеята за поставяне на барелеф или бюст-паметник на Стефан Данаилов на подходящо място в столицата.\"В деня, в който България се прощава с великия Ламбо, сме длъжни да направим така, че ние, а и следващите поколения, да не забравяме тази светла личност, каза Калоян Паргов. - Освен именуването на булевард или площад и поставянето на барелеф или бюст-паметник, да помислим дали Столична община не може да организира конкурс или да връчи награда на името на Стефан Данаилов. С Ламбо си отиде цяла епоха от българската култура. А ние сме призвани да направим така, че поколенията да знаят за нея и да я помнят\".", "date": "2019.12.02", "title": "Калоян Паргов поиска булевард или площад в София да носи името на Стефан Данаилов"}
{"url": "http://www.cross.bg/trakiya-posoka-byrgas-1619343.html", "text": "/КРОСС/ Възстановено е движението при км 176 на  АМ \"Тракия\" в посока Бургас.", "date": "2019.12.02", "title": "Възстановено е движението при км 176 на АМ \"Тракия\" в посока Бургас"}
{"url": "http://www.cross.bg/detza-sred-zaginaha-1619335.html", "text": "/КРОСС/ Най-малко седем жертви взеха зимните бури в Съединените щати. Сред тях има и две деца. Сред най-тежко засегнатите щати са Мисури, Луизиана и Аризона. А в Южна Франция петима души загинаха заради проливни дъждове.Двама души бяха пометени от прииждащите води във Френската ривиера, а трима спасители загинаха при катастрофа с хеликоптер на спешните служби край Марсилия.", "date": "2019.12.02", "title": "7 жертви на снежните бури в САЩ, сред тях и деца"}
{"url": "http://www.cross.bg/zahar-kruvnata-diabet-1619328.html", "text": "/КРОСС/ Спортът и храната са особено важни за качеството на живота ни. Има храни, които съдействат за доброто ни физическо и емоционално състояние, а ето и кои имат благоприятен ефект върху кръвната захар и предпазват от появата на диабет тип 2. Британската нутриционистка и медицински консултант д-р Сара Брюър, цитирана от в. „Daily Express“, откроява някои от полезните храни за понижаване на кръвната захар:Бадемите оказват положителен ефект върху нивата на кръвната захар, засищащи са и могат да се консумират, без да доведат до напълняване, имат нисък гликемичен индекс, богати са на протеини, влакна, „добри“ мазнини и антиоксиданти.Ябълките са един от най-богатите хранителни източници на флавоноиди, които могат да предотвратят прогресивното нарушаване на функциите на панкреатичните бета-клетки в резултат на оксидативен стрес. За хората, редовно консумиращи ябълки, вероятността да развият диабет тип 2 е по-малка, отколкото за тези, които не включват полезния плод в менюто си.Черният шоколад допринася за намаляване на инсулиновата резистентност, при която клетките в тялото не реагират правилно на хормона инсулин – фактор, който в крайна сметка може да доведе до развитието на диабет тип 2.Канелата съдържа вещества, които повишават секретирането на инсулин от клетките и съответно допринасят за подобрен контрол над диабета.Плодовете и зеленчуците с жълт или оранжев цвят като моркови, сладки картофи, гуава, манго, тиква, са богат източник на каротиноиди, които играят съществена роля за глюкозната толерантност.Чесънът е богат на алицин, който понижава кръвното налягане и холестерола, и прави артериите по-еластични, и на ахоен, който помага за намаляване на нивата на кръвната захар.Изследвания показват, че джинджифилът може да подобри дългосрочния контрол на кръвната захар при хора с диабет тип 2. Установено е също, че екстракт от корена допринася за понижаване на нивата ѝ.Съединения в червеното грозде могат съществено да повишат нивата на защитния антиоксидант глутатион в панкреатичните клетки, както и производството на инсулин при диабет тип 2.Йерусалимският артишок съдържа полизахарида инулин и ензима инулиназа, допринасящи за стабилизирането на нивата на кръвната захар.Комбинирането на богатата на зехтин Средиземноморска диета с умерена физическа активност и отказ от тютюнопушене намалява съществено риска от развитие на диабет тип 2.Чаят, по-специално зеленият и белият, съдържат антиоксиданти, които повишават инсулиновата чувствителност.Червените портокали са богат източник на цианидин-3-глюкозид и делфинидин-3-глюкозид, които стимулират производството на инсулин и подобряват глюкозната толерантност. ", "date": "2019.12.02", "title": "Храните, които понижават кръвната захар"}
{"url": "http://www.cross.bg/dymi-puti-bulgariya-1619332.html", "text": "/КРОСС/ „Думите имат сила“ е дигиталната кампания, която V+O Communication стартира по повод 15-тия си рожден ден в България. С нея агенцията за стратегически комуникации насочва вниманието върху правилния подбор на думите, техния смисъл и сила за създаване на правилна комуникация.Думите са в сърцето на общуването. Всяка дума носи енергия. Превръщането на някой от тях в модерни, прекомерната им употреба и пришиването им в неправилен контекст ги изхабява и обезсмисля. „Изхабените“ думи внасят само шум, но не й стойност. Това ни пречи. Затова си пожелавам всички, които се занимаваме с комуникация да подбираме внимателно и с грижа думите. Само тогава една история става интересна и достоверна, а това не излиза от мода. Същото мнение споделиха много колеги от гилдията и журналисти.“, коментира Светлана Савова, управляващ директор на V+O Communication България.В специално създадената анкета „Топ 3 на най-преекспонирането думи“ над 200 човека, които имат професионално отношение към комуникациите споделиха своите предложения. Така бяха определени 15-те най-застрашени думи (подредени по азбучен ред): алтернатива, визия, екосистема, ексклузивен, етичен, ивент, иновация, истински, ключов играч, колаборация, проактивен, прозрачен, статукво, уникален, устойчив.Резултати от анкетата са препотвърдени и от анализа на съдържанието в материалите, отразяващи събитията около местните избори в България. Въпреки, че политическото говорене е частен случай, по данни на мониторинговата агенция Perceptika от изведените 15 думи при комуникационните специалисти с най-голяма честота на използване са прозрачен (9989 пъти), алтернатива (7268 пъти), визия (5207 пъти), истински (5169 пъти), статукво (1621 пъти), уникален (1415 пъти).„За да повдигнем темата за изхабените думи избрахме различен, леко самоироничен подход. Съвместно с Китодар Тодоров създадохме видео, в което класическия текст на разказа на Иван Вазов „Една българка“ „обогатихме“ с 15-те най-застрашени думи.Ефектът, разбира се, е трагикомичен. И защото целта ни е не само да повдигнем темата, а и да образоваме, кампанията ще продължи в рамките на 15 седмици. Всяка седмица ще представяме по една от тези „15 златни“ думи с нейното значение от тълковния речник и чрез визия, разработвана като карикатура, за да привлечем внимание и съпричастност към темата.“, допълни Яворка Петрова PR директор на V+O Communication. ", "date": "2019.12.02", "title": "V+O Communication отбелязва 15-тата си годишнина в България с кампанията „Думите имат сила“"}
{"url": "http://www.cross.bg/stefan-mudrost-kakvoto-1619324.html", "text": "/КРОСС/ \"Изпратихме една вселена от талант, красота, любов и мъдрост. Стефан носеше доброта в себе си и я раздаваше на другите.Винаги съпреживяваше болките и страданията на останалите като свои. Беше добър човек, почтен и широкоскроен.За нас е вдъхновение, опора и сила. Ние, българските социалисти, загубихме своя духовен водач, осиротяхме. В ключови моменти за БСП и България той спокойно и с мъдрост даваше верни решения и чертаеше път за десетилетия напред.И ние го следвахме.Стефан е политик с достойнство.Остана верен на себе си и на идеите си.В последните си дни, в болничната стая, той ми каза: \"Не плачи, каквото и да се случи с мен, продължаваме заедно\". И е прав. Въпреки смъртта, където и да сме, каквото и да правим, ние ще го носим в едно съкровено място в душите си. Заедно сме. Поклон пред великия, недостижимия и незабравимия Стефан\". Това заяви председателят на БСП Корнелия Нинова на поклонението на Стефан Данаилов.", "date": "2019.12.02", "title": "Нинова: Изпратихме една вселена от талант, красота, любов и мъдрост"}
{"url": "http://www.cross.bg/putyvane-raiioni-mesta-1619325.html", "text": "/КРОСС/ През следващото денонощие се очаква понижение на температурите и на много места е възможно дъждът да премине в сняг.В тази връзка Агенция „Пътна инфраструктура“ апелира шофьорите, на които им предстои пътуване през планинските проходи да не тръгват с автомобили с летни гуми и да карат със скорост, съобразена с метеорологичните условия.Пътноподдържащите дружества са готови да реагират веднага и да обработят настилките и съоръженията, за да се осигури безопасното пътуване на шофьорите.В опорните пунктове има нужните количества сол, пясък и химикали и машини за посрещане на първия сняг.Директорите на пътните управления следят метеорологичните прогнози по райони и ще предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.", "date": "2019.12.02", "title": "АПИ: Не тръгвайте с летни гуми към планинските проходи"}
{"url": "http://www.cross.bg/metra-kalchev-talant-1619326.html", "text": "/КРОСС/Любо е първи на 500 метра, 1000 метра и 1500 метра, а заедно с трима от своите съотборници от клуб „Айс пик“ победиха и в щафетното бягане на 3000 метра.Така, вече официално, Любомир Калчев получи правото да представлява България на Младежките Зимни Олимпийски игри в Лозана (Швейцария) през януари 2020 г.Следващото състезание на 16-годишния софиянец е третият и последен квалификационен кръг от веригата ISU Junior Challenge Series на 13-15.12.2019 в Анкара, Турция.16-годишната столичанка стори това в конкуренцията на 60 участника от цял свят. Ден по-късно, отново в Пицтал, Теди падна и това предопредели 43-то й място. ", "date": "2019.12.02", "title": "Спортният талант на „Еврофутбол“ Любомир Калчев грабна четири титли Държавното първенство по шортрек"}
{"url": "http://www.cross.bg/keiit-popylyarnata-meri-1619327.html", "text": "/КРОСС/ Малко по-късно този месец всички почитатели на кралското семейство ще имат възможността да видят любимците си на малкия екран. Принц Уилям и Кейт Мидълтън обединяват сили с популярната британска водеща и готвач Мери Бери. Причината за това е един много специален телевизионен проект, за който самите кралски любимци споделиха повече детайли в официалния си Instagram акаунт.През изминалия уикенд Уилям, Кейт и Мери се превърнаха в организатори на специално коледно парти, което има за цел да даде повече разпознаваемост на персонала и доброволците на редица благотворителни организации, които работят активно през празничния сезон, за да бъдат в помощ на останалите.Събитието се е състояло в Passage Charity, най-големият ресурсен център за бездомни и социално слаби хора в Обединеното кралство, който през годините е помогнал на над 130 000 души в нужда.Цялото мероприятие е заснето от екипа на BBC One, който проследява дори най-любопитните задкулисни моменти, като разговори между бъдещата кралица и популярната готвачка относно отдадеността на Кейт и нейната непрекъсната активност в желанието си да осигури щастлив и здравословен живот на всички деца.Херцогът и херцогинята на Кеймбридж изразиха своята благодарност към всички доброволци, които са взели участие в \"A Berry Royal Christmas\" и са помогнали да направят празниците една идея \"по-светли и по-вкусни\". Самите те разкриха, че нямат търпение да видят финалния резултат, а той предстои да бъде излъчен на 16 декември.", "date": "2019.12.02", "title": "Кралска коледа: Уилям и Кейт със специален телевизионен проект"}
{"url": "http://www.cross.bg/macha-stadiona-hebur-1619330.html", "text": "/КРОСС/ Полицията задържа общо петима души след инцидентите на мача между Локомотив (София) и Хебър (Пазарджик) в събота.От МВР предупредиха собствениците на футболни отбори, че няма да допуснат повече такива случаи на стадионите.Двама от задържаните са от ръководството на футболния клуб Локомотив, което е трябвало да осигури безопасността на стадиона. Единият от тях е изпълнителният директор Бойчо Величков.Грозни сцени белязаха края на двубоя от 17-ия кръг на Втора лига в София. След изравнителното попадение на гостите за крайното 3:3, дошло в заключителните секунди на мача, част от феновете на железничарите нахлуха в ложата и започнаха да бият делегацията на гостите.Директорът на СДВР старши комисар Георги Хаджиев коментира:\"Отговорността за реда на мача и опазването на обществения ред носят отговорниците по сигурността и клуба организатор. Парадоксалното в случая е, че клубът организатор, който отговаря за реда на стадиона и обществения ред, се оказва, че е инициатор на инцидента\".Главният секретар на Вътрешното министерство главен комисар Ивайло Иванов уточни, че според него охранителната фирма на стадиона не си е свършила работата и заради това вече е назначена проверка:\"Държавата и МВР в никакъв случай няма да толерират такива действия. Ние ще се намесим незабавно. Даже и когато нямаме договорни отношения за охрана на такова мероприятие, ще вземем необходимите мерки\".", "date": "2019.12.02", "title": "Петима задържани след инцидентите на мача Локомотив (София)- Хебър"}
{"url": "http://www.cross.bg/radev-rymen-glava-1619331.html", "text": "/КРОСС/ \"Поколения военни и цивилни специалисти превърнаха Военномедицинска академия в национална институция, в която има визия, цели, ред и отговорност\", каза държавният глава и върховен главнокомандващ на Въоръжените сили Румен Радев в словото си по повод 128-ата годишнина от основаването на Военномедицинска академия /ВМА/. Президентът участва в Тържественото събрание на личния състав на академията.В здравната ни система има редица неуредици, често и бездушие, но все повече хора имат вяра във ВМА, защото тук здравето е висша ценност и вие го доказвате с вашите действия всеки ден, заяви държавният глава. По думите му успехите на академията се дължат най-вече на професионалистите, които работят в нея, и им благодари за това, че не просто връщат здравето и живота на хиляди българи. С това, което правите, и начина по който го правите, вие връщате вярата ни за бъдещето на нашата нация, подчерта Румен Радев.Държавният глава оцени високо работата на ВМА през годините. „За всички тези години, от моите лични наблюдения, пред очите ми се сменяха оборудването, условията, хората, но едно оставаше непроменено – духът на ВМА, отдадеността, дългът и призванието към пациента, към българските граждани и към България. Точно този дух е ключът към успехите, които постигате днес“, посочи президентът Румен Радев. По думите му академията се ползва с доказан авторитет и в чужбина.Румен Радев изрази удовлетворение от това, че по ефективен начин се разгръща визията, която началникът на ВМА генерал-майор Венцислав Мутафчийски е представил преди назначаването си. Пример за това е реновирането на клиники, запазването и развитието на кадровия потенциал, придобиването на най-съвременно високотехнологично оборудване, прилагането на съвременни и на световно ниво, иновативни методи за диагностика, лечение и рехабилитация. Най-важното е, че паралелно с всичко това се разгръща мащабна научно-изследователска дейност, подчерта президентът. По думите му една от най-важните, стратегически инвестиции на ВМА са младите курсанти, бъдещите военни лекари.Държавният глава Румен Радев прие почетния караул и поднесе венец пред Паметника на загиналите медицински чинове за свободата и обединението на България. Президентът разгледа изцяло реновираните клиники по токсикология и онкологична гинекология на ВМА.", "date": "2019.12.02", "title": "Румен Радев: Поколения военни и цивилни специалисти превърнаха ВМА в национална институция"}
{"url": "http://www.cross.bg/sofiya-vremenno-ogranichava-1619333.html", "text": "/КРОСС/ Временно се ограничава движението при км 112 на АМ \"Тракия\" в посока София поради пътнотранспортно произшествие.Трафикът ще се осъществява по обходен маршрут: п.в. \"Цалапица\" - път I-8 Пловдив - Пазарджик - п.в. \"Гелеменово\". Шофьорите е необходимо да карат с повишено внимание и съобразена скорост, като спазват указанията на \"Пътна полиция\".Всички граждани и транспортни фирми могат да получават информация за актуалната пътна обстановка в страната от интернет страницата на АПИ – , както и по всяко време на денонощието  на тел. 0700 130 20 в АПИ. ", "date": "2019.12.02", "title": "Временно се ограничава движението при км 112 на АМ \"Тракия\" в посока София"}
{"url": "http://www.cross.bg/dvama-ychastvali-politzai-1619329.html", "text": "/КРОСС/ Разбита е група за разпространение на наркотици, в която са участвали и двама полицаи. Групата е действала от 2017 година в София, в град Нови искър и в селата Мировяне, Доброславци и Требич.Говорителят на Специализираната прокуратура Сийка Милева обяви каква е била ролята на задържаните двама униформени, които са старши инспектори от столичното Второ РПУ:“Те арестували посочени от ръководителя на групата лица срещу заплащане. Единият от служителите на МВР е пренасял наркотични вещества в патрулния автомобил по време на изпълнение на служебните си задължения“.В ареста са общо осем души, на един е наложена парична гаранция, а друг е обявен за издирване. Има подозрения, че и други служтели на МВР са съпричастни към групата, допълни заместник-директорът на ГДБОП Любомир Янев.", "date": "2019.12.02", "title": "Разбиха наркогрупа, в която участвали и полицаи"}
{"url": "http://www.cross.bg/temperatyri-zayavi-konferentziyata-1619336.html", "text": "/КРОСС/ Председателката на конференцията на ООН за климата с участието на близо 200 страни предупреди при откриването й днес, че тези, които отказват да се съобразят с покачващите се глобални температури, \"ще са от грешната страна на историята\", предаде Асошиейтед прес.Чилийската министърка на околната среда Каролина Шмит заяви, че на форума в Мадрид от 2 до 13 декември трябва да се положат основите за придвижване към въглеродно неутрални икономики, като същевременно се обръща внимание на най-бедните и най-уязвимите към покачващите се температури. Политиката е известна като \"справедлив преход\".\"Тези, които не искат да видят това, ще са от погрешната страна на историята\", каза тя и призова правителствата да направят по-амбициозни обещания за съкращаване на емисиите парникови газове преди крайния срок догодина.Срещата на върха се премести в Мадрид, след като Чили се отказа от домакинството заради антиправителствените протести. Тя си поставя за цел да дооформи правилата от Парижкото споразумение от 2015 година. Това включва създаване на работеща международна система за търгуване на емисии и обезщетяване на бедните страни за понесени загуби от покачването на морското равнище и други последствия от климатичните промени.\"Имаме общо предизвикателство, но с диференцирани нужди и различни спешни проблеми, които можем да преодолеем само ако работим заедно\", заяви Шмит.Преди четири години в Париж държавите се споразумяха за ограничаване на глобалното затопляне под 2 градуса по Целзий, в идеалния случай 1,5 градус до края на века в сравнение с доиндустриалната епоха. Средните температури вече са нараснали с около 1 градус, което ограничава възможността за постигане на по-амбициозната цел.Генералният секретар на ООН Антониу Гутериш предупреди вчера, че направените до момента обещания за съкращаване на емисиите парникови газове, които причиняват покачване на температурите, са недостатъчни за преодоляване на \"точката на необратимост\" в климатичните промени.\"Това, което липсва, е политическа воля\", заяви той.Организаторите на конференцията очакват около 29 000 посетители, в това число около 50 държавни и правителствени глави за днешната откриваща сесия.С изключение на ЕС, чието новоизбрано ръководство започва петгодишния си мандат с посещение на срещата на върха, останалите най-големи световни замърсители - САЩ, Китай и Индия, са представени на министерско или по-ниско ниво, отбелязва АП.", "date": "2019.12.02", "title": "Близо 200 държави участват в конференцията за климата на ООН в Мадрид"}
{"url": "http://www.cross.bg/kiryakov-ministur-komentira-1619315.html", "text": "/КРОСС/ „В България няма власт или институция, която да не е заложник по някакъв начин на финансовия министър. В случая заложник е целият Министерски съвет, защото доста от системите са издънени откъм финанси“, допълни Киряков.Според него в момента има временно укрепване на коалицията с Обединените патриоти, „защото те очевидно са застанали зад искането на социалния министър да вдигне определен тип възнаграждение на определен тип хора“.„Печели се време, за да се потърси нов източник на финансиране на всички тези огромни ями за поглъщане на обществени средства“, коментира още Георги Киряков.Миналото седмица изненадващо премиерът поиска оставката на социлания министър Бисер Петков. Аргументът на премиера е \"натрупани във времето основания\". Подозренията са, че реалната причина е искането на Бисер Петков заплатите на социалните работници за следващата година да бъдат увеличени не с планираните 10% за обществения сектор, а с 15%.", "date": "2019.12.02", "title": "Политологът Г. Киряков: Прикриват се истинските аргументи за сериозната рокада в правителството"}
{"url": "http://www.cross.bg/lenta-osushtestvyava-verenitza-1619318.html", "text": "/КРОСС/ До 14 ч. днес движението по път I-1 Монтана – Долна Вереница от км 101 до км 102 се осъществява в една лента поради контролни замервания. Шофьорите е необходимо да се движат с повишено внимание и съобразена скорост, като спазват указанията на \"Пътна полиция\".", "date": "2019.12.02", "title": "До 14 ч. днес движението по път I-1 Монтана – Долна Вереница от км 101 до км 102 се осъществява в една лента"}
{"url": "http://www.cross.bg/petkov-ministur-yvrezhdaniya-1619317.html", "text": "/КРОСС/ Майки на деца с увреждания организират акция в защита на социалния министър в оставка Бисер Петков. Очаква се те да се съберат пред сградата на Министерството на труда и социалната политика с искане той да бъде върнат на поста, съобщава БНР.В петък Петков подаде оставка по искане на премиера Бойко Борисов, който смята, че „темповете, с които работи МСТП, не отговарят на обществените очаквания.Още в събота майките на деца с увреждания обявиха, че настояват Бисер Петков да остане министър и че мотивите на премиера са неоснователни.Те изпратиха отворено писмо до министър-председателя, в което посочват, че именно при този министър е започнала очакваната с десетилетия реформа в сферата на социалните политики за децата и хората с увреждания.Синдикатите също смятат, че Петков е даден „курбан“ , за да се успокои общественото напрежение.Вчера стана ясно, че номинацията на Борисов за социален министър е заместник-министърът на образованието Деница Сачева.", "date": "2019.12.02", "title": "Майките от „Системата убива“ с акция в защита на Бисер Петков"}
{"url": "http://www.cross.bg/novo-zemetresenie-v-albaniya-1619321.html", "text": "/КРОСС/ Албания беше разтърсена от ново земетресение, този път от 4,3 степен по скалата на Рихтер, съобщава Европейският сеизмологичен център.", "date": "2019.12.02", "title": "Ново земетресение в Албания"}
{"url": "http://www.cross.bg/doma-toplinata-stydeno-1619322.html", "text": "/КРОСС/ Зимата винаги ни изненадва и после ни e студено дори у дома, сметките се покачват и в сезонa на веселбите и празниците, всички сме тъжни, с празни джобове и доста често болни.Ето няколко съвета от LG, затова как да задържим топлото вкъщи и да улесним живота си през зимата.Всички уреди на LG са свързани с приложението, което ще ви позволи да включите климатика малко преди да се прибрете – така няма да ви е студено първите минути, а и ще спестите от сметката за ток, защото климатикът ще е работил едва няколко минути повече. Можете също да контролирате температурата по всяко време и отвсякъде. Дори когато ви се струва, че е толкова студено, че никакво слънце не може да помогне, слънцето все пак топли и благодарение на прозорците се получава нещо като „парников ефект“ и топлината остава в дома ви. Така че когато станете, просто вдигайте щори и пердета и оставете слънцето да си върши работата, докато вие вършите вашата.След като сте събрали цялата слънчева енергия през деня, пуснете щорите или пердетата, за да я задъжите възможно най-дълго. Ако в дома ви е твърде студено, може дори да помислите за термоизолирани пердета или солидни щори, което ще помогне на топлината да не напуска дома ви.Уредите, които спестяват най-много енергия са обознаечени с A и плюсове, колкото повече плюсове, толкова по-малко енергия харчат те.Например климатикът  е обозначен с A+++, което е най-високият енергоспестяващ клас и ознавава, че с този климатик ще спестявате близо 75% енергия.  Най-малкото липсващо оплътнение може да намали топлината в дома ви драстично. Просто запушете всички отвори със силикон или изолационна пяна. Ако имате луфт под входната врата залепете дунапренена лента в него.Да, готвенето също помага за затопляне на пространството. Така от една страна ще имате вкусни десерти за неочаквани гости, а от друга в кухнята ви ще е топло и приятно без да се налага да пускате отоплителните уреди.Не само че придават домашен уют и прятно усещане, но килимите служат още за задържането на топлина в стаята далеч по-добре от дървен или керамичен под. Килимът създава естествена изолация и не позволява на топлината да напусне помещението през пода. ", "date": "2019.12.02", "title": "Как да задържим топлината у дома в зимния сезон?"}
{"url": "http://www.cross.bg/moshtnost-klienti-sever-1619323.html", "text": "/КРОСС/ Електроразпределение Север стартира кампания, насочена към небитовите клиенти, за актуализиране на данните за предоставена мощност на обекти, присъединени към електроразпределителната мрежа. Целта е да се планира развитието на мрежата съобразно реалните нужди на бизнеса.Данните за предоставената мощност и тяхното управление са от определящо значение за качествената доставка на електроенергия. Дружеството приканва клиентите си до 31 декември 2019 г. да потвърдят мощността за всеки един обект или да посочат актуализирани данни да предоставената мощност.Паралелно с кампанията започва подготовка за нов начин за ценообразуване на услугата по предоставяне на достъп до електроразпределителната мрежа в съответствие с предоставената и реално необходима мощност.За клиентите на Електроразпределение Север цената за достъп съществува и в момента като компонент от крайната продажна цена за дейността по разпределение на електроенергията.Цената за достъп за небитовите клиенти следва да бъде утвърдена от КЕВР и ще се прилага от началото на новия ценови период, 01 юли 2020 г.Цената за достъп за небитовите клиенти ще се изчислява на базата на заявената и предоставената мощност, а не както досега за консумираната електрическа енергия.Новият начин на ценообразуване отразява както възможността във всеки един момент клиентите да ползват предоставената им мощност, така и задължението на ЕРП Север да осигурява същата без оглед на потенциалните искания от други клиенти.Този подход вече се прилага от другите две големи електроразпределителни дружества в Република България, както и от мрежови оператори в други държави от Европейския съюз, като Великобритания, Германия, Австрия, Нидерландия и др.Небитовите клиенти на ЕРП Север ще получат писма-уведомления за актуализация на своите данни, след което, в случай че е необходима промяна, те ще имат възможност в срок до 31 декември 2019 г. да заявят процедура по увеличаване или намаляване на мощността по имейл чрез квалифициран подпис или в Центровете за обслужване на клиенти на компанията.Указания за процедурите по увеличаване и намаляване на мощност, заявления за попълване и списък с необходимите документи са налични на интернет страницата на Електроразпределение Север в секция „Присъединяване и изкупуване“. ", "date": "2019.12.02", "title": "ЕРП Север актуализира данните за предоставена мощност на бизнес клиентите си"}
{"url": "http://www.cross.bg/ybiiistvo-stoyan-doma-1619316.html", "text": "/КРОСС/ Задържаха за 72 часа 37-годишна жена от Варна. Елеонора М. е привлечена като обвиняема за умишленото убийство на родния си баща Стоян М., съобщават от прокуратурата.Тежкото криминално престъпление е било извършено на 29 ноември тази година в дома на 61-годишния Стоян с четири удара с нож.Смъртта на бащата е настъпила вследствие на проникване в аортата.В дома на убития мъж е намерен ножът, както и други веществени доказателства, които уличават родната му дъщеря в умишленото убийство.Разследване ще изяснява причините и обстоятелствата за престъплението, което се наказва с лишаване от свобода от 15 до 20 години, доживотен затвор и доживотен затвор без замяна.", "date": "2019.12.02", "title": "Дъщеря уби с нож баща си"}
{"url": "http://www.cross.bg/nato-vurha-vashington-1619306.html", "text": "/КРОСС/ Очаква се НАТО да поиска група \"мъдреци\" да помогне за реформиране на алианса, след като американският президент постави под съмнение неговото значение, а френският президент Еманюел Макрон заяви, че алиансът умирал.На срещата на върха в Лондон на 4 декември, на която ще се отбележи 70-ата годишнина на НАТО, лидерите на 29-те страни членки ще се опитат да демонстрират единство, но са изправени пред въпроса за бъдещето на водения от САЩ алианс.Европейските съюзници на Вашингтон и Канада не са сигурни какво да очакват от Тръмп, след като на срещата на върха на пакта през юли 2018 г. той разкритикува Германия и заговори за напускането му, преди да го похвали и да си припише заслугите за обещаните реформи.След това Макрон също даде израз на неудовлетворението си от това, което френски дипломати наричат липса на координация в НАТО на политическо ниво и неуспех да се справи с темите табу. По думите на Макрон пактът \"се намира в мозъчна смърт\".Това бе казано след изтеглянето на американските войски от Сирия, подтикнало Турция да предприеме операция срещу кюрдските милиции в Северна Сирия, които смята за терористи, въпреки че именно те помогнаха на Вашингтон да разгроми \"Ислямска държава\" (ИД). Съюзниците на Анкара в НАТО се опасяват, че операцията ще подкопае усилията в борбата с екстремистите от ИД.В отговор на опасенията за бъдещето на пакта срещата на върха вероятно ще приеме френско-германското предложение за сформиране на група от авторитетни имена под ръководството на генералния секретар на НАТО Йенс Столтенберг, казаха дипломати. \"Съветът на мъдреците\"  когато пактът трябва да проведе следващата си среща на върха, като подготвят почвата за реформи. \"Опитваме се да канализираме токовия удар (от коментарите на Макрон), за да структурираме политически дебат\", каза високопоставен френски дипломат, участващ в дискусиите.Целта е да се осигури \"нов баланс в трансатлантическия алианс\", в който, и Европа го признава, Вашингтон поема твърде голямо бреме, каза дипломатът. Групата вероятно ще бъде малка. В нея ще влизат и по-възрастни държавници и личности, които могат да предложат по-радикални идеи.Като жест към Тръмп се очаква на срещата да се постигне сделка съюзниците на САЩ да поемат повече от текущите разходи на пакта и от 2021 г. да се намали размерът на годишната вноска на Вашингтон за финансиране на централата и персонала на НАТО.Лидерите са готови също да удовлетворят искането на САЩ европейските съюзници да имат в пакта повече батальони, кораби и самолети, които да са в бойна готовност, като средство за възпиране срещу потенциална атака на Русия.\"Разбира се, никой на знае какво ще каже Тръмп\", заяви високопоставен европейски дипломат в НАТО и добави: \"Но сега не знаем и какво ще кажат Макрон или (турският президент Тайип) Ердоган.\" Еднодневната среща на върха, която ще се състои в луксозен голф клуб, ще бъде необичайно кратка, за да няма големи възможности за дипломатически спорове, макар че Великобритания, която се готви да напусне ЕС, гори от желание да организира едно образцово събитие.НАТО бе създадена през 1949 г., за да се противопостави на заплахата от комунистическия Съветски съюз, но откри нови цели след анексията на Крим от Русия през 2014 г.Сега пактът е подложен на натиск да помогне за решаване на някои от най-заплетените кризи в света, освен това Вашингтон настоява алиансът да определи позицията си към Китай, който се превръща във все по-голяма военна сила.\"Напрежението в системата е голямо\", каза норвежкият подполковник Стайн Грьонгста пред \"Ройтерс\" по време на тренировка на норвежки войници, които ще помагат в обучението на местните правителствени войски в Ирак под егидата на НАТО.\"За армията е трудно едновременно да осигурява отбрана на територията, обучение и международни операции\", каза той. Това е чувствителен въпрос за Германия, която е най-голямата икономика в Европа, но трябва да разчита на остаряло въоръжение и възнамерява да изпълни целта на НАТО за минималните отбранителни разходи едва през 2031 г.\"Но въпросът все още е дали политиците са готови да похарчат толкова много пари\", каза пред \"Ройтерс\" източник от германската армия. *Източник: ", "date": "2019.12.02", "title": "НАТО ще иска от \"мъдреците\" помощ срещу \"мозъчната смърт\""}
{"url": "http://www.cross.bg/popov-filip-poveche-1619307.html", "text": "/КРОСС/ \"Има обществено съгласие, че е назрял моментът за повече съдебен контрол върху прокуратурата\". Това каза Филип Попов, народен представител и секретар на ПГ \"БСП за България\", пред БСТВ.\"В рамките на тази конституционна рамка, която имаме в момента, БСП сме направили това предложение - актът, с който прокурорът се произнася по това дали да образува едно досъдебно производство, и отказът с това постановление да се образува досъдебно производство да подлежи на обжалване пред съда. Запазва се и възможността, ако това не бъде обжавлано пред съда, по-горестоящият прокурор съответно да упражни контрол\".Така той обясни законодателното предложение на левицата. Попов изрази надежда, че предложението ще срещне подкрепа сред другите парламентарни сили, тъй като така може още другата седмица то да влезе в правна комисия, после да се гласува в заседателна зала и съответно да стане закон.Филип Попов очерта и основните проблеми на изборното законодателство, които, по неговите думи, са се видяли на последните местни избори - над 600 хил. недействителни бюлетини, възможност за административен натиск, вземането на решения в секционните комисии с обикновено мнозинство.\"Това са тежки пороци и водят до изкривяване на представителната демокрация. С едно машинно гласуване, каквото ние искахме, броят на недействителните бюлетини щеше да бъде сведен до минимум\", каза той. Според него  прокуратурата и МВР, органите, които е трябвало да упражнят контрол по време на изборите, са бездействали.\"Понеже на много населени места българите са доведени до състояние на липса на всякакви възможности и перспектива, дървата за огрев победиха демокрацията. Купуваха се гласове с брашно, олио, стоки от първа необходимост. Това показва на какво дередже е обикновеният българин\", добави още той по темата за изборите.Спред Филип Попов управляващите гузно мълчат за Северозапада. От обещаните инвестиции хората там нищо добро не са видяли за 10 години, а регионът изостава все повече и повече. По думите на Попов, когато министри идват в Северозапада то е да закрият нещо и даде за пример такъв случай, когато в химическия завод във Видин са се съкратили 200-300 човека след министерска визита.Според народния представител БСП бележи ръст- като се позовава на изборните резултати от президентските до последните местни избори.\"Вътрешната опозиция в БСП обича да приглася на критикарите от ГЕРБ, че нямаме никакъв растеж. Но те си останаха необосновани и доказаха, че по-скоро са продиктувани от някакъв субективен интерес. Очертахме се като единствената алтернатива на това безхаберно управление. Доказваме го ежедневно със законопроектите, които предлагаме, с \"Визия за България\", като ние сме единствената партия, направила такъв документ в последното десетилетие. На фона на всички социалистически партии в Европа, БСП е единствената , която бележи ръст. Това е така, защото БСП е тази партия, в която хората намират своята надежда за по-добро и социално управление на страната\", каза още Филип Попов.  ", "date": "2019.12.02", "title": "Филип Попов: Назрял е моментът за повече съдебен контрол в прокуратурата"}
{"url": "http://www.cross.bg/iztochvane-voda-dimov-1619308.html", "text": "/КРОСС/ \"Няма незаконна тръба от яз. „Студена, но има нерегламентирано източване към Радомир през помпена станция „Крапец”, обяви пред бТВ министърът на екологията Нено Димов по повод водната криза в Перник, заради която градът е на воден режим от 18 ноември. \"Радомир може да получава питейна вода от яз. „Студена”, но само при аварийна ситуация, а Министерството на околната среда и водите (МОСВ) не е било уведомено за такава\", уточни министърът.Освен нерегламентирано източване на язовира проверка на министерството е установила и липса на разходомер, заради което не може да се каже какво количество вода е източено.МОСВ е направил предписание да бъде поставен такъв. Димов уточни, че само разследване може да установи кой е разрешил нерегламентираното източване на яз. „Студена”.Според него са нужни законови промени, които да забранят използването на вода за питейни нужди и за индустриални. Сега това не категорично забранено. Трябва да се работи и за намаляване на загубите по ВиК мрежата, които за Перник са 75%, каза още екоминистърът.", "date": "2019.12.02", "title": "Димов: Няма незаконна тръба от яз. „Студена”, има нерегламентирано източване"}
{"url": "http://www.cross.bg/organizatziya-vladimirov-rezhim-1619309.html", "text": "/КРОСС/ „Водният режим дава резултат, водата в язовир „Студена“ се е повишила за последните три денонощия с около 100 хиляди кубика“, каза пред БНР кметът на града Станислав Владимиров.Той посочи, че проблемите с ВиК дружеството обаче остават – няма организация по отношение на водоснабдяването на кварталите, които се намират в по-високата част на града, и няма организация за отстраняването на многобройните аварии.„Трябва по-добра организация при спирането и пускането на водата, за да се постигне достатъчно налягане да отиде до високите квартали… Надявам се за по-добра комуникация с новото ръководство на ВиК дружеството и за по-добра организация от тяхна страна“, допълни Владимиров.Сред другите мерки, които да облекчат ситуацията и да се увеличи притокът на язовир „Студена“, са връзка с Владайския канал и сондажи в горната част на язовира. Кметът изрази надежда, че преди април водният режим може да бъде намален в денонощието.Днес Станислав Владимиров и министърът на околната среда и водите Нено Димов ще обсъдят кризата с безводието в Перник и проблема с река Струма.", "date": "2019.12.02", "title": "Кметът на Перник: Водният режим дава резултат, водата в язовир „Студена“ се повиши"}
{"url": "http://www.cross.bg/shtazi-drezden-obira-1619310.html", "text": "/КРОСС/ Музеят на ЩАЗИ в Берлин е бил ограбен миналата нощ, съобщиха днес германските власти. Новината идва след като по-рано тази седмица при драматичен обир на музей в Дрезден бяха задигнати скъпоненности от една от най-големите колекции на съкровища в Европа.Извършителите на обира в Музея на ЩАЗИ, който излага предмети от миналото на тайната полиция на Източна Германия, са влезли през прозорец на първия етаж. Те са откраднали медали и скъпоценности, и са разбили няколко витрини. Часът, в който крадците са проникнали остава неизвестен.Работник в музея е открил счупените витрини в една от залите в неделя сутрин.Германската полиция все още търси четиримата извършители за обира в Дрезден, който беше извършен в понеделник. Задигнатите тогава скъпоценности имат сериозна стойност. Властите предложиха 500 000 евро за информация, която доведе до арест на заподозрян или до възстановяване на откраднатите предмети.", "date": "2019.12.02", "title": " След удара в Дрезден: Обраха и музея на ЩАЗИ в Берлин"}
{"url": "http://www.cross.bg/cherniya-onlaiin-petuk-1619312.html", "text": "/КРОСС/ Американците са похарчили рекордните 7,4 млрд. долара онлайн през Черния петък, отчита компанията за пазарни анализи Adobe Analytics, цитирана от световните агенции. Това е исторически рекорд за покупките, направени в САЩ на този ден през интернет платформи, предава Investor.bg.Петъкът след Деня на благодарността традиционно дава началото на периода на празничните покупки и е белязан от големи намаления в търговската мрежа. Той е следван през последните години от бум на продажбите през интернет в понеделника след празничния уикенд - т. нар. Кибер понеделник. Обемът на онлайн търговията в петъчния ден, 29 ноември, е с едва 500 млн. долара под разходите за пазаруване в мрежата на Кибер понеделника миналата година. Интернет продажбите през Черния петък са скочили с 20% спрямо 2018 година. ", "date": "2019.12.02", "title": "Исторически рекорд: Американците са похарчили 7,4 млрд. долара онлайн на Черния петък"}
{"url": "http://www.cross.bg/slyzhiteli-dokymenti-otdel-1619311.html", "text": "/КРОСС/ \"Еърбъс\" (Airbus) уволни 16 служители без предизвестие във връзка с разследване, свързано с шпиониране на германски военни програми, съобщават медии.Прокуратурата в Мюнхен е започнала разследването през септември, след като компанията известила властите за потенциални нередности с документи за две сделки.Уволнените 16 служители, включително и мениджър на отдел, са заподозрени в индустриален шпионаж и незаконно придобиване на конфиденциални документи за бъдещи проекти за германските въоръжени сили.\"Еърбъс\" е един от основните доставчици за нуждите на германските въоръжени сили и редовно печели договори за снабдяване на армията с нови самолети и хеликоптери.Случаят с индустриалния шпионаж датира от есента на 2018 г., когато служител попитал началниците си и правния отдел дали трябва да има достъп до класифициран документ, който е получил. Последвала голяма проверка на 1.5 милиона документа, разпитани са и служители.Първоначално 90 души били заподозрени в незаконно придобиване и притежание на секретни документи, включително и някои данни от военни договори с армията.", "date": "2019.12.02", "title": "Airbus уволни 16 служители за индустриален шпионаж"}
{"url": "http://www.cross.bg/posoki-shofyorite-dvete-1619313.html", "text": "/КРОСС/ Шофьорите да се движат с повишено внимание от км 42 до 46 на АМ \"Тракия\" и в двете посоки.До 17 ч. днес на пътния участък се полага хоризонтална маркировка.Участъкът е сигнализиран с пътни знаци.", "date": "2019.12.02", "title": "Шофьорите да се движат с повишено внимание на АМ \"Тракия\" и в двете посоки"}
{"url": "http://www.cross.bg/godina-sofiya-razhodite-1619295.html", "text": "/КРОСС/ - Няма изненада в проекта на план-сметката за чистотата. Това е важен документ, тъй като над 15% от приходите и разходите в бюджета на общината се разпределят чрез него. Запазва се трайната тенденция в управлението на ГЕРБ и на кмета Йорданка Фандъкова година след година средствата за почистване на града да се увеличават. Само за последните два мандата те са се удвоили. Логичен е въпросът подобрило ли се е качеството на услугата, двойно по-чист ли е градът ни? Отговор може да даде всеки жител на София. Запазва се и моделът средствата, които се заплащат на частните сметопочистващи фирми прогресивно да се увеличават. В същото време за другите дейности, които се извършват от Столичната община, като управлението на отпадъците, рекултивация на сметища, проектиране на депа, има сериозно неизпълнение. Пример е район \"Кремиковци\", на чиято територия има депо, а голяма част от средствата, предвидени за благоустрояване за тази година, все още не са усвоени.   - За съжаление, честотата на миенето и метенето на улици и булеварди се запазва и през следващата година и е абсолютно недостатъчна, за да се намали запрашеността и да се подобри качеството на въздуха. Миналата година бе предвидено машинно миене 24 пъти за 12 месеца, Сега промяна няма. Всяка година гражданите и бизнесът внасят значително по-големи суми за такса смет, отколкото ръководството на общината разходва.С колегите от БСП в СОС многократно сме поставяли този въпрос - защо не се спазва Законът за местните данъци и такси, който категорично разрешава разходване на събраните средства по това перо само за дейности по чистотата.Отговорът на ГЕРБ е, че ако гражданите платят таксата в рамките на съответната година, парите им отиват за чистота. Ако обаче внесат сумите през следващата година, те се водят недобори и вече могат да бъдат насочени за други дейности, което за нас е неприемливо. Разпределянето на средства в тази област е възможно най-непрозрачната дейност в общината.Когато се представя план-сметката за чистота за следващата година, общината дава отчет за приходите и разходите само за деветмесечието на настоящата. Ние искахме информация за действително направените разходи за 2018 г., за да имаме реална база за сравнение и за да установим разликата в приходите от такса смет и разходите.Оказа се, че през 2018 г. приходите са били 217 млн. лева, а разходите - 206 млн. лева. Разликата от 11 млн. лева може да се използва за удвояване на честотата на уличното миене, например. Често давам за пример в това отношение община Пловдив, където тази дейност се изпълнява много по-често. Улиците там се мият 5 пъти седмично, докато в София това става два пъти месечно. Разликата е огромна. Не е чудно, че при тези обстоятелства София остава водещ град в Европа по отношение на фините прахови частици във въздуха. - Абсолютно нелогично е харченето на 14 млн. лева за ръчно метене и едва 1,4 млн. лева за механизирано. Нищо чудно, че то не е познато на столичани, тъй като малко от тях виждат специализирана техника, с която се почистват улиците. Качеството, което се постига с нея, е в пъти по-високо от ръчното метене. То пък е изключително трудно за контролиране. Изглежда техническият прогрес все още не е достигнал до София. - Районите на София се почистват от частни фирми в момента, с изключение на три от тях, които са поети от общинското дружество \"Чистота-Искър\" - \"Люлин\", \"Красна поляна\" и \"Красно село\". Многократно с колегите от групата на БСП сме поставяли въпроса как то извършва дейностите по сметопочистване и извозване, след като не разполага с необходимата техника. Отговорът е, че наема техника от частни фирми. Според нас обаче \"Чистота-Искър\" трябва да бъде оборудвано със собствена техника. В момента тече обществената поръчка за сметопочистване на 19 столични района, която бе обявена в средата на август и е на стойност над 400 млн. лева за период от пет години. Оказа се, че \"Чистота-Искър\" не успя да отговори на критериите, зададени от общината в конкурса и това означава, че работата му ще бъде още намалена и ще остане само в \"Красна поляна\". - Ние сме заявили още в предизборната си платформа, че ще работим за поемане на дейностите по почистване от общинска структура - предприятие или дружество, каквото в момента е \"Чистота-Искър\".Това е успешният модел, защото всяка частна фирма се стреми и към печалба, но тя е за сметка на гражданите. Въпросът е и в контрола на ефективността на разходите.Във Виена например работи общинско предприятие. Предимството му е, че средствата от такса смет директно формират бюджета му и има пълна публичност в изразходването им. Кметът на общината лично отговаря за провеждането на обществените поръчки за закупуване на техника, материали, горива и няма как да се оправдава с ръководство на търговско дружество.В София, когато има установени тежки нарушения, дежурният модел на ГЕРБ е докладът от проверката да се насочи към прокуратурата и темата се забравя. Убеден съм, че преминаването на цялото почистване на София към общинско дружество е напълно реалистично, и то в рамките на един мандат.Парите от такса смет растат всяка година, което позволява дългосрочно планиране на разходите за нова техника и ресурсът, който сега отива за контрол, може да бъде насочен към ефективна организация на дейността и за административен капацитет. Проблем според мен е и липсата на всякакъв достъп до информационната система за управление на отпадъците. Тя бе въведена през 2015 г., но сведения за нея имат само кметът и администрацията. Чрез системата в реално време се отчитат всички дейности по чистотата, количествата отпадъци, които се събират от целия град, графикът на движение на техниката.Въпреки многократните ни искания за публичност на информацията, тя ни е отказана и системата остава затворена.  *Източник: ", "date": "2019.12.02", "title": "Альоша Даков: Общинска струкура трябва да чисти София"}
{"url": "http://www.cross.bg/manykov-stentove-patzientut-1619294.html", "text": "/КРОСС/ Началникът на кардиологичното отделение в УМБАЛ \"Пловдив\" доц. Иван Мануков искал да постави два стента в сърцето на здрав пациент. Това показа ново разследване на Нова телевизия само два месеца, след като бе разкрито как инвазивният кардиолог от МБАЛ-Пазарджик д-р Петър Лазов получава 57 000 лева заплата и поставя стентове на здрави хора.На 9 октомври Динко Бобчев отива на преглед при доц. Мануков, който се прочу още преди 10 години със заплатата си от 30 000 лева. „”, каза потърпевшият.Мъжът получил и бележка, в която е посочено, че трябва да бъдат поставени два стента. Ако това не се случело до няколко дни, пациентът бил заплашен от масивен инфаркт или инсулт, казали лекарите. Шокиран, Динко Бобчев звъни на свой приятел лекар, който го изпраща за повторен преглед в софийска болница. Там пациентът носи диска с изследването и епикризата. Посреща го проф. Златарева, която категорично заявява, че сърцето му е здраво и не се нуждае от стентове. Думите й потвърждава и друг неин колега – проф. Иво Петров.„”, споделя Динко Бобчев.Проф. Иво Петров, който е и национален консултант по инвазивна кардиология, потвърди, че пациентът е здрав и няма нужда от интервенции. Медикът посъветва всички пациенти да търсят и второ мнение.Така Бобчев се прибира в Пловдив, като не се явява в болницата за поставяне на стентовете.", "date": "2019.12.02", "title": " Още един кардиолог уличен в поставяне на стентове на здрави пациенти"}
{"url": "http://www.cross.bg/iioncheva-protzedyra-stanishev-1619296.html", "text": "/КРОСС/ \"В мой интерес е да съм без имунитет, за да приключи по-бързо разследването. Искането на българската прокуратура имунитетът ми като евродепутат да бъде свален не е изненада за мен\", заяви евродепутатът Елена Йончева в ефира на bTV.\"Европейският парламент се доверява на националните институции и българската прокуратура, това е практика и рутинна процедура. Аз ще запозная моите колеги в ЕП с фактите, за да разберат те как един български гражданин и политик, който изнася тежки корупционни практики в Българи - как той е наказан за това\", обяви тя.Тя уточни, че практиката в Брюксел е оставката ѝ да бъде гласувана, като тя само може да поиска ускорена процедура.Лидерът на европейските социалисти Сергей Станишев обяви, че подкрепя Елена Йончева. Той припомни, че също е минал по този път и е бил със свален имунитет като евродепутат.\"Познавайки я от толкова години, аз съм абсолютно убеден в нейната невинност разбирам как се чувства, защото минах в миналия парламент през същата процедура и аз настоявах за ускорена процедура\", посочи Станишев.Лидерът на БСП Корнелия Нинова обяви подкрепа за Йончева и поиска Сергей Станишев да запознае лидерите на партиите от ПЕС със случая и да излязат с обща позиция в подкрепа на Елена Йончева.", "date": "2019.12.02", "title": "Йончева: В мой интерес е да съм без имунитет"}
{"url": "http://www.cross.bg/kitaii-chrez-rysiya-1619299.html", "text": "/КРОСС/ Днес ще бъде пуснат в експлоатация газопроводът \"Силата на Сибир\", който ще доставя газ от Русия за Китай.Това е най-голямата газопреносна система в Далечния изток на Русия и чрез нея синьо гориво от находищата в Якутия и Иркутска област ще се транспортират както към вътрешния руски пазар, така и до Китай.В церемонията чрез телевизионен мост ще се включат и президентите Владимир Путин и Си Цзинпин, отбелязват информационните агенции. ", "date": "2019.12.02", "title": "Пускат в експлоатация газопровода \"Силата на Сибир\""}
{"url": "http://www.cross.bg/brekzit-zayavi-liderut-1619298.html", "text": "/КРОСС/ Лидери на водещите политически партии на Обединеното кралство се сблъскаха относно Брекзит, здравеопазването и терористичното законодателство в последния телевизионен дебат преди предсрочните парламентарни избори, насрочени за 12 декември, предаде BBC.Ричард Бургън от лейбъристите отказа да каже по време на дебата как ще гласува на референдума за ЕС, който неговата партия обещава да проведе, ако спечели властта.Той защити решението на лидера Джеръми Корбин да остане неутрален в случай на втори референдум, като заяви, че той е \"решен да обедини страната и да излекува разделенията, а не се опитва да ги използва за гласуване\".Консерваторът и главен секретар по финансите Риши Сунак беше принуден да изключи Брекзит без споразумение, ако консерваторите спечелят, но не даде директен отговор.Лидерът на Либералдемократите Джо Суинсън заяви, че е неутрална о темата, че Корбин е \"наблюдател, а не лидер\", но Бургън заяви, че политиката на партията ѝ за отмяна на Brexit е \"не много либерална, не много демократична\".Лидерът на шотландските националисти Никола Стърджън, която също иска да се проведе още един референдум, добави, че е \"ужасно\", че консерваторите искат \"Брекзит на всяка цена\", а лейбъристите \"дори не могат да решат на коя страна са\".Тя настоя Сунак да изключи безрезултатен Brexit в края на следващата година, ако консерваторите не успеят да договорят търговска сделка с ЕС.Обединеното кралство ще продължи да спазва правилата на ЕС при условията на споразумението за ЕС на Борис Джонсън до 31 декември 2020 година. До този момент той обещава, че с Брюксел ще бъдат договорени постоянни търговски отношения.Съпредседателят на Зелената партия Сиан Бери заяви, че най-добрият начин за приключване на процеса по напускането на Съюза е \"повече демокрация\" чрез \"народен вот\".Лидерът на Plaid Cymru Адам Прайс и Суинсън заявиха, че Брекзит трябва да бъде отменен изцяло. Прайс каза, че икономическият ефект от напускането на ЕС ще раздели богатите от бедните и \"няма да бъде отговорът на нашите проблеми\".", "date": "2019.12.02", "title": "Брекзит - основна тема в последния предизборен дебат във Великобритания"}
{"url": "http://www.cross.bg/obshtinite-promeni-obshtini-1619297.html", "text": "/КРОСС/ Данъчната политика на местно равнище през годините  показва, че  след избори се наблюдават по 60-70 примера за повишения на данъците в различни общини. Най-вероятно подобна ще бъде картината и сега, като  през 2020 и 2021 г. поне половината общини ще предприемат някакви стъпки за увеличение на местните налози, твърди Петър Ганев от Института за пазарна икономика. Тази сметка изключва такса смет, която също ще върви нагоре. Според Ганев тази вълна от по-високи местни данъци в известен смисъл ще отговори на призива на финансовия министър, общините да използват по-активно данъчните си правомощия, но в същото време няма да промени драматично структурата на общинските бюджети. Зависимостта от държавния бюджет и европейските средства, от една страна, и липсата на адекватен ресурс за публични инвестиции, от друга, ще остане. Темата за фискалната децентрализация - преотстъпването на 1/5 от приходите от подоходното облагане на физически лица към общините, не само няма да изчезне, а ще бъде все по-актуална. Само с имуществени данъци няма как да се постигне финансова самостоятелност, твърдят от ИПИ. Безспорно най-големият фокус попада върху Столичната община, тъй като увеличението е първо от поне 10 години и обичайно медийното внимание се фокусира върху столицата. Едно от предизвикателствата пред новата общинска управа е как да финансира инвестиционната си програма, особено в новите квартали, където липсва адекватна инфраструктура.Има два начина това да се случи през данъците - единият е през промени в данъчната основа на имущественият данък, другият е през повишена ставка на данъка върху сделките. Ако не можеш да направиш първото, опираш до второто.Това се случва и в София. Големият проблем в облагането на имотите в столицата е именно в данъчната основа и конкретно в зонирането.Промяната обаче е политически трудна.Последното предложение за подобна реформа беше на Минко Герджиков през 2011 г.Предложението за ново зониране тогава предизвика скандал и доведе до неговата оставка. Подобно решение е трудно, но има и друго.Очакването на общините (не само на София) е, че скоро ще има законодателни промени, които да променят формулата за данъчната оценка на имотите и/или направо да обвържат данъка с пазарната оценка. Това би решило проблема на столицата с районирането, и особено спрямо новите престижни квартали, без да се влиза в голям скандал. Чакането обаче може да се превърне и в капан -  отлагаш решение заради очаквани законодателни промени, които обаче също може винаги да се отлагат, твърди Петър Ганев.Според него по-високите данъци на много места бяха очаквани.Без фискална децентрализация и с калпава данъчна основа за имотите, всички общини имат стимул да бутат данъка върху сделките нагоре - не е случайно, че това е единственият данък, при който общините масово отиват на максималната ставка - 3 на сто. ", "date": "2019.12.02", "title": "Половината общини вдигат данъците"}
{"url": "http://www.cross.bg/roiiters-frantzisk-virys-1619300.html", "text": "/КРОСС/ На меса във Ватикана Папа Франциск отправи критики към консуматорското общество, предаде Ройтерс. Изявлението му бе по повод изминалия Черен петък и днешния Киберпонеделник, с които започнаха и големите коледни намаления в магазините.\"Скъпи братя и сестри, консуматорството е вирус, който атакува вярата в нейните корени, защото ви кара да вярвате, че животът зависи само от това, което имате. Когато живеете за придобивки, те никога не са достатъчни, алчността расте и накрая човек е винаги недоволен и гневен\". Междувременно папа Франциск защити традицията да се разполагат инсталации, изобразяващи Рождество Христово, на обществени места, съобщи Ройтерс.В градчето Гречо, източно от Рим, където през 1223 г. започват да се поставят сцени на Рождеството, той подписа апостолическо писмо за значението и важността на тази традиция.\"С това писмо искам да насърча хубавата семейна традиция за поставяне на сцена на Рождеството в дните преди Коледа, но също така и за поставянето й на работното място, в училища, болници, затвори и площади\", се казва в документа.Всяка година около Коледа тези сцени стават обект на полемика в страни като Съединените щати и Франция. Разполагането  им на площади често е критикувано от атеисти, поддръжници на свободното слово или секуларистки организации, отбелязва Ройтерс.", "date": "2019.12.02", "title": "Папа Франциск: Консуматорското общество е \"вирус, който атакува вярата в нейните корени\""}
{"url": "http://www.cross.bg/byrya-silni-snegovalezhi-1619303.html", "text": "/КРОСС/ Увеличава се броят на жертвите на силната зимна буря в Съединените щати, предаде Асошиейтед прес. В Мисури, по данни на властите, в събота са загинали трима души, след като колите им били отнесени от наводнени пътища. За смъртен случай беше съобщено и в Луизиана, където е загинал 48-годишен мъж. В централна Аризона са открити телата на две малки деца, след като автомобил бил отнесен от придошъл поток. Трето дете е в неизвестност. Смъртен случай, свързан с бурята, е регистриран и в Южна Дакота.Основни магистрали отново бяха отворени в щатите Уайоминг и Колорадо, ден след като обилните снеговалежи и силни ветрове формираха виелици и пътищата бяха задръстени заради снегонавявания.Националната метеорологична служба издаде предупреждения за зимна буря, като се очакват силни снеговалежи и ниски температури за Ню Ингланд и Ню Йорк.Губернаторът на Ню Йорк Андрю Куомо съкрати свое пътуване до Пуерто Рико и се върна у дома, за да се включи в усилията за справяне с бурята.", "date": "2019.12.02", "title": "Жертвите на зимната буря в САЩ се увеличават"}
{"url": "http://www.cross.bg/markovski-nevena-slyzhitelka-1619301.html", "text": "/КРОСС/ Адвокатът Марин Марковски се пита къде са парите, източени от сметки на клиенти от банковата служителка Невена. Фактът на престъплението е доказан, но къде са парите, смята Марковски.В студиото на Нова телевизия адвокатът обясни механизмът, формулират от вътрешния ред на банката, според който при теглене на пари и всякакви операции съответната служителка трябва да уведоми своя колежка, като да потвърди трансакцията. В случая явно това не е направено, посочи Марковски. Това е скучен, но много важен механизъм, по който действат банковите институции, и контролът там би трябвало да е много стриктен: Банката би трябвало много повече да охранява влога, отсече адвокат Марковски.Марин Марковски е скептичен и по версията, че Невена е извършила престъплението с ясното съзнание да излежи съответните години присъда и след това да си харчи, източените и укрити пари.\"На пръв поглед може и да си струва, но това не е така\", обясни адвокатът, според когото парите проста са скрити.Ако делото върви по съкратеното съдебно следствие от присъда 18 години затвор, стават 12. Така Невена може да излезе след 6 години.\"От диванчето в хола изглеждат много лесни тези 6 години в Сливенски затвор\", разясни Марковски, но отхвърли тезата като възможна. Условията, чисто човешки, в затвора са изключително тежки, посочи още адвокатът.Марковски не вярва и тезата на обвинението, че банковата служителка е била толкова влюбена, че да е извършила престъплението, за да угоди на своя виртуален приятел. Според адвоката жените в днешното време не правят така.Припомняме Варненският окръжен съд остави за постоянно в ареста банковата служителка Невена, източила близо 1 млн. лева от сметки на клиенти.38-годишната Невена - специалистката в отдел \"Банкиране на дребно\" във варненски офис на банка, беше привлечена като обвиняема за длъжностно присвояване в особено големи размери, представляващо особено тежък случай.Според тезата на обвинението тя е теглила парите и ги е изпращала на своя виртуален любовник от монтанското село Мокреш.Самият той не е привлечен като обвиняем, тъй като няма доказателства за съучастие. Той твърди, че е получил и взел около 15 хиляди лева само от Невена.", "date": "2019.12.02", "title": "Марковски пита къде са парите, източени от банковата служителка"}
{"url": "http://www.cross.bg/dyado-koleda-vsichki-1619302.html", "text": "/КРОСС/ Зимата наближава и идва време за празници и мно-о-о-о-го подаръци! И тази година Varna Mall ще даде най-атрактивния старт на морската обиколка на Дядо Коледа. По традиция любимецът на всички деца „каца“ с „крилатата“ си шейна на покрива на търговския център и се спуска от него пред очите на малчуганите заедно с чувала си, пълен с подаръци за тях.През 2019 г. денят на голямото посрещане на Дядо Коледа е 2 декември, понеделник.Забавното тържество в чест на скъпия гост започва в 18:00 часа край празничната елха, Захарната къщичка и танцуващите мечета в отрупания с коледни сладки приказен кът в централното фоайе на Varna Mall. Тази година, освен джуджетата, на помощ на Дядо Коледа ще се притече и Зайо Байо.За всички деца дългоушкото е приготвил голяма торба с вкусни пшенични пръчици с играчка-изненада, които белобрадият старец лично ще раздаде на малките гости на тържеството. Както винаги, край елхата ще има много игри и викторини, а за малчуганите, които се представят най-добре, ще има още примамливи изненади от Зайо Байо и специални награди от наемателите в търговския център. Белобрадият старец ще остане във Varna Mall чак до края на годината, за да могат всички малчугани да се снимат с него за спомен в коледния кът. А всяка снимка, направена от „официалния фотограф“ на Дядо Коледа, осигурява участие в онлайн фотоконкурса „Усмивки с Дядо Коледа” във фейсбук страницата на търговския център.Там в специален албум ще бъдат подредени всички фотографии на желаещите да се включат в конкурса, а първите три, събрали най-много харесвания през периода 4 декември 2019 – 5 януари 2020 г., ще спечелят атрактивни награди.", "date": "2019.12.02", "title": "Варна отново е първата „морска“ спирка на Дядо Коледа"}
{"url": "http://www.cross.bg/imperator-napoleon-repyblika-1618976.html", "text": "/КРОСС/  - Българският монах Киприан е ръкоположен за митрополит на Киев и Литва. - Наполеон Бонапарт е коронован в катедралата Нотр Дам за император на Франция. - Армията на Наполеон Бонапарт удържа голяма победа в битката при Аустерлиц срещу обединената армия на Русия и Австрия. - Австрийският император Фердинанд I абдикира и за император е провъзгласен неговият племенник Франц Йосиф I. - Установена е Втората империя във Франция, начело с Наполеон III, след премахването на Втора република. - Руският император Александър II слага началото на така нар. Селска реформа в Русия - премахване на крепостното право в тази държава.- Основан е чешкия футболен клуб СК Славия в Прага. - Алберт Айнщайн публикува знаменитата си Теория на относителността. - Лев Троцки е изключен от болшевишката партия на СССР с мотив антипартийна дейност. - САЩ и Великобритания обединяват окупираните от тях зони в западна Германия, наричайки тази територия Бизония; през 1948 г. е присъединена френската окупационна зона, обазувайки Тризония, върху която територия през 1949 г. е създадена Федерална република Германия. - Студената война: В свое изказване, кубинският лидер Фидел Кастро обявява, че е последовател на идеите на Карл Маркс и Ленин и че Куба ще приеме като форма на управление комунизма. - Сформирана е федерацията Обединени арабски емирства.- Кралят на Лаос е принуден да абдикира, страната е обявена за народна република, а денят се чества като национален празник.- В университета в Юта 61-годишният зъболекар Барни Кларк става първият човек, на когото е присадено изкуствено сърце (той живее 112 дни с него). - започва срещата край Малта, белязала края на студената война. - Изстрелян е космическият апарат СОХО (съкратено от английски „Слънчева хелиосферна обсерватория\") по съвместна мисия на ЕКА и НАСА.- Пуснат е в експлоатация първия реактор на АЕЦ „Черна вода\". ", "date": "2019.12.02", "title": "2 декември в историята"}
{"url": "http://www.cross.bg/avakym-prorok-vikam-1618975.html", "text": "/КРОСС/ Св. пророк Авакум живял 650 години преди Рождество Христово, предсказал бедствията, които щели да постигнат Юдея. И действително, халдейският цар Навуходоносор превзел Йерусалим, разрушил храма и откарал в плен много юдеи.се обръща към Бога Авакум, измъчван душевно поради нечестието на своя народ.(Авак. 1:2-3)По предание пророк Авакум умрял в дълбока старост.", "date": "2019.12.02", "title": "Св. пророк Авакум"}
{"url": "http://www.cross.bg/tema-bulgariya-ministur-1619284.html", "text": "/КРОСС/  От кого ще свали довериeто си „Атака\"? Говори лидерът на партията Волен Сидеров; Защо си тръгва социалният министър Бисер Петков? Анализ на експертите; След скандалите в българския футбол, ще успее ли националният ни отбор да се класира на Европейското? Прогнозата на Валентин Михов; Ще бъдат ли разделени курортите ни на шумни и тихи след поправките в Закона за туризма?; Кога да очакваме първия сняг и какви ще са температурите през декември? Говорят синоптиците; Нов социален министър и смяна на областния управител на Перник. Какво стои зад рокадите във властта и има ли политическо напрежение?; България се сбогува със Стефан Данаилов. В деня на поклонението пред легендата на киното и театъра ни, Вежди Рашидов със спомени за Ламбо; Престъпление от любов за милион лева. Още за схемата на задържаната банкерка и какво ще е наказанието й. Гост: Адвокат Марин Марковски; Нагла кражба. Разбиха колата на майка на болно дете и взеха пари, събрани за сина й от дарения; „На твоя страна\": Лъжат ли ни търговци с кисело зеле и туршии, ферментирали буквално за два дни? Опасни ли са купешките туршии по пазарите?; Меренето на Коледните елхи започва. На живо, от Димитровград: Румен Бахов, за състезанието между кметовете;Алисия и Дивна, ексклузивно, след като паднаха маските на Принцесата и Пилето; ", "date": "2019.12.02", "title": "Тeми и гости в сутрешните блокове на телевизиите на 2 декември"}
{"url": "http://www.cross.bg/chasa-provede-zala-1619285.html", "text": "/КРОСС/ От 14.00 часа в Европейския парламент вицепрезидентът Илияна Йотова ще открие конференция „12 години Механизъм за сътрудничество и проверка в България: Равносметка“.Министър-председателят Бойко Борисов ще участва в 25-та Конференция по изменение на климата.От 10.30 часа в зала „Проф. Марин Дринов“ на БАН ще бъдат представени научни разработки за съхранение на енергия от възобновяеми енергийни източници.От 10.30 часа в сградата на СДВР на ул. \"Антим I\" № 5 ще се проведе брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Ще участват главният секретар на МВР главен комисар Ивайло Иванов и директорът на СДВР ст. комисар Георги Хаджиев.От 11.00 часа президентът Румен Радев ще приеме почетния караул и ще поднесе венец пред Паметника на загиналите медицински чинове за свободата и обединението на България. От 11.30 часа в киносалона на ВМА президентът Румен Радев ще участва в Тържественото събрание на личния състав на Академията.От 11.00 часа в сградата на иновационен форум „Джон Атанасов“ в София Тех Парк ще бъде учреден Експортен хъб България.От 11.00 часа в Аулата на Ректората на Софийския университет проф. Алън Грийр ще бъде удостоен с почетното звание „Доктор хонорис кауза“.От 11.00 часа в пресклуба на БТА на бул. “Цариградско шосе“ 49 ще се проведе пресконференция „Специализираните предприятия и защитената заетост – неизползван потенциал за заетост сред хората с увреждания.“От 14.00 часа в УМБАЛ „Св. Иван Рилски“ в Клиниката по нефрология започват безплатни прегледи за подагра.От 17.00 часа в галерия „София“ на Столична библиотека ще бъде открита фотоизложбата „Следи от улицата“.От 17.30 часа във Френския културен институт официално ще бъдат открити XV-ите Дни на предизвикателствaтa.От 17.30 часа в зала 1 на НДК ще има представление държавният балет на лед „Санкт Петербург“.От 18.00 часа пред Съдебната палата ще се проведе протест против назначаването на Иван Гешев за главен прокурор и срещу възможността досегашният главен прокурор Сотир Цацаров да стане председател на КПКОНПИ.От 18.30 часа в Дома на киното ще се проведе Иранска вечер с прожекцията на филма на режисьора Джафар Панахи „Три лица“.От 20.00 часа в Зала „Арена Армеец“ ще се проведе специален предколеден концерт на AL BANO & ROMINA POWER.От 11.00 часа в зала 5 на Община Благоевград ще се проведе пресконференция за коледния фестивал на Общината, съпътстващи събития, участници.От 13.00 до 17.30 часа на адрес: ж.к. \"Братя Миладинови\", бл. 56, вх. А ще се проведе кастинг за персонажи, които да участват в заснемането на рекламни филми за забележителностите на България.От 18.30 часа в залата на Драматичен театър „Адриана Будевска“ ще се проведе концерт на композитора Руслан Карагьозов.От 18.00 часа в зала „Петя Дубарова“ ще бъде открита изложбата „Цветоморие“ на Радка Караиванова.От 14.00 часа на Сцена „Ротонда“ в Операта ще се проведе пресконференция за празнични акценти в XX Коледен музикален фестивал и X Коледни театрални седмици, както и за премиерата на балета „Копелия“ от Лео Делиб, която ще бъде представена от 19.00 часа на Основна сцена.От 13.00 часа пред паметника „Майка България“ ще се проведе здравнообразователна кампания под надслов „На хорото се хвани, СПИН така не се лови!“, организирана от РЗИ, Общината, Младежкия дом, БМЧК, ЦМЕДТ „Амалипе” и Градския ученически парламент.От 17.30 часа в Народно читалище „Обединение 1913“ проф. Боян Биолчев ще представи новата си книга „Преселението“.От 17.30 часа в читалище „Братство” ще бъде открита изложба - икони на Димитър Димитров.От 17.30 часа в Клуба на дейците на културата депутатът Маноил Манев ще представи новия си роман „Орденът на оръжието.От 11.00 часа в зала „Магнум” на Втора клинична база ще се състои Тържествена промоция на Випуск 2019 млади лекари на Факултет „Медицина” на Медицинския университет.От 17.30 часа на пл. ,,Възраждане\" ще бъдат запалени светлините коледната елха с участието на вокална група към НУ „Христо Ботев“ и фолклорен ансамбъл „Нашенчета“.В 09.00 часа в Голямата Аула на Аграрния университет министърът на земеделието, храните и горите Десислава Танева ще присъства на представянето на SWOT анализа за околна среда и климат, изготвен от университета. В рамките на срещата ще се проведе и дискусия на тема „Добрите практики в Новата зелена архитектура“, организирана при изпълнение на Комуникационната стратегия на МЗХГ за новата Обща селскостопанска политика.От 09.00 часа в зала 2 на Окръжния съд ще се гледа делото срещу Веска Х., обвинена за умишлено убийство на съпруга си.От 10.00 часа на ул. „Стойчо Мушанов“ Областният съвет на БЧК ще открие програмата за предоставяне на хранителни продукти.От 13.30 часа в Зала № 2 5 наказателен състав на Районния съд ще разгледа делото срещу Виолета Т. и Васил Г., обвинени за транспортиране на лице през границата с цел отнемане на телесен орган – бъбрек.От 13.30 часа в зала 1 на Апелативния съд ще се проведе заседание по делото, образувано по протест на Окръжната прокуратура срещу решение на Окръжен съд, с което проф. С. В. е признат за невинен по повдигнатото му обвинение за вземане на подкуп от студент.От 11.00 часа на ул. „Болярска“ № 2 ще се проведе пресконференция и официална церемония на първата копка за стартиране на проект за изграждане на център за грижа за лица с психични разстройства.Пред областна администрация ще се проведе втори пенсионерски протест. ", "date": "2019.12.02", "title": "Предстоящи събития в страната на 2 декември"}
{"url": "http://www.cross.bg/rodeni-na-dekemvri-1619286.html", "text": "/КРОСС/ , консултант към Клиниката по гръдна хирургия на УМБАЛ \"Софиямед\", член на лигата \"Лекарите, на които вярваме\";, режисьор;, писател;, политолог;, финансист, бивш зам.-председател на КФН;, художник и скулптор;, председател на Асоциацията на месопреработвателите в България;, говорител на Върховния комисариат на ООН за бежанците в България;, кинодраматург и сценарист;, общински съветник в Банско, бивш кмет на града;, журналистка;, актриса; ", "date": "2019.12.02", "title": "Родени на 2 декември"}
{"url": "http://www.cross.bg/denya-vyatur-temperatyri-1619289.html", "text": "/КРОСС/ В сутрешните часове днес на места в равнините ще се образува мъгла. През деня вятърът ще се ориентира от югозапад, ще се усили, особено в източната половина от страната и дневните температури слабо ще се повишат.Такава е прогнозата за времето на Националния институт по метеорология и хидрология. Атмосферното налягане ще се понижава и към края на деня ще бъде по-ниско от средното за декември.Над  през деня от запад облачността, средна и висока, ще се увеличава. Ще духа до умерен югозападен вятър. Максимални температури на въздуха: 10°-11°. Температурата на морската вода е 14°-15°. Вълнението на морето ще бъде 2-3 бала.Над  облачността ще се увеличава и вплътнява, но все още валежи не се очакват. Ще духа силен, по билата и временно бурен вятър от запад-югозапад. Максимална температура на височина 1200 метра около 5°, на 2000 метра – около 0°.През нощта срещу вторник от север ще започнат валежи от дъжд, които ще продължат през деня на юг. От северозапад, с умерен и временно силен вятър, ще нахлува студен въздух. С понижението на темпертурите, отначало в Северна България и по високите полета дъждът ще преминава в сняг.", "date": "2019.12.02", "title": "Ето какво време ни очаква през новата седмица в началото на декември"}
{"url": "http://www.cross.bg/sega-monitor-chasa-1619287.html", "text": "/КРОСС/  - В ГЕРБ не стига да си експерт, за да си министър;- АПИ е благословила позлатяването на „Струма\" в района на Кресна; - Борисов: Време е за дебат -тецове и стари коли или дълъг живот; - Опасност от спекула с цените на стоките; - Шофьори взимат по 5000 евро да возят наркотици; - Близо 5 млн. лв. глоби за мръсен въздух и вода; - Кабинетът има месец да изхарчи близо 3 млрд. лв.; - Прокуратурата отказва да говори за ТЕЦ „Варна\" на Доган; - Затягат контрола на ВиК-операторите; - 4 хеликоптера спасяват болните; - България и Турция вписват „Св. Стефан\" в ЮНЕСКО; - Посрещаме руския премиер Медведев в понеделник;- Седем гигантски US компании идват у нас; - Студенти учат български в истанбулския университет; - Инсулти удариха 11 000, инфаркти покосиха 10 000 души; - Теч от горивото подпалил изгорелия автобус; - Адвокат Емил А. Георгиев: \"Прокуратурата и КПКОНПИ имат обща пъпна връв\"; - Менда Стоянова председател на парламентарната бюджетна комисия: Защо общините не се сдружават и не ползват споделени услуги, за да събират повече от местните данъци; - Андрей Слабаков, евродепутат от ВМРО и групата на Европейските консерватори и реформисти, пред „Труд\": Човекът е най-застрашеният вид в дефилето на Кресна; - Доцент д-р Ана Кочева, езиковед: \"Учениците нямат драма с Под игото\"; - Проф. Леандър Литов, ръководител на българския екип към Европейския център за ядрени изследвания (CERN): \"Името на България е добре познато в ЦЕРН, специалистите ни са високо ценени\";- Иновациите в училище не са просто нови технологии; - Само 25 км остават от Струма но те са най-сложни и спорни; - Конституцията не е индулгенция за лошо управление; - Франция е с предимство в групата на смъртта; - Замърсяването - не мит, а реалност; ", "date": "2019.12.02", "title": "Преглед на печата за 2 декември"}
{"url": "http://www.cross.bg/riba-hranite-agentziyata-1619291.html", "text": "/КРОСС/ Засилени проверки на търговците на риба преди Никулден. От Агенцията по безопасност на храните ще инспектират водоеми за развъждане на жива риба, както и търговски обекти, предлагащи риба и рибни продукти.Целта е да се пресекат нелоялни практики и злоупотреби. Разбира се, ще се следи и за качеството, произхода и срокa на годност на тези продукти.От Агенцията по храните припомнят също, че всеки един от нас може да подава сигнали.", "date": "2019.12.02", "title": "Засилени проверки на търговците на риба преди Никулден"}
{"url": "http://www.cross.bg/tynis-dyshi-zdraveopazvaneto-1619292.html", "text": "/КРОСС/ 26 са загиналите при катастрофата на туристически автобус в Тунис, в който са пострадали предимно ученици и студенти, предаде местната радиостанция „Mozaique FM”, цитирана от РИА новости.Според изявлението на Министерство на вътрешните работи автобусът се преобърнал и излетял в канавка. В него са пътували 43 души, повечето – ученици и студенти, които са пътували на екскурзия извън града.Съобщава се, че автобусът пътувал от столицата Тунис е принадлежал на една от частните туристически агенции в града.Автобусът се насочвал към град Айн Дарахим, а инцидентът е станал в района на Айн ал Сенуши в провинция Бежа в северозападната част на страната.Пред радиостанцията говорителят на Министерството на здравеопазването Шокри Нафти каза, че според последните данни загиналите са 26 души.Според тунизийските медии президентът Кийс Саид и премиерът Юсиф Шахид са посетили мястото на бедствието.В същото време Съветът на народните депутати (Парламентът) на Тунис издаде изявление, в което поиска от министрите на вътрешните работи и здравеопазването да следят спасителната операция и да предоставят материална и психологическа помощ на семействата на жертвите.От своя страна Министерството на здравеопазването на Тунис обяви национална кампания за кръводаряване за ранените.", "date": "2019.12.02", "title": "26 души загинаха в катастрофата с туристически автобус в Тунис "}
{"url": "http://www.cross.bg/borisov-klimatichnite-klimata-1619293.html", "text": "/КРОСС/ Делегати от близо 200 държави ще се опитат да уточнят последните детайли по правилата за прилагане на Парижкото споразумение, включително как да се създаде функционираща система за международна търговия с емисии и как да бъдат компенсирани бедните страни за загубите, които понасят от покачването на морското равнище и други последици от климатичните промени, информира Асошиейтед прес.25-ата конференция по изменение на климата ще продължи до 13 декември.Генералният секретар на ООН Антониу Гутериш предупреди вчера, че усилията, които се полагат досега в света за борба с климатичните промени, са крайно недостатъчни и точката, от която няма връщане, вече не е отвъд хоризонта.Светът има научното познание и техническите средства да задържи глобалното затопляне до 1,5 градуса по Целзий, както е предвидено в Парижкото споразумение за климата, но липсва политическата воля за това, каза генералният секретар на ООН.Той призова човечеството да прекрати \"войната срещу природата\" и изрази убеденост, че това е възможно.В рамките на форума ще се проведе среща на държавните и правителствените ръководители на ЕС.В работата на форума ще се включи и българският министър-председател Бойко Борисов. Той ще представи позициите на България по важни въпроси и приоритетни теми, свързани с изпълнението и отчитането на целите на Парижкото споразумение от 2015 година.Пред журналисти министър-председателят вчера отбеляза, че се очаква страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави.\"Отивам, защото европейският парламент и Европейската комисия поставят проблема с климатичните проблеми на първо място и се очаква по тази тема да има още по-голямо финансиране, посочи Борисов. По тази тема ще се опитам да защитавам нашите въглищни централи и някои вредни производства, които за съжаление имаме. Те обаче казват - мислете първо за продължителността и за качеството на живот - за пет или десет хиляди души можете да намерите работа. Чистотата на въздуха трябва да е тема на широк обществен дебат\", каза Борисов.Здравето трябва да е на първо място. За да увеличим продължителността и качеството на живот, сигурно ще струва скъпо, но ще се опитаме да го направим, изтъкна премиерът. Ще защитавам нашите позиции към момента, ще опитам да отлагам, но ако трябва да съм честен, трябва широк дебат дали искаме да живеем в смог, заяви Борисов.Цитиран от някои медии, Борисов е заявил, че е време за дебати какво искаме: ТЕЦ-ове (на въглища), стари коли, мръсен въздух или по-дълъг живот.Европейският съюз е отговорен за едва 9 процента от парниковите емисии в света, затова страната ни застъпва становището, че ЕС не може да се справи самостоятелно с проблема без поне толкова активно участие и на другите големи емитери (Китай, Индия и САЩ), се посочва в официално прессъобщение на МС. В същото време Европа, благодарение на опита и силно развитите си технологии, играе водеща роля в борбата с климатичните промени.", "date": "2019.12.02", "title": "200 страни обсъждат как да спасят планетата от климатичните промени"}
{"url": "http://www.cross.bg/lesni-dobrite-kratki-1618974.html", "text": "/КРОСС/ \"Добрите думи може да са кратки и лесни за казване, но ехото им е наистина безкрайно.\"майка Тереза", "date": "2019.12.02", "title": "Добрите думи може да са кратки и лесни за казване"}
{"url": "http://www.cross.bg/evroviziya-novinata-victoria-1619314.html", "text": "/КРОСС/ Над 80 международни медии отразиха официалното представяне на Виктория Георгиевa – VICTORIA, която ще бъде българският представител на Евровизия 2020.Новината беше официално обявена на 25 ноември и предизвика интереса на журналисти от Германия, Великобритания, Холандия, Македония, Испания, Грузия, Сърбия, Швеция, Чехия, Гърция, Австрия, Кипър, Италия, Исландия, Австралия и други. Сред тях има представители на телевизии, радио станции, новинарски сайтове, лайфстайл и музикални издания и специализирани медии с фокус върху конкурса.Най-голямата украинска телевизия СТБ посвети на младата изпълнителка от България , в която я представи и обърна специално внимание на последния ѝ хит с международно звучене. Новината беше отразена и от испанската телевизия , както и от популярното иберийско издание.Изборът на Виктория привлече вниманието на големите новинарски сайтове  и  в Холандия,  в Украйна,  в Сърбия и  в Македония.Редица лайфстайл и музикални издания в цяла Европа също писаха за българската представителка на Евровизия. Сред тях са британското издание , полското , гръцкото SigmaLive, македонското , кипърското  и други. Новината беше отразена и от най-големите специализирани сайтове посветени на Евровизия – , , , ,  и .Последният хит на VICTORIA “I Wanna Know”\n\t\t\t\t\tНовината за обявяването на българската изпълнителка получи подобаващо отразяване и в България от над 130 медии.Проектът за участието на България в Евровизия 2020 се реализира като публично-частно партньорство между Българска национална телевизия и Ligna Group. Българската песен на Евровизия ще бъде представена в началото на месец март 2020 година. Тазгодишното издание на музикалната надпревара ще се проведе на 12, 14 и 16 май и ще се излъчва на живо по БНТ 1. На 28 януари ще се изтегли жребий, на който ще стане ясно в кой от двата полуфинала ще участва България.Видео представяне на VICTORIA\n\t\t\t\t\t", "date": "2019.12.02", "title": "Широк международен отзвук за българския представител на Евровизия 2020 VICTORIA (Видео)"}
{"url": "http://www.cross.bg/dekemvri-vuzrastnite-polychavat-1619319.html", "text": "/КРОСС/ Пенсииите за този месец ще бъдат плащани от 9-и декември, понеделник. В същия ден сумите ще бъдат преведени по сметките на тези от възрастните хора, които получават пенсията си по банков път. ", "date": "2019.12.02", "title": "На 9-и декември започва изплащането на пенсиите"}
{"url": "http://www.cross.bg/teatur-poklonenieto-stefan-1619320.html", "text": "/КРОСС/ Площадът пред Народния театър \"Иван Вазов\" почерня от хора, които отидоха на поклонението на Стефан Данаилов.Първа с него се прости лидерката на БСП Корнелия Нинова. Заедно с нея беше и цялата парламентарна група на БСП,  които си взеха последно сбогом със съпартиеца си.На поклонението освен политици присъстваха актьори, общественици, почитатели на незабравия актьор.Сред присъстващите на поклонението бяха Вежди Рашидов, Ненчо Илчев, Нона Йотова, Любо Нейков, Татяна Лолова, Георги Първанов.Премиерът Бойко Борисов, който е на посещение в Испания, изпрати венец с бели цветя.Столичния кмет Йорданка Фандъкова също изпрати венец. Такива има и \"Сатиричният театър\", \"Младежки театър \"Николай Бинев“, Народен театър \"Иван Вазов\", \"Театър 199\", Красимир Каракачанов, Български олимпийски комитет, БНБ, Народното събрание, Комисия по култура и медии, Сергей Станишев, Министерство на Културата и още много.Любимият на поколения българи актьор почина на 27 ноември на 76-годишна възраст след продължително боледуване.Той оставя след себе си близо 150 роли на театралната сцена, на малкия и големия екран.Носител е на десетки престижни награди, сред които и най-високото отличие на държавата – орден „Стара планина\".Преподаваше над 30 години в НАТФИЗ, последният му випуск изигра на 29 ноември дипломния си спектакъл и го посвети на Мастъра, както студентите наричаха Стефан Данаилов.Стефан Данаилов остави следа и в политиката - беше депутат с шест мандата в Народното събрание, както и министър на културата (2005-2009). През 2011 г., заедно с Ивайло Калфин, са кандидати за президент и вицепрезидент от \"Коалиция за България\".", "date": "2019.12.02", "title": "Последно сбогом с великия Стефан Данаилов!"}
{"url": "http://www.cross.bg/atletiko-barselona-mesi-1619305.html", "text": "/КРОСС/ С късен гол на Лионел Меси \"Барселона\" пречупи \"Атлетико\" (Мадрид) в дербито на 15-ия кръг в Ла Лига. Каталунците се наложиха с 1:0 във визитата си на \"Уанда метрополитано\", което им позволи да останат на върха в класирането.\"Барселона\" има 31 точки, с колкото е и \"Реал\" (Мадрид), като двата тима делят първата позиция. Трети е \"Севиля\" с 30, а \"Атлетико\" остана едва шести, като има шест точки по-малко от каталунците.Победата е първа за \"Барселона\" на новия стадион на \"Атлетико\", след като предишните два мача завършиха 1:1.Дербито на кръга в Испания предложи много емоции. През първата част \"Атлетико\" имаше по-чистите положения, като удари греда, а веднъж и Марк-Андре тер Стеген трябваше да се намесва решително след изстрел с глава на Алваро Мората.\"Барселона\" имаше предимство след почивката, като не позволи на \"Атлетико\" да отправи нито един точен удар за вторите 45 минути. Каталунците действаха по-агресивно, но въпреки натиска си не успяваха да стигнат до гол.Всичко се промени в 86-ата минута, когато Меси тръгна през центъра на терена, направи двойно подаване със Суарес и с красив изстрел с левия крак реализира - 0:1.", "date": "2019.12.02", "title": "Меси изведе \"Барселона\" до успех в сблъсъка с \"Атлетико\""}
{"url": "http://www.cross.bg/sveta-predstavi-katereneto-1619304.html", "text": "/КРОСС/ Фестивалът на екстремните спортове \"Дни на предизвикателствата\" ще предложи богат и разнообразен подбор от филми. Любителите на активностите сред природата ще могат да се насладят на 14 продукции, свързани с алпинизма, катеренето, парапланеризма, бягането, ветроходството, ските и сноуборда.Събитието ще се проведе от 2 до 5 декември във Френския културен институт и Университета по архитектура, строителство и геодезия.И тази година фестивалът ще представи приключения от различни точки на света, красотата на природата и начините за нейното опазване, като водеща тема е биоразнообразието.Сред филмите в програмата е проектът на българския парапланерист Веселин Овчаров - \"Acro Cross: Страст за летене\", реализиран през 2019 г. в небето над Стара планина. Калоян Пенчев също ще представи документални кадри от бягането си по време по европейския туристически маршрут Е4.Феновете на катеренето ще видят истории от поредицата Reel Rock Tour и China Jam, носител на 21 награди за планинарско кино. INSIDE ще даде философски поглед към живота на странстващия по високите етажи на света Кристоф Дюмаре - гид и алпинист, който има изкачвания в Алпите и по света. \n\t\t\t\t\t Световният рекордьор във височинния парапланеризъм Антоан Жирар ще престави филмите си \"Полетът на кондора\" и \"Изгубен в Каракорум\". Французинът е първият човек, прелетял с парапланер над Броуд Пик (8157 м) .SHELTER и NARCIS ще заредят зрителите със снежна емоция, а за любителите на водните активности ще бъде показат филмът Dream Ocean.Сред гостите, които са потвърдили участието си, са още Еврард Вендербаум - документалист, алпинист и изследовател на дивата природа на Мадагаскар, Гренландия и Индонезия и ултрамаратонецът Дион Леонард. Българското присъствие ще бъде отбелязано от Владимир Павлов, който се спусна със сноуборд от осемхилядника Манаслу.Билетите за събитието се продават онлайн, като тридневните пропуски струват 30 лева. В дните на събитието на място ще могат да се закупят и еднодневни билети на цена 12 лв.", "date": "2019.12.02", "title": "\"Дни на предизвикателствата\" ще представи 14 филма от екстремните спортове (Видео)"}
