{"url": "http://www.cross.bg/godina-pernik-syrvakarite-1594907.html", "text": "/КРОСС/ Приключи първият ден от състезателните дефилета на Международният фестивал на маскарадните игри „Сурва\" в Перник. За поредна година той бие собствените си рекорди. Над 7 500 са участниците, а 19 от групите са от чужбина.Пъстър, зрелищен, колоритен – международният фестивал “Сурва“ е най-авторитетната, в България и на Балканите, изява на традиционни народни игри и обичаи с маски.И тази година хиляди носители на традицията, от всички краища на страната, дойдоха в Перник заради състезанието, емоцията и веселбата.“Фестивалът е едно велико изживяване  и пожелавам не всеки, който има възможността, да дойди да го посети – не е за изпускане“, сподели участник.Играта на сурвакарите и кукерите, грохотът на звънците и разнообразието на маските - завладява.“От година на година хората искат да се представят по-добре и виждам в другите групи, че се събират много повече хора, който никога не са участвали и с голям ентусиазъм започват да работят, да правят нещо по-интересно“, разказа друг присъстващ.Едно от най-големите достойнства на фестивала е неговата приемственост. Площадът в Перник се оказа тесен за многобройните зрители, дошли да видят сурвакарите и кукерите и да се докоснат до маските, съпреживявайки тайнството на маскирането.", "date": "2019.01.26", "title": "Рекорден брой участници на “Сурва“ в Перник"}
{"url": "http://www.cross.bg/bulgariya-zashtoto-dnes-1594905.html", "text": "/КРОСС/ Искам да ви разкажа история за един бос на най-голямата мафия в една държава. Бос, който управлява тази мафия в продължение на 10 години. Бос, който е известен с това, че най-добре, най-гъвкаво усвоява обществени поръчки. Чрез създадените за това схеми.Бос, за който един магистрат казва:  Става дума за Бернардо Провенцано - босът на сицилианската мафия в продължение на 10 години.В продължение на 10 години той управлява „Коза Ностра\". От затвора той казва: „Вече не се налага да убиваме. Имаме под ръка магистрати и медии - те вършат мръсната работа доста добре\".Бих искала да се обърна към медиите, към журналистите. Знам, че свободата се отстоява изключително трудно. Знам, че работите в изключително сложни условия. Знам, че журналистическата професия е изключително трудна професия в наши дни. И въпреки всичко, в големите медии останаха достойни журналисти, които успяват, въпреки условията, да правят журналистика. Въпреки всичко, останаха изключително големи журналисти и добри пера, които отстояват своите позиции в малките медии. И бих искала да ви кажа, че на вас ви е много трудно, защото вие нямате имунитет, защото зад вас не стои най-голямата опозиционна партия. И самият факт, че ви има означава, че утре вие отново можете да бъдете превърнати в четвъртата власт. Отново България, както през 2006 г., може да бъде наравно по свобода на медиите с Франция. И това зависи от всички нас.Какво направи босът на България, който в продължение на 10 години управлява нашата родина. За 10 години, бъдейки в ЕС, ние имахме невероятния шанс да превърнем България в едно добро, достойно място за живеене. С милиардите, които получихме от ЕС, с помощта, която получихме от Брюксел, ние днес трябваше да имаме европейски пътища, европейска здравна система, европейско качество на образование, свободни медии, свободна конкуренция. Къде сме днес? Пътищата - ремонт след ремонт, българските автомагистрали не могат по никакъв начин да бъдат сравнени дори с тези в Косово и Албания, не говоря за Унгария или Западна Европа. Ние сме най-неграмотните в Европа, а бяхме в челните редици по грамотност. Днес имаме 60% функционална неграмотност. Журналистиката, която беше наравно по свобода с Франция, днес се намира извън Европа, някъде между Конго и Папуа Нова Гвинея. Здравеопазването - първи по смъртност и по лошо образование в Европа. Преките чужди инвестиции през 2006 г.-2007г. - 10 млрд. евро. Днес са под 800 млн. евро - 40% по-малко. За една седмица, през януари месец, четири завода напуснаха България. Около 2000 души загубиха своята работа. Къде заминаха собствениците - в Румъния, където има по-високи данъци и по-високи заплати. Босът на България казва: безработицата намалява. Това наистина е голям принос в икономическата история. Безработицата намалява, защото всяка година 50 000 души напускат България. Повечето от тях напускат от зор, защото в България има ниски заплати, няма никаква справедливост и няма никаква надежда.Надявам се на всички ни да е ясно, че в България управлява най-антиевропейската организация, която е имало в страната. Ние стигнахме на дъното на ЕС по всички показатели. Босът, който днес управлява България, казва: в България има корупция, както навсякъде в Европа. И е прав. Проблемът в България не е корупцията, а огромният грабеж. Според последни данни и доклади на Евростат, Олаф, ЕК- грабежът в България е 11 млрд. евро на година. Те можеха да бъдат инвестирани в икономиката, създаване на по-високи заплати и пенсии. В България вече има пълзящ авторитаризъм. Тази част от българската история ще бъде запомнена като режимът на една шайка, режимът на една организирана престъпна група. Единствено левицата, най-голямата опозиционна партия в България, може днес да свали този режим. Но това не е лесно. Трябва да сме единни, защото те ще се опитват да ни заплашват, да ни изнудват, да ни рекетират. Те ще извадят голямата бухалка и вече я извадиха. Как днес биха звучали известните думи на Мартин Мюлер, един много известен немски антифашист, ще ги перифразирам: \"Авторитарната власт най-напред се разправи с опозицията. Аз не се противопоставих, защото не бях от опозицията. После се разправиха със журналистите. Аз не се противопоставих, защото не бях журналист. След това разгромиха профсъюзите. Аз не се противопоставих, защото не бях профсъюзен деец. Тогава се заеха със съседа. Не казах нищо, защото не го познавах. Накрая дойдоха за мен. Тогава вече не бяха останали хора, които да ме защитят\".Режимът в България се опитва да ни разедини и унищожи един по един. Да се разправят с нас един по един. Но искам да ви уверя, че няма режим, който историята да не е спряла. Ние днес, ако искаме и имаме сили, можем да бъдем част от тази история. ", "date": "2019.01.26", "title": "Елена Йончева: България може отново да бъде наравно с Франция по свобода на медиите!"}
{"url": "http://www.cross.bg/pamet-holokosta-zhertvite-1594904.html", "text": "/КРОСС/ Председателят на Градския съвет на БСП - София Калоян Паргов и проф. Ваня Добрева, заместник-председател на Градския съвет на БСП - София, ще поднесат цветя в памет на жертвите на Холокоста и ще се поклонят пред всички, които са се борили за победата над фашизма.Те ще почетат героите в Международния ден в памет на жертвите на Холокоста - 27-и януари, неделя, от 12,00 часа на паметника на Съветската армия. ", "date": "2019.01.26", "title": "Калоян Паргов и проф. Ваня Добрева ще поднесат цветя в памет на жертвите на Холокоста"}
{"url": "http://www.cross.bg/surnitza-yundola-batak-dospat-1594895.html", "text": "/КРОСС/ Пътните участъци Батак-Доспат и Велинград-Сърница остават затворени за товарни автомобили и за такива с ремаркета и полуремаркета до неделя в 24,00 часа, съобщават от Областното пътно управление в Пазарджик. Обстановката в планинските части на региона остава усложнена. Шосетата са заснежени, но обработени и проходими при зимни условия.През нощта 24 машини са били на терен. В момента работата им е преустановена, защото е преценено, че няма нужда от допълнителна обработка. В пазарджишкия участък на магистрала „Тракия“ има гъста мъгла. Видимостта е 50 метра.Екипите са се отзовали на два сигнала за паднали дървета, които са отстранени. Едното е било край Юндола, другото – на пътя Фотиново-Нова махала. Наложило се е спешно да се реагира, защото се ползват от линейки на хемодиализата.В Родопската част на областта има опасност от падащи камъни по шосетата Пещера-Батак-Широка поляна, Варвара-Гара Костандово и Белово-Юндола. През цялата нощ в Сърница не е имало ток. Електрозахранването беше прекъснато вчера от тежка авария, която още не е отстранена. Общината разполага с агрегат, но в случая не е можело да се ползва заради повреди във вътрешната мрежа на градчето. От електроразпределителното дружество търсят възможност след отстраняване на този проблем да включат както този, така и други агрегати до отстраняване на всички аварии.С прекъснато електрозахранване са селища в общините Сърница, Велинград и Батак. Проблеми има в Сърница, велинградските села Грашево, Пашово, Света Петка, Цветино, Биркова и Кръстава в община Велинград, селата Нова махала и Фотиново в община Батак, местностите Беглика, Юндола и Куртово.Аварийни екипи се опитват да отстранят пораженията по мрежата, но засега от електроразпределителното дружество не дават прогнози кога ситуацията ще се нормализира.", "date": "2019.01.26", "title": "Батак-Доспат и Велинград-Сърница остават с ограничения до неделя в 24,00 часа"}
{"url": "http://www.cross.bg/proverka-stroitelstvoto-stroezh-1594880.html", "text": "/КРОСС/ В понеделник започва задълбочена проверка на общините Созопол и Царево за издадените документи за строеж в района на къмпингите „Арапя“, „Градина“ и „Алепу“. Началникът на Дирекцията за национален строителен контрол арх. Иван Несторов напомни, че след вчерашната проверка на място заради установените нарушения ще бъдат издадени заповеди за спиране на строителството на „Алепу“ и „Арапя“. На къмпинг „Градина“ строителството се спира от инвеститора заради наличие на високи подпочвени води и невъзможност за реализация на проекта. Въпреки това органите на РДНСК - Бургас ще проверят цялата документация в община Созопол и мотивите на главния архитект да издаде разрешение за строеж.", "date": "2019.01.26", "title": "ДНСК започва в понеделник проверка на строителството на „Арапя“, „Градина“ и „Алепу“"}
{"url": "http://www.cross.bg/videa-youtube-tvurdi-1594893.html", "text": "/КРОСС/ YouTube обяви, че ще спре да препоръчва толкова много видеа, които включват конспиративни теории и други лъжливи твърдения. По този начин компанията се опитва да адресира продължаващите критики, че нейните алгоритми помагат за разпространението на дезинформация, пише Wall Street Journal.Видеа, които могат да “дезинформират потребителите по вредни начини”, като тези, които твърдят, че Земята не е кръгла, или поставят под въпрос кой стой зад терористичните атаки от 11 септември, вече няма да бъдат препоръчвани с такава честота, обяви звеното на Alphabet в публикация в блога си.Промените в алгоритъма са направени след години оплаквания, че YouTube промотира конспиративни теории.Компанията отдавна твърди, че работи по това да се справи с проблема в своята платформа, но така и нямаше сериозно развитие по случая.Тя започна да предлага повече авторитентни източници на новини за големи събития след смъртоносната стрелба в Лас Вегас през октомври 2017 г., когато бяха разпространени множество видеа с дезинформация.С последните промени проблемните видеа все пак ще могат да бъдат препоръчвани, но не с такава честота, както преди, твърдят от YouTube. Хора от компанията и външни експерти ще помогнат за установяване качеството на видеото и ще научат системите кои видеа да промотира по-напред от други, коментираха от организацията.YouTube твърди, че таргетира видеа, които невинаги нарушават правилата на общността ѝ, но са близо до това. Под 1% от цялата библиотека със съдържание на YouTube попада в тази нова категория на видеа “на границата”, твърди компанията.", "date": "2019.01.26", "title": "YouTube обеща да показва по-малко видеа с конспиративни теории"}
{"url": "http://www.cross.bg/otbelyazva-programa-raketi-1594868.html", "text": "/КРОСС/ Военна база дълбоко във вътрешността на Саудитска Арабия изглежда тества, а може би и произвежда балистични ракети, ако се съди по сателитни снимки и предположения на експерти, предаде Асошиейтед прес, на която се позова БТА.АП отбелязва, че това може да е свидетелство за точно такъв вид оръжейна програма, за каквато Рияд отдавна критикува главния си регионален съперник Иран.Предположенията за такава програма се засилват допълнително от коментари на влиятелния саудитски престолонаследник, принц Мохамед бин Салман, който миналата година заяви, че кралството не би се поколебало да разработи ядрени оръжия, ако Иран прави това.Балистичните ракети са способни да пренесат ядрени бойни глави до мишени на разстояние от хиляди километри, отбелязва АП.Саудитски правителствени служители не са отговорили на молбите за коментар.Ако Саудитска Арабия разполага с такава програма, това може да изостри още повече напрежението в отношенията със САЩ в момент, когато връзките между двете страни са подложени на изпитание заради убийството на саудитския сътрудник на в. \"Вашингтон пост\" Джамал Кашоги и оглавената от Рияд война в Йемен, отбелязва агенцията.", "date": "2019.01.26", "title": "Подозират Рияд, че произвежда балистични ракети"}
{"url": "http://www.cross.bg/dogovor-makedoniya-merkel-1594898.html", "text": "/КРОСС/ Германският канцлер Ангела Меркел изрази удовлетворението си от разрешаването на 30-годишния спор между властите в Скопие и Атина за името на Македония.„Това е една малка, но много значима новина. Тя е свързана с войната и мира, включително и стабилността“, каза Меркел по време на партийна среща в Тринвилерсхаген. „Преспанският договор открива пътя за Македония. При толкова международни кризи, имаш чувството, че нищо не помръдва напред“, добави още Меркел.Това каза македонският премиер Зоран Заев по повод ратифицирането на Преспанския договор от страна на Гърция и неговото официално влизане в сила. Заев уточни, че  договорът е сложи край на незавършения мир на Балканите.Всяка една страна трябва да даде нещо, за да може всеки да спечели повече от това, което е дал. Сега имаме доказано приятелство. От днес тръгваме с още по-голяма сила за сближаване на гражданите и народите на двете страни.“, каза още Зоран Заев по време на икономически форум в град Велес, в централната част на Македония.", "date": "2019.01.26", "title": "Меркел: Преспанският договор открива пътя за Македония"}
{"url": "http://www.cross.bg/madyro-venetzyela-pekin-1594892.html", "text": "/КРОСС/ Политическият хаос във Венецуела, предизвикан от международната подкрепа за лидера опозицията – политика Хуан Гуайдо, постави под въпрос инвестиции за над 25 млрд. долара, направени от Китай и Русия – най-изтъкнатите поддръжници на застрашения режим на Николас Мадуро, коментира Financial Times.Но докато Пекин и Москва се тревожат за бъдещето на съюзника си и съдбата на инвестициите в неговата администрация, западните инвеститори приветстваха новината за потенциалната смяна на управлението в Каракас, който може да помогне на ударената икономиката на страната да се съживи.Противоположните реакции сред инвеститорите отразяват острото геополитическо разделение между правителствата, включително САЩ, Канада и Бразилия, които подкрепиха стремежа на Гуайдо да получи властта, и осъждането от страна на Русия, Турция и други. Мадуро го описа като „опит за преврат“.Венецуела дължи на Пекин и Москва милиарди долари, а двете столици имат още милиарди в инвестиции, подписани от администрацията на Мадуро.", "date": "2019.01.26", "title": "Политическите трусове във Венецуела предизвикат нови страхове у инвеститорите"}
{"url": "http://www.cross.bg/iioncheva-koryptziya-ninova-1594873.html", "text": "/КРОСС/ Следващата седмица депутатът от \"БСП за Бълагрия\" Елена Йончева ще представи разследване, в което с документи и свидетели ще докаже корупция в най-високите етажи на властта. Това съобщи лидерът на БСП Корнелия Нинова в речта си в началото на конгреса на БСП в НДК днес.\"Става въпрос на сговор в Министерския съвет, на министри, за корупция и заличаване на нейните следи\", каза още Нинова. Тя не даде повече подробности, но каза, че разследването на Йончева ще бъде излъчено по телевизията на БСП - \"Българска свободна телевизия\".", "date": "2019.01.26", "title": "Елена Йончева ще покаже разследване за корупция в Министерския съвет"}
{"url": "http://www.cross.bg/izdanie-roklya-martenskoto-1594896.html", "text": "/КРОСС/ Ева Херцигова отново излиза с предизвикателни снимки, 25 години след като взриви мъжкия свят с рекламата си за Wonderbra «HelloBoys», останала в попкултурната история със слогана «Гледай ме в очите». На корицата на мартенското издание на сп. Tatler тя е с излъчването на дама от висшето общество, на херцогиня – шапка с воалетка, рокля в кардиналско виолетово, с породисто кученце, но вътре в списанието Ева, която навърши 45, показва, че по сексапил не отстъпва и на най-младите. На кадъра на фотографа Simon Emmett тя е в блестяща винтидж рокля с наистина предизвикателно деколте, което не скрива почти нищо от нейната запазена марка.След три деца, родени от връзката й с италианския бизнесмен Грегорио Марсиай, Ева изглежда блестящо и не пропуска възможността да се снима в реклами на луксозно бельо. Тя е може би най-успешната от първото поколение източноевропейски модели, които завладяха Запада след падането на Берлинската стена.", "date": "2019.01.26", "title": "Ева Херцигова е на корицата на мартенското издание на сп. Tatler "}
{"url": "http://www.cross.bg/dobrev-izbori-kiril-1594899.html", "text": "/КРОСС/ „Изминаха две трудни години. Години, в които с общи усилия, успяхме да върнем най-важното, най ценното - самочувствието и духа на партията. Вярата, че БСП отново може да побеждава и да има решаваща роля в българския политически живот. Две години, в които заедно бяхме принудени да взимаме тежки, дори бих казал, екстравагантни решения. Но ние - ръководството на БСП, усещахме подкрепата от вас и тя ни даваше самочувствие и много сила\". Това каза зам.-председателят на НС на БСП Кирил Добрев по време на заседанието на 49-я Конгрес на левицата.Добрев каза още, че днес БСП е на финала на един дълъг и амбициозен процес - да приеме „Визия за България\" и Европейската платформа. „Със самочувствие мога да кажа, че „Визия за България\" е плод на усилията на цялата активна членска маса. В резултат на това, днес всички, които се интересуват политика, разбраха че БСП има визия и е готова да управлява\", добави Добрев. Зам.- председателят на левицата заяви, че  Визията и Платформата може да са прекрасни и стойностни документи, но това са само думи върху бели листи. Той бе категоричен, че те ще останат само думи, ако ги няма хората, ако ги няма лицата, политиците, които ще бъдат гарант пред обществото, че думите ще се превърнат в дела., каза още Кирил Добрев.Той бе категоричен, че социалистите са длъжни да се представят пред обществото с онези политици, които отговарят напълно на посланията на левицата.  „Защото, когато говорим за борба с корупцията, този който изрича това послание, трябва да бъде емблемата на тази битка. Истинският начин да спечелим всички следващи избори е, когато има симбиоза между посланията и политика, който ги изрича\", заяви още Кирил Добрев.Той добави, че е сигурен, че няма човек в залата, който да не е наясно, че резултатът от европейските избори е определящ за това- ще има или не предсрочни парламентарни избори. Добрев каза още, че европейските избори са общественият вот на недоверие срещу това правителство и генерална репетиция за местните. „Резултатът на европейските избори е ключов и за местните избори през октомври\", каза още социалистът и заяви, че 2019-та е годината на БСП. Добрев каза още, че всичко това налага максимална мобилизация и включване в предизборния и изборния процес на целия потенциал, включително и  бъдещи партньори, граждански квоти, инициативни комитети.„Срещу какво се изправяме в тази битка? От едната страна сме ние - БСП. Свързват ни идеи, идеали и традиции . От другата страна - хора, които ги свързват, постове, власт и това, което внушават - страх, страх да не изгубиш работата си, страх да не изгубиш бизнеса си, страх дори да не уволнят децата ти\", коментира още Кирил Добрев. Той добави, че на пръв поглед тази битката изглежда обречена - идеите срещу парите и властта. „Днес обаче БСП има историческия шанс да бъде онази политическа сила, която може да прати ГЕРБ в забвение, с подкрепата на всички онези, на които им е писнало и искат промяна. Ние нямаме право да пропиляваме този шанс\", категоричен бе Кирил Добрев. ", "date": "2019.01.26", "title": "Кирил Добрев: БСП има историческия шанс да прати ГЕРБ в забвение"}
{"url": "http://www.cross.bg/vuzdyh-detza-detzata-1594877.html", "text": "/КРОСС/ Когато става въпрос за качеството на въздуха, който дишат хората по света, човечеството се справя забележително добре и успява да замърси въздуха на практика навсякъде по планетата. Нов доклад на Световната здравна организация установи, че мръсният въздух има особено унищожителен ефект върху здравето на децата. Според доклада 93% от децата на възраст под 15 години дишат замърсен въздух. Това са около 1.8 милиарда деца, от които около 630 милиона са в условия на застрашено развитие на организма и изключително сериозен здравословен риск. “Мръсният въздух заразява милиони деца и съсипва техния живот”, коментира Тедрос Аданом Гебрейезус, генералния директор на СЗО. “Това е неприемливо и не може да бъде извинено по никакъв начин, всяко дете има правото да диша чист въздух, за да може да се развие здраво и да разгърне напълно своя потенциал”, добавя той.Замърсяването на въздуха може да бъде както извън дома така и в рамките на дома, и стандартно се дефинира като концентрация на фини частици, с диаметър по-малък или равен на 2.5 микрометра.Ако замърсяването се увеличи над позволимите нива то може да предизвика редица различни здравословни проблеми, включително астма, възпаление на дихателните пътища, намалена функция на белите дробове и дори ракови заболявания. Именно защото децата са в ключови етапи от своето развитие, и понеже дишат по-бързо от възрастните и се намират по-близо до земята те са особено уязвими от замърсения въздух.", "date": "2019.01.26", "title": "Повечето деца по света дишат мръсен въздух"}
{"url": "http://www.cross.bg/bulgariya-evropa-gerb-1594900.html", "text": "/КРОСС/ Уважаеми делегати, уважаеми коалиционни партньори, Ваши превъзходителства, скъпи гости, уважаеми журналисти, скъпи зрители на новосъздадената от нас Българска свободна телевизия, от която ни гледате сега директно, скъпи българи, днес ще разговаряме и ще взимаме решения за бъдещето. Бъдещето на всеки един от нас, на България и на Европа. Вече 30 години живеем в преход, за който всички политически партии носим отговорност. В тези години, икономически кръгове си купиха политици от всички цветове. Който и да е на власт, тази спойка от пари и власт продължава да управлява и да се възпроизвежда -тя е скритата паралелна държава, но тя дърпа конците на истинската. 30 години политически грешки, грабеж на национални богатства, сговор между власт и пари, между леви и десни ни доведоха до стряскащата констатация на учените от БАН: \"България е в клинична демографска смърт, България изчезва. С най-висока смъртност и с най-голям отрицателен прираст сме, най-бедната страна в Европа, с най-слабо образовани деца. В последните десет години, в които управлява ГЕРБ, към тези проблеми се добавиха нови. В България се установи авторитарна власт. Свободното предприемачество е убито, свободата на словото е потъпкано, различното мнение се преследва. Разгражда се държавността. Заличава се разделението на властите. Демократичните институции не работят. Държава, превзета от малцина. Народът е поробен и държан в страх от свои. Корупцията е държавна политика. Безнаказаността е гарантирана със закон. И това не може да продължава. Този модел ни убива - той не може да бъде кърпен. Той трябва да бъде сменен.Някои търсят промяната в нова конституцията, други - в президентска република, в промяна на държавното устройство. За нас проблемът не е в държавното устройство, нито в обществените отношения, регламентирани в Конституцията, а в нейното грубо погазване, защото в Конституцията е гарантирано безплатното обучение и здравеопазване, но такива няма. Според нея сме парламентарна република, но ГЕРБ ни превърнаха в премиерска. Там пише, че има разделение на властите, но днешната изпълнителна власт използва съдебната, за да прикрива своята и на приближените си бизнесмени корупция; да наказва непослушните и инакомислещите. Решението не е в смяна на Конституцията, а в нейното стриктно изпълнение. Позволете да отворя една скоба. Всичко това, което казах, придоби конкретен израз в политическия процес, организиран срещу Елена Йончева. Заради това, че имаше смелостта да покаже тези недъзи на сегашното управление, да се опълчи на корупцията, да започне разследване за злоупотребите с оградата, за „Кумгейт\", за строителството на магистралите, защото си позволи да започне проверка- вярна ли е информацията, че премиерът на България има къща в Испания, в Барселона, защото си позволи да го осъди за лъжа. И тя е наказана не с наказателен процес, а с политически. Ще предложа, веднага щом приключа доклада, в секретариата на Конгреса, и ще ви моля да подкрепите това решение - Конгресът да излезе с декларация в защита на Елена Йончева. Бих искала, по нейно пълномощие, днес да информирам вас, а и обществото за нещо, за което вчера знаехме не повече от трима-четирима души. През последния месец Елена прави разследване, което тя ще представи следващата седмица на екрана на БСТВ. Тя ще докаже с документи, със свидетели, с всички необходими доказателства -  корупция по най-високите етажи на властта. Там отговорност няма да носи някой директор на агенция или чиновник, защото там става въпрос за сговор в Министерски съвет - на министри, за корупция и заличаване на нейните следи. Ето защо, смятам, че Елена има нужда от нашата подкрепа. Тя няма да се уплаши, ние няма да се уплашим, и защото това не е декларация просто в защита на частния случай „Елена Йончева\". Това е битка за държавността, уважаеми другарки и другари, уважаеми дами и господа, битка за правовата държава. Това е битка срещу корупцията. След малко ще говоря пред вас какви политики предлагаме, за да променим България и стандарта на живот на нашите сънародници. И някой веднага ще каже: „няма пари\". Пари има, но управлението ги краде, така че моля, разгледайте декларацията, която сме подготвили. Моля за вашата подкрепа в защита както на Елена, така и на държавността, на правовата държава и на Конституцията на Република България.Това, което правят спрямо нея и нас, са последните опити на диктатурата да се задържи на власт. Да мачкаш свободата на словото, свободното изразяване, журналистите, различното мнение, е опит на авторитарната власт да се задържи по-дълго. Защото корабът на управлението потъва, и те го знаят. Първи го напускат патриотите - това е сигнал, че си отиват. Те досега му осигуряваха попътен вятър, но днес се опитват да се спасят, като се разграничат. Г-н Каракачанов предлага данък лукс. Кой е забравил, че само преди месец приехме бюджета на  страната и ВМРО подкрепи данъчната система в България - даже каза, че е съвършена и не бива да се променя. Г-н Сидеров твърди, че не участва във властта, но само преди месеци спаси правителството от нашия вот на недоверие. Г-н Симеонов твърди, че живее в премиерска република, а не в парламентарна, по времето, когато е вицепремиер в тази република. Това е лицемерие, това е безпринципна политика и политика на разпад в малката коалиция. Те консумираха от властта, но когато виждат, че тя се разпада, бързат да се спасят предизборно. Премиерът Борисов е неспособен да овладее ситуацията, не може да даде стабилност на управлението и сигурност на държавата. Разбира се, той винаги получава ключова подкрепа от ДПС в кризисни моменти, но това не гарантира нито принципност на решенията, нито устойчивост на политиките. Това е политика на парче и политика по интереси. Правителството мисли само за собственото си оцеляване. На националната среща на ГЕРБ, преди седмица, нямаше идеи за развитието на България, нямаше платформа за бъдещето на Европа. Единствената им тревога беше падащият им рейтинг и изравняването му с БСП. Докато те си правят дискотека и диджеят им пуска сини и червени лампи, годишно изгасват лампите на един средно голям град като Разград, защото се топим като народ. С едно изречение: ГЕРБ са 10-годишно минало и провалено настояще, а нашият разговор днес е за бъдещето. Години наред се внушава, че няма алтернатива. Но липсата на алтернатива е липса на демокрация. Алтернатива винаги има, въпросът е- дали хората я виждат и уважават, въпросът е- къде я търсят. С „Визия за България\" ние предлагаме нашата. И тя не е партийна програма, тя е стратегически национален план. Тя е предложение към българския народ за нов обществен договор. С нея не се обръщаме към политическите си опоненти, обръщаме се към народа си. Искаме да събудим националната енергия, да сложим край на прехода и да очертаем друг път за България. Да се освободим от разделенията - българи срещу българи. И да се обединим - българи за бъдещето. Върху няколко ключови за съществуването ни въпроси - демографска катастрофа, икономика и производство, здравеопазване, образование и духовност, и държавност. Ето какво ви предлагаме ние, скъпи българи.За държавността: първо, ще отменим едноличната власт и ще възстановим работата на институциите. Второ, ще прекратим войната между изпълнителната и президентската институция. Трето, ще има истинско разделение на властите-законодателна, съдебна, изпълнителна. Всяка от тях ще има свобода на действията в рамките на правомощията си. Съдебната система няма да се ползва като бухалка срещу опонента. Но цялата строгост на закона ще се приложи за стореното и ще има възмездие за виновните. Четвърто, ще има правила за правене на бизнес, еднакви за всички. Уважаеми хора, които се занимавате с малък, среден, едър бизнес. Гарантирам ви, че няма да имате заплахи, рекет и отнемане на бизнес. Всеки умен, предприемчив и работлив човек ще срещне нашата подкрепа. Всеки, който краде от обществени поръчки и публичен ресурс, ще се сблъска с цялата сила на държавната машина. Пето, професионалистите в държавата администрация могат да работят спокойно - те са гръбнакът на управлението и ние ги уважаваме. Калинките обаче, които са там не заради ума и възможностите си, а заради бонуси и облаги, и на партийна хранилка, ще отстъпят мястото си на подготвени и кадърни хора. Шесто, българинът ще бъде свободен човек да мисли и говори различно, без страх от репресии. Мисля, че това е лесната част от промяната. За нея се иска само политическо желание, а ние го имаме. Другата част обаче- промяната на моделите на икономиката, на здравеопазването, образованието, земеделието, ще изисква много повече усилия, време, смелост на идеите, неподкупност на екипа и последователност в действията. Тук ще имаме много по-силен отпор на задкулисието, на статуквото, на паралелната държава, на онези 10 милиарда лева, които годишно се прибират от джоба на всеки български данъкоплатец и отиват в джобовете на няколко души. Основната промяна, която предлагаме - преди да започна с нея, искам да информирам делегатите и зрителите, че след мен ще има много подробно представяне на „Визия за България\" от екипите, които работиха, така че аз се ще спра само на основните акценти от документа. Те ще докажат какво може и с какви финансови ресурси може да се направи промяната в България, за да тръгнем по нов модел на развитие. Основното, което предлагаме, мога да обобщя в едно изречение: връщане на държавата в ключовите сектори от икономиката и живота на българина. В годините на прехода държавата дава своите правомощия на пазара, мислейки, че той ще се саморегулира, но не се създадоха условия за свободна конкуренция - даже умишлено се изкриви пазарът и тези условия. Големите, монополите, олигархичните кръгове потъпкаха свободната инициатива, потъпкаха средния и малък бизнес. Държавата прехвърли своите задължения на частни структури и те заработиха в свой частен, а не в обществен интерес. Ето защо, ние предлагаме да върнем нейната роля в ключовите сектори. Да започнем със собствеността - искаме стратегически за държавата предприятия да бъдат забранени не само за приватизация, но и за концесии. Веднага ще ни опонират - държавата е лош стопанин. Уважаеми опоненти, това е ваше мнение, то заслужава внимание, но то отдавна е опровергано от развитието на модерния свят и Европа. Защото това отдавна беше осъзнато във Франция, Германия, Унгария, Чехия, където не само ключови сектори са държавна собственост, а някъде пристъпиха към обратно изкупуване на активни. У нас, процесът на разграбване на държавните богатства продължава. Най-пресният пример е готвената концесия на летище „София\", на която, както знаете, ние многократно сме се противопоставяли. Разбира се, ние уважаваме модерното разделение на държавна, общинска и частна собственост. Уважаваме българската Конституция. Но беше нарушен балансът между тях - искаме равновесието да бъде възстановено. Ето защо, Български държавни железници, Български летища и пристанища, Български пощи, многопрофилни специализирани болници, български плажове, ВИК сектора, национални стадиони и спортни зали, Българският енергиен холдинг, богатствата на България няма да бъдат приватизирани и концесионирани. Това е нашият ангажимент. Държавните предприятия няма да се управляват на партийно-квотен принцип и няма да пълнят партийни каси. Те ще се управляват на професионално-мениджърско, конкурсно начало и заплащане, което зависи от резултатите. Вторият въпрос: каква икономика и производство искаме да развиваме. Икономика на парче, без публични инвестиции, с износ на суровини - или дългосрочно планирана, с премислени публични инвестиции, с износ на продукция с висока добавена стойност. Ние избираме второто. Макар и много закъснели, трябва да започнем да градим собствено, българско и родно производство и земеделие, което не е 70 процента само зависимо от европейските пари и субсидии. Как да стане това? Нашите специалисти работиха с учени от БАН, от Институти, с експерти - благодаря на всички.  Ние предлагаме, след проучвания, България да развива приоритетно следните сектори в икономиката, за които имаме възможност: електротехника и електроника, информационни технологии, земеделие и хранително-вкусова промишленост, машиностроене, транспортно оборудване, фармацевтика, химическа промишленост и туризъм. Държавата има механизми да подпомогне това производство - колегите ми след мен ще обяснят как ще стане това. Един от най-големите ни проблеми са регионалните ни различия. Те водят до обезлюдяване на цели региони, струпване на населението и икономиката в големите градове с всички тежки последици от това - пустеещи земеделски страни, напускащи млади българи. И ние, оттук нататък, предлагаме всяка политика да бъде регионализирана, да бъде пречупена през възможностите на всеки регион. Нашата „Визия за България\" ще прерасне във „Визия\" за всеки регион. Предлагаме специална програма за Странджа-Сакар, специална програма за Родопи, за слабо развитите и обезлюдени региони. Този амбициозен план за развитие на индустрия и производство има огромен проблем, който може да го спъне. Това са кадрите и работната ръка. Голяма грешка е да се смята, че мигрантите ще решат въпроса с работната ръка. Сигурно - временно, но не дългосрочно.  Държавата в момента върви по пътя на най-лекото съпротивление: нямаме кадри, ще си внесем. Предлагаме по-трудното, но по-сигурното: нямаме кадри, ще си произведем. Ето защо, в нашата „Визия\", във връзка с тези сектори от икономиката, отново с работодатели, с БАН, с учени, изчислихме какви специалности са необходими на страната, за да може дългосрочно икономиката да има своите кадри. Предлагаме специалностите в средните и висшите училища да бъдат държавна грижа. Да се плащат стипендии, да се дават безлихвени кредити на тези хора и за тези специалности, за да могат, когато завършват, да имат осигурена работа, а икономиката - осигурени кадри. За да постигнем това, което сме начертали, имаме нужда поне от 3 неща, които държавата да направи за този модел. Първото са държавните стимули, по-ниски данъци за производство в слабо-развитите региони за определен период от време, на онези инвеститори, които се съгласяват да отрият производство там. Второ, знаем каква структура на земеделието имаме - 10 фамилии в страната държат огромна част от българската земя. Искаме земеделската земя да се използва за изхранването на българския народ, а не за инвестиционни и търговски нужди. И така ще бъде. Ще преразпределим субсидирането и то ще бъде пренасочено в по-сериозната си част към отглеждане на плодове и зеленчуци, месо и мляко. Имаме прекрасна, богата и благородна земя, която не използваме за изхранването си, а внасяме отвън. И третото необходимо, за да постигнем този план - много инвестиции в наука и високи технологии. За да имаме такава икономика и такова земеделие, имаме нужда от високотехнологични решения при разработването на нови продукти и услуги. И така, ако постигнем такова икономическо развитие, ако постигнем такова развитие в земеделието, туризма, това означава, че ще имаме приходи, с които можем да осигурим достоен живот на българските граждани. Най-бедната страна в Европа, с най-големите неравенства, с близо 2 милиона души, които живеят под прага на бедността, е невъзможно да остане в това положение. Ето защо, предлагаме цяла социална програма, ориентирана към подобряване на жизненото равнище. За младите семейства предлагаме безлихвени кредити при ипотека за закупуване на първо жилище. Първоначална помощ при раждане на второ дете за онези, които работят и се осигуряват. Семейно подоходно облагане с облекчение за децата на онези семейства, които работят и се осигуряват. За възрастните - абсолютно задължително - преизчисляване на всички пенсии с нов среден осигурителен доход. Невъзможно е да се живее с 200 лв. пенсия. Уважаеми делегати и скъпи българи, изключително належащ важен въпрос за обсъждане и национално съгласие е промяната в данъчното облагане и в данъчната система. Държим и предлагаме отмяна на плоския данък и въвеждане на прогресивна данъчна скала. Това е въпроса за солидарността в българското общество, защото знаем какво ще ни отговорят - взимат от богатите, дават на бедните. Това е темата- солидарност. И подобни системи има в цяла Европа, в Америка. И те работят в името на солидарно общество и на помощ за бедните и онеправданите. Една от най-важните теми е здравеопазване. Защото най-често използваната дума, която използваме, когато коментираме здравеопазването, е източване на здравната каса.  Във всички дискусии, това е най-използваната дума. И никъде в тези дискусии не се повтаря какво става с човека в здравеопазването Предлагаме съвсем нов модел на здравната система, а той е: болниците на са търговски дружества, частните болници, ако искат да използват ресурс от Здравната каса, да се отпишат от Търговския регистър и да си направят частни застрахователни фондове, частни каси - начин, по който богатият човек да отиде да се лекува при тях. Нашата грижа е за държавното и общинското здравеопазване. И само държавните и общинските болници ще могат да ползват ресурса на Здравната каса. Другото сериозно предложение е регионализация на здравеопазването. Невъзможно е да се пътува 100 км за една родилка в Добричко, невъзможно е да няма, в разстояние от 150 км, спешна помощ или болнично заведение. Последно, образованието: в последните години, но и не само, и в този сектор, общественият и държавният ресурс се разпределя неправилно и отива и към частните училища. И тук ние наблягаме на ролята на българската държава, на държавното и общинско образование. Предлагаме възстановяване на професионалното образование, обвързването на висшето с икономиката, но не на думи, а с реални действия, така че хем хората, които завършват- да имат работа, хем икономиката и бизнесът да бъдат осигурени. Един учебник, за един клас, в цялата държава. Учебник със съдържание, истинско, а не изопачена българска история, не подменена българска култура и българска духовност.Естествено - всеки ще каже - откъде пари. И остава темата за борбата с корупцията, защото там са скрити парите, с които има възможност да се прави тази политика. За съжаление, корупцията доби размери и се изразява не в даване и взимане на подкупи - корупцията е заложена в правилата. Корупцията е записана в законите. Това, ние предлагаме като смяна на модел - не кърпене на последиците, не създаване на нови и нови органи, които не довеждат до борба с корупцията, а промяна в основата на проблема, там където е заложена. Второто решение за борба с корупция на ниско равнище е електронно правителство. Защо толкова години всички правителства не направихме електронно правителство - защото така ще спрат кражбите и течовете. Ето защо залагаме като основна цел ускорено и реално въвеждане на електронна здравна карта, електронно данъчно досие, електронен университет, училище, въвеждане на електронното правителство в пълната му сила като начин за борба с корупцията, а не само като начин за облекчаване за живота на българските граждани и намаляване на административните услуги. Така ще спрат кражбите.Уважаеми български граждани, такава, различна България, която искаме да направим, може да има друга и по-голяма тежест в Европейския съюз. Предстоят избори за европейски парламент. Традиционно интересът към тях в България е нисък. Но днес ситуацията не е традиционна. Европейският съюз е в криза. Днес Европа е много далеч от идеите и ценностите, които вдъхновяваха европейските граждани в началото. Европейският съюз губи средната класа, неравенствата са огромни, гражданите обедняват, а Съюзът е все по-разединен. Защо се стигна дотук? Досега Европа се управляваше от десните партии, от ЕНП-политическото семейство на ГЕРБ и лидерите им допуснаха много грешки. Те загърбиха истинските европейски ценности. Вместо Европа на гражданите, те я превърнаха в Европа на интересите, на монополите, на гигантите и бюрокрацията. Вместо грижа за работещите, те полагаха грижа за финансовите акули. Вместо свободното движение на хора и стоки- планът „Макрон\", в защита на големите и срещу свободната конкуренция. Замениха равните възможности за всички народи с храни с първо и второ качество, като за първо и второ качество европейци. Вместо грижа за работещите бедни и за младите европейци- грижа за третия пол и Истанбулската конвенция. Вместо солидарност с бежанците от война - широко отворени врати за мигранти по икономически, социални, екологични причини и размиване на границата между легална и нелегална миграция в Пакта за миграция на ООН. Левицата в Европа също допусна грешки. Тя отстъпи от постиженията на социална Европа, на социалната държава. В някои държави колегите се изкушиха от властта и влязоха в големи коалиции с основния ни опонент. Възприеха някои неолиберални политики като- данъчни облекчения за едрия капитал, либерализиране на трудовия пазар и приватизация на важни сектори от икономиката, миграционната политика и джендър идеологията. Защо се чудим тогава, че крайни популистки и националистически формации печелят доверие. Не са виновни те, нито гражданите, които им вярват, които ги следват. Вината е в досегашното статукво и в европейския политически елит. Но промяната започна и Европа няма да е същата след тези избори. Имаме голямата задача - да я съхраним и да я върнем към първоначалните й ценности, да запазим Съюза единен, но и да зачитаме националния интерес на всяка държава членка. И това ще е трудна, но е възможна цел.Как тези избори изглеждат в България? Досега ГЕРБ бяха узурпирали европейската идея. Всеки, който критикуваше Европа, тоест лидерите от тяхното политическо семейство, беше заклеймяван като антиевропеец. Но ситуацията в Европа се променя. Някои от техните покровители си отиват. Остават обаче непоклатимите принципи, върху които изградихме Европейския съюз. И ако ги уважаваме ,то ГЕРБ са антиевропейска партия. Например- те застрашиха принципа за сигурност -  допуснаха пробив в европейската сигурност с издаването на български, т .е европейски паспорти. И реакцията не закъсня. Така те минираха усилията на много хора и правителства преди тях- България да влезе в Шенген. Да разгледаме идеята за обща европейска отбрана. Преди дни Германия и Франция подписаха договор в Аахен. Мнозина виждат в него началото на общата европейска отбрана. Правителството на Борисов обаче пренебрегна бъдещето на Европа и отхвърли в една опорочена процедура предложенията на Франция и Швеция за боен самолет. Какво се случи с принципа за свободно движение в рамките на Съюза? ГЕРБ проспаха по време на Председателството пакета „Макрон\", който е тежък удар върху българската икономика. Тогава Борисов твърдеше, че като председател на Съвета на ЕС, не можем да имаме позиция и пазим неутралитет. С тази политика ГЕРБ ни отдалечиха от Европейското ни бъдеще на равноправен член на Съюза и ни поставиха в неговата периферия.Каква беше позицията на БСП в последните години? Обявихме се против Европа на две скорости, за еднакви стандарти в храните, против санкциите срещу Русия, против пакета „Макрон\", против Истанбулската конвенция и Пакта за миграция. Като председател на партията, изразих вашата воля, защото това са решения на Конгрес и Национален съвет, по тези позиции, по следния начин:  „Българският народ е равноправен с другите европейски народи. Вие не сте ни началници. Санкциите срещу Русия трябва да паднат. Ще направим така, че България да бъде пълноправен партньор, а не втората скорост на Европа. Не сме второ качество хора, за да ядем второ качество храни. Или ще променим Европа, или ще я загубим като цивилизационен избор, защото заради вашите десни правителства, заради вашата бюрократична дясна политика, Европейският съюз е в това състояние\". И какво стана? Веднага десните партии в Европа, в лицето на генералния секретар на ЕНП г-н Лопес, който специално дойде в България да ни обърне внимание, и дясната ГЕРБ, определиха тези изказвания като антиевропейска позиция и започна голямата обработка и манипулация на общественото мнение, че БСП ще ни изведе от Европа.Минаха изборите и какво се случи от нашата уж антиевропейска позиция? Г-н Юнкер заяви: \"Не може в Европа да има две класи потребители. Не става въпрос за вкус, а за достойнство.\" Доналд Туск на церемонията по случай 60-годишнината на Римските договори заяви: \"Европа като политическо образование или ще бъде единна и няма да се разделя на скорости, или изобщо няма да я бъде.\" Същите думи, година по-късно. Искането ни за свалянето на санкции срещу Русия - толкова силно охулвано като антиевропейско поведение, което ще изведе България от Европа. Ето как европейските лидери говорят по тази тема: г-жа Меркел в Русия, пред г-н Путин: \"Русия е важен наш партньор\", г-н Макрон - \"Нито един важен проблем в света не може да бъде решен без Русия\". На среща в Москва, г-н Орбан заявява: \"Русия по никакъв начин не е заплаха нито враг на Унгария и на Европа.\" Бяхме първи и бяхме прави. На всеки първи му е трудно, но нашите позиции преди две години бяха грижа за съхраняване на ЕС и неговите ценности. Тогава не ни чуха. Днес много от лидерите в Европа имат нашето разбиране за нейното бъдеще. Това е признание, макар и закъсняло, за проевропейската позиция на българските социалисти. Нашата визия за бъдещето на Европа и мястото на България в това бъдеще ще дадем днес. Ние сме първата партия в България, която представя пред обществото платформа, програма, защото искаме да започнем с политиките, с националните интереси на България и общите на Европа. А не с интригите и реденето на листи. За това ще говорим повече във втора точка. Аз бих искала само да поставя няколко акцента - изграждане на социален Европейски съюз, подкрепен от нов икономически модел на растеж, с акцент преодоляване на неравенствата, като един от най-големите проблеми и в Европа, и в България. Единен ЕС, който уважава суверенитета на всяка държава членка. Силна кохезионна политика след 2020 г. Уважаеми българи, ако изберете кандидатите на БСП за европарламент, това ще бъдат хора, които ще защитават категорично: равнопоставеност на държавите членки, без двойни стандарти, приемане на България в Шенген, нови собствени ядрени мощности, изграждане на газопреносната мрежа през България, отмяна на санкциите срещу Русия, ускорено създаване на европейска прокуратура и се надяваме най-накрая на справедливост и правосъдие, интеграция на Западните Балкани. Нашите хора ще се противопоставят категорично на Истанбулска конвенция и трети пол, джендър идеология в училищата, против Пакта за миграция на ООН, против пакета „Макрон\", против двойните стандарти в храните. Уважаеми българи, не подценявайте европейските избори. Всеки глас за бъдещето на Европа е важен. От нейното бъдеще ще зависи и животът на всеки българин. Освен, че могат да променят Европа, ние можем да променим  и България. Анализатори казват, че ГЕРБ и БСП са с изравнени позиции. Това никога не се е случвало. Да припомня, че на предишните европейски избори бяхме в съотношение 18% за БСП, 30% за ГЕРБ. Днес сме на равен старт, четири месеца преди изборите. Ако победим ГЕРБ на тези избори, имаме възможност не само да изпратим в европейския парламент хора, които ще защитават българските интереси, но може да отстраним ГЕРБ от властта и да започнем промяната в България и във вашия живот. Ако изборите са честни, аз вярвам, че ще ги спечелим. Рискът е в подмяна на вота, купения вот, страха и манипулацията, в което те са царе. Срам за съвременна България е отказът от машинно гласуване. Но те го правят само с една цел - да фалшифицират. Не се страхувайте, не продавайте гласа и достойнството си, защото така гарантирате за себе си в следващите години бедност и несправедливост, за тях - кражби, беззаконие и безнаказаност.Сигурно много хора се колебаят кого да изберат. Много други са отчаяни, не вярват, че промяната е възможна. Ще се опитам да ви дам надежда и да отговоря на въпроса- защо БСП? Често чуваме мнение - и вие управлявахте, и вие участвахте в прехода, и вие сте виновни. Ще ви прочета един цитат: „Ние не успяхме да отстоим и реализираме в прехода социалния модел. След всеки мандат на БСП губихме много избиратели и доверие. Основната причина е, че въпреки постигнатите икономически и социални подобрени, не се направи промяна на установения социално-икономически модел и на начина на упражняване на властта\". Знаете ли какво е това? Самооценка, дадена от БСП на Конгреса на 8 май 2016 г. Докато другите търсят вината извън себе си, считат се за безгрешни, самодостатъчни, ние сме единствената партия, имала смелостта да признае отговорност за прехода и грешки, мъдростта да ги отрече и готовността да не ги повтаря. Днес предлагаме да поправим основната, която сме отбелязали в тази самооценка - да направим промяна на установения модел на прехода.Други казват, че всички сме еднакви. Обещаваме докато ни изберат. След това забравяме обещаното и се стремим единствено към лични облаги, сговаряме се задкулисно, власт и опозиция сме едно и също-политическата класа на статуквото. Може и да е било така. Днес БСП се опитва да промени този модел. След изборите отказахме да влезем във властта с ГЕРБ. Отказахме поканата да имаме председател на парламента и министри. Това щеше да бъде облага за стотина и предателство към един милион българи, които видяха в нас алтернатива. Времето показа, че това решение е било правилно-не само за БСП, но и за държавата. Гледайте Германия, мислете за България. Там леви и десни се прегърнаха уж в името на Германия. В резултат и двете партии се сринаха и докараха крайната десница до възход. Времето показа, че нашето поведение е било правилно. Трета част от хората се оглеждат за нова партия. Те смятат че старите, системни партии са изчерпани, не могат да се променят. Защо тогава да подкрепят БСП. Защото когато заявихме претенция да променим България, започнахме промяната от себе си. В последните две години БСП се променяше бавно, трудно, понякога мъчително, с вътрешни трусове, но последователно и неотклонно. Ние сме единствените, които въведохме мандатност за депутатите-3 мандата - 12г. Лишихме се от знакови, подготвени народни представители, но ви показахме, че властта не е самоцел, не е до живот и дадохме път на нови лица. Единствени сме с ограничения два мандата - 8г за председателя. Вечни председатели няма. Нашата партия не се крепи на един човек, а на хилядите членове и симпатизанти.Всички политици се кълнат, че слушат народа и че пряката демокрация е сила, но никоя партия не въведе пряк избор на председателя си от всички членове, за да имат те власт. Ние го направихме, както и въведохме вътрешнопартийните референдуми. Всички се кълнат, че ще направят електронно правителство, но ние показахме как става, като въвеждаме електронно членство, електронна карта с данните на всеки член, електронен регистър и електронно гласуване. Коя друга партия в България го е направила и е така модерна и актуална на съвременното развитие? БСП се променя и заслужава да бъде избирана. Защо да подкрепите БСП? Защото не с празни обещания, а с действията защитихме българската Конституция, християнските ценности, семейството и децата , когато се противопоставихме на Истанбулската конвенция. Никоя партия не беше поставена под такъв натиск. ГЕРБ се опитаха да я прокарат и когато срещнаха нашия отпор,  ни наричаха антиевропейци, нашето политическо семейство ни критикува, изпрати специална мисия, имаше опасност от  замразяване на членството в ПЕС, заклеймяваха ни НПО, но не отстъпихме. Същото се случи и с Пакта за миграция. Правителството на Борисов обяви, че ще го подкрепи. Ние се обявихме против и отново заваляха критики, агресия, натиск. Отново нашето политическо семейство разкритикува БСП. Отново не отстъпихме в защита на българския национален интерес. Благодарение на нас, българският парламент задължи правителството да не подписва двустранни споразумения за връщане на мигранти.днес много спокойно се обръщам към българския народ и търся неговата подкрепа, благодарение на вас. За 2 години, въпреки огромния натиск, на който бяхте подложени, вие устояхте, запазихте вярата на 1 млн. българи и доверието расте. Благодаря на всеки от вас за енергията и работата. Благодаря сърдечно на парламентарната група - вие сте невероятни бойци. Виждам, че благодарение на всички вас, на нас, промяната в България започна. Макар и бавно, макар и трудно, но започна. Вярвам, че тя ще стане. Вие сте нейните носители. Вие сте силата, която ще я доведе докрай. Обръщат се към вас - в следващите месеци подайте ръка на всеки българин, който милее за отечество, справедливост, солидарност, свобода, семейство и род. Дайте им смелост и сила, прелейте от нашата смелост, сила на своите съграждани. Нека бъдат част от промяната. Тя е за тях. Тя не може да стане без тях.Повярвайте в себе си. Не се страхувайте и бъдете свободни хора, които изразяват свободно волята си. Силата не е в политиците. Силата е във вас. Повярвайте, че вие решавате своето лично бъдеще. Не е вярно, че нищо не зависи от вас. Всички зависи от вас. Попитали веднъж що е демокрация един голям световен политик: „В дъното на демокрацията, с всички словословия по неин адрес, е малкият човек, който влиза в една малка стаичка, с малък молив и прави малко кръстче на малък къс хартия\". Обаче, когато много малки хора се съберем заедно, правим този голям, мъдър наш български народ. Народ, който е бил люлка на европейската цивилизация. Народ, който е дал на света духовност  и култура, заслужава признание. Заслужава най-достоен живот и значимо място в съвременния свят и ще го получи! ", "date": "2019.01.26", "title": "Корнелия Нинова: ГЕРБ са 10-годишно минало и провалено настояще"}
{"url": "http://www.cross.bg/pomosht-protest-napyskashtite-1594901.html", "text": "/КРОСС/ Медиците от Спешна помощ в Горна Оряховица продължават да подават оставки в знак на протест срещу агресията срещу тях предава БНР. Във филиала работят около 50 души, а едномесечни предизвестия за напускане вече са депозирали 20 лекари, фелдшери и шофьори на линейки.Медиците напускат в знак на протест срещу агресията и липсата на мерки от страна на държавата. Една от напускащите е фелдшерът Мила Радева:\"Случаите станаха страшно много. Просто не желаем при такива условия да работим всеки да си позволява. Как така ще си позволява да ме удря и ще остане безнаказано?\"Застрашено е медицинското обслужването на 80 000 жители.Директорът на Центъра за спешна помощ във Велико Търново д-р Валентина Хаджирадева, която е пряк работодател на напускащите спешни медици, заяви, че е получила уверението на здравния министър Кирил Ананиев, че се обмислят допълнителни мерки за засилване на охраната в кризисни райони. В момента филиалите са подсигурени с паник бутони и видеонаблюдение, но бюджет за физическа охрана няма. ", "date": "2019.01.26", "title": "Медици от Спешната помощ в Горна Оряховица масово напускат "}
{"url": "http://www.cross.bg/elektrorazpredelenie-raiiona-poradi-1594902.html", "text": "/КРОСС/ Повече от 120 техници продължават работа на място в засегнатите райониЕлектроразпределение Юг продължава дейности по възстановяване на електрозахранването в засегнатите от тежкия снеговалеж селища в Родопите. Обстановката продължава да бъде усложнена поради скъсани електропроводи и счупени стълбове от разпределителната мрежа.В района на Смолян електрозахранването за редица села беше възстановено като все още се работи по аварии в района на Момчиловци и Соколовци.Най-тежка остава обстановката в района на общини Сърница, Борино, Доспат. Причината е авария на електропровод 110 kV (киловолта) на Електроенергийния системен оператор (ЕСО), поради която не могат да се извършват оперативни превключвания по мрежа 20 kV (киловолта) на Електроразпределение Юг.С цел по-бързо възстановяване на снабдяването дружеството осигури общо 10 мобилни агрегата за най-засегнатите селища. Четири от агрегатите вече осигуряват електроенергия за гр. Сърница.За отстраняване на повредите Електроразпределение Юг е мобилизирало повече от 120 човека за справяне със ситуацията. Всички групи са оборудвани с техника и материали, вкл. и снегоходки, както и резачки за отстраняване на паднали дървета. Налице е и допълнителна специализирана техника - моторни шейни и АТV за трудно достъпните места. В Електроразпределение Юг функционира Кризисен щаб за по-добра координация на възстановителните дейности. ", "date": "2019.01.26", "title": "Електроразпределение Юг доставя 10 мобилни генератора в населените места в Родопите"}
{"url": "http://www.cross.bg/pernik-maskaradnite-igri-1594882.html", "text": "/КРОСС/ Председателят на ПП АБВ Румен Петков е гост на 28-ми Международен фестивал на маскарадните игри „Сурва“ в Перник.В рамките на визитата си той се срещна с новия президент на Федерацията на европейските карнавални градове Ларс Алгел. „Международният фестивал на маскарадните игри в Перник е мост към добрите взаимоотношения между държавите по света. Традициите са това, което съхранява родовата памет“, посочи Петков.Председателят на ПП АБВ, заедно с областния председател на партията в Перник Петър Първанов и представители на местната структура разгледаха експозицията, подредена в пернишкия музей от богатата лична колекция от карнавални трофеи на вече покойния президент на Федерацията на европейските карнавални градове Хенри ван дер Кроон .", "date": "2019.01.26", "title": "Председателят на ПП АБВ Румен Петков е гост на Международния фестивал на маскарадните игри „Сурва“ в Перник"}
{"url": "http://www.cross.bg/ninova-gerb-korneliya-1594879.html", "text": "/КРОСС/ В петдесетминутна реч пред социалистите на червения конгрес в НДК днес лидерът на БСП Корнелия Нинова призова за мобилизация и победа на партията й на европейските избори през май тази година. След като обясни, че анализаторите дават паритет между ГЕРБ и БСП, тя призова българите да не подценяват вота за евродепутати, тъй като заедно можели да променят не само Европа, но и България.\"Ако победим ГЕРБ на тези избори, може да отстраним ГЕРБ от властта и да започнем промяната в България и във вашия живот тук. Ако изборите са честни, ще ги спечелим\", обяви Корнелия Нинова. По думите й има риск за манипулации, подмяна на вота, купени гласове, особено заради плановете за отказ от машинното гласуване.\"Не продавайте гласа и достойнството си, защото така си гарантирате бедност и несправедливост, а на тях (бел. авт. - ГЕРБ) гарантирате кражби\", призова още Нинова. И изброи аргументи защо трябва да се гласува за БСП, с които давала надежда и отговор на отчаяните хора, за да повярват в промяната. Сред аргументите на Нинова са признатите грешки на социалистите, отказът да са заедно с ГЕРБ във властта, промяната в БСП чрез въвеждане на мандатност за депутати и лидера, тъй като нямало вечни лидери, отхвърленият натиск от европейските социалисти и ГЕРБ за Истанбулската конвенция и др.След като нарече депутатите от БСП \"бойци\", Корнелия Нинова ги призова да продължат да бъдат \"носители и сила на промяната\". \"Подайте ръка на всеки българин, който милее за свобода, семейство и род. Прелейте им от нашата смелост и сила\", призова лидерът на БСП. После се обърна към народа с думите: \"Скъпи българи, повярвайте в себе си! Не се страхувайте и бъдете свободни хора. Силата не е в политиците, силата е във вас. Не е вярно, че нищо не зависи от вас. Всичко зависи от вас!\". Накрая завърши с убеждението, че мъдрият български народ заслужава признание и значимо място в съвременния свят и ще го получи.В ГЕРБ били антиевропейци, в БСП - признатиСред обещанията, с които БСП ще се бори за гласове на евроизборите, по думите на Корнелия Нинова са социален европейски съюз, премахване на двойните стандарти при храните, приемане на България в Шенген, отмяна на санкциите срещу Русия, развитие на ядрени мощности, ускорено създаване на европейска прокуратура и интеграция на Западните Балкани. \"Категорично се противопоставяме на Истанбулската конвенция, трети пол и джендър идеология в училище\", обяви още лидерът на БСП.След като обяви, че Европейския съюз (ЕС) е в криза, а левицата в Европа е допуснала много грешки, Корнелия Нинова призова той да бъде единен, но да се зачита националният интерес на всяка държава-членка.\"Остават непоклатимите принципи на ЕС и ако ги уважаваме, ГЕРБ е антиевропейска партия. ГЕРБ допусна пробив в европейската сигурност чрез нерегламентирано даване на български паспорти на чужденци. Така влизането в Шенген е минирано\", каза лидерът на БСП. По думите й ГЕРБ пазела неутралитет по някои въпроси, заради което поставяла България в периферията на ЕС.В същото време обаче БСП поела битката срещу двойния стандарт в качеството на храните, двете скорости на Европа и санкциите срещу Русия. По първата точка се включила и европейската десница, а че Русия е важна се видяло при срещи на Ангела Меркел, Еманюел Макрон и Виктор Орбан с Владимир Путин, изказвания от които Корнелия Нинова цитира днес. \"Днес много лидери на Европа имат нашето разбиране за европейското бъдеще. Това е признание, макар и закъсняло, за проевропейската политика на българските социалисти\", каза лидерът на БСП.И с ДПС корабът на Борисов потъвалСлед като отново разви тезата, че по време на прехода се формирала спойката на паралелната държава, която дърпа конците на истинската и е виновна за клинична демографска смърт, Корнелия Нинова изброи новите проблеми, възникнали при управлението на ГЕРБ - авторитарна власт в България, убита свободата на словото, заличено разделение на властите и др.\"Държавата е превзета, корупцията е държавна политика. И това не може да продължава. Този модел ни убива. Той не може да бъде кърпен, трябва да бъде сменен\", обяви още лидерът на БСП. Тя даде да се разбере, че не иска промяна на Конституцията, за да стане България президентска република, а спазване на сегашната Конституция, за да не е страната премиерска република.\"Корабът потъва и първи го напускат патриотите, които се опитват да се разграничат. Премиерът Борисов е неспособен да овладее ситуацията\", обяви още Корнелия Нинова. После допълни: \"Разбира се, той винаги получава ключова подкрепа от ДПС в ключови моменти. Сега правителството мисли само за своето оцеляване\".\"Докато си правят дискотека и диджеят им пуска сини и червени лампи, се топи един български град като Разград\", каза още лидерът на БСП. Според нея ГЕРБ е провалено минало и настояще, а разговорът днес е за бъдещето.\"Алтернатива винаги има. Визия за България не е партийна програма, а - национален план, предложение за нов обществен договор\", каза още Корнелия Нинова. При управление на БСП тя обеща отмяна на едноличната власт, край на войната между президентската и премиерската институции, разделение на властите, съдебна система, която не се ползва като бухалка срещу опоненти, бизнес без рекет и заплахи, забрана за концесии и приватизация на стратегически обекти като летище \"София\" и др.\"Връщане на държавата в ключовите аспекти на икономиката и живота на българите\" - така Корнелия Нинова описа т. нар. Визия за България. Тя обеща още отмяна на плоския данък и прогресивно подоходно облагане, безлихвени кредити за жилища за млади семейства, нов модел на здравеопазването и обвързване на висшето образование с нуждите на икономиката, както и електронно управление за борба с корупцията. ", "date": "2019.01.26", "title": "В победа на БСП на евровота Корнелия Нинова вижда възможност да отстрани ГЕРБ от властта"}
{"url": "http://www.cross.bg/yambol-referendym-zaem-1594881.html", "text": "/КРОСС/ Над 6200 жители на Ямбол вече са се подписали за провеждането на местен референдум. От инициативния комитет очакват подписката да бъде подкрепена от още 2000 жители. Ако подписката е легитимна, жителите на Ямбол ще могат да участват в референдум с въпрос: \"Против ли сте община Ямбол да поеме общинския дълг в размер на 9 милиона евро през последната година на мандата на настоящото управление, който ще се изплаща до 2030-та година от собствени общински приходи. Кметът на Ямбол Георги Славов заяви, че средствата ще се използват както за подобряване на инфраструктурата, така и за модернизиране на уличното осветление, което в момента е в плачевно състояние: \"Повярвайте ми, инвестицията е много премерена, много истинска\".Въпреки общественото обсъждане за поемането на дълга, жителите смятат, че нямат достатъчно информация и референдумът е необходим:- Защото не мисля, че трябва хората да плащат този заем. Достатъчно са ни високи таксите, за да се плаща този заем.Събирането на подписите ще продължи до края на март.", "date": "2019.01.26", "title": "Ямболци искат референдум за заем, който се кани да вземе общината"}
{"url": "http://www.cross.bg/pochisteni-povisheno-snegovalezh-1594876.html", "text": "/КРОСС/ Автомагистралите Тракия и Хемус са обработени и почистени, трафикът към момента не е динамичен, съобщават от пресцентъра на МВР.Властите призовават водачите да се движат с повишено внимание и съобразена скорост по АМ Тракия поради вероятността от образуване на аквапланинг на някои места.Проходът Петрохан е проходим при зимни условия, няма снеговалеж.Е-79 - проходим, почистени пътни платна, нормален трафик.Подбалканският път - в частта между Елин Пелин и прохода Гълъбец се опесъчава, продължава отстраняването на обледени клони, надвиснали над пътното платно; движението да е с повишено внимание; в частта от прохода Гълъбец до Пирдоп - частични заледявания и дъжд.Пътят София - Самоков - Боровец - опесъчен, проходим при зимни условия, без снеговалеж.", "date": "2019.01.26", "title": "„Тракия” и „Хемус” са обработени и почистени, трафикът не е динамичен"}
{"url": "http://www.cross.bg/dryzhestvoto-obstanovka-razpredelenie-1594883.html", "text": "/КРОСС/  \"Сложна е метеорологичната обстановка в планинските части в Югозападна България. Засегнати са електропроводите, които преминват през тях, и захранват с електроенергия населените места в общините Разлог, Белица, Якоруда, Гоце Делчев, Гърмен, Хаджи Димово и Петрич. В планината снегът достига до един метър\" това съобщиха от пресцентъра на ЧЕЗ Разпределение.До момента дружеството локализира 6 счупени стълба, като обходите продължават. Непроходими са второстепенни пътища, което силно затруднява работата на служителите.Компанията командирова допълнителни екипи от София и Благоевград, които да съдействат на колегите си за по-бързо справяне с възникналата ситуация. ЧЕЗ Разпределене превозва полимерни стълбове, произведени по нова технология и внедрени през миналата година.Те са по-леки и разглобяеми на две, което позволява на служителите да ги носят на ръце през планината и непреоходимите пътища. Това ще позволи по-бърза реакция, тъй като монтирането на стандартните стълбове предполага изчакване на спокойна обстановка и възможност за придвижване.В момента ЧЕЗ Разпределение превозва и допълнителни количества изолатори и проводници към засегнатите места. Компанията изпрати и повече АТВ-та с вериги за сняг. Екипи на ЧЕЗ Разпределение работят и в област Кюстеnдил, като в останалата част от територията, обслужвана от дружеството, обстановката е спокойна.Служителите на дружеството ще работят до пълното възстановяване на електрозахранването на всички засегнати населени места.", "date": "2019.01.26", "title": "ЧЕЗ: Допълнителни екипи на дружеството работят при усложнена метеорологична обстановка в Югозападна България"}
{"url": "http://www.cross.bg/vlak-momiche-avtobysa-1594886.html", "text": "/КРОСС/ 13-годишно момче загина на място, 9-годишно момиче пострада при сблъсък на влак с училищен автобус. Инцидентът стана край градчето Атина, в щата Тексас. Раненото момиче е настанено в болница в тежко състояние. Шофьорът на автобуса също е хоспитализиран. Децата са били в начален клас в държавното училище в града. Не е имало други деца в автобуса. Превозното средство е било влачено от влака около 100 метра след сблъсъка при железопътния прелез.Все още не е ясно дали сигнализацията за наближаващ влак се е задействала или шофьорът е решил да я пренебрегне.Град Атина се намира на около 70 мили югоизточно от Далас. \n\t\t\t\t\t", "date": "2019.01.26", "title": "Влак се заби в училищен автобус, дете загина на място (ВИДЕО)"}
{"url": "http://www.cross.bg/kvitova-osaka-poredni-1594887.html", "text": "/КРОСС/ Наоми Осака спечели втора поредни титла от Големия шлем. Шампионката от US Open победи Петра Квитова със 7-6(2), 5-7, 6-4 в много драматичен и атрактивен финал на Аустрелиън Оупън. С този успех японката си осигури изкачване на върха в световната ранглиста. Това се случва за първи път в кариерата на 21-годишната тенисистка.Двубоят на „Род Лейвър Арина“ бе белязан с атакуваща игра и много обрати, както игрови, така и ментални. Но в крайна сметка шампионката показа характер и класа, за да стигне до заслужен успех.Първият сет бе равностоен, като Осака отрази пет точки за пробив, а Квитова – три. Стигна се до тайбрек, в който японката вдигна нивото и се наложи със 7-2. Тя дръпна рано с пробив във втората част и изглеждаше много близо до успеха при 5-3. Тогава тя стигна до три поредни шампионски точки при сервис на Квитова. Чехкинята обаче демонстрира завидна устойчивост, за да вземе пет поредни точки. Това сломи Осака, която загуби четири поредни гейма. Загубила сета, тя се разплака на корта.Изглеждаше, че японката няма да има сили да се бори в решаващия трети сет. Тя обаче превъзмогна кризата и взе три поредни гейма за преднина от 3-1. Квитова успя за втори път в мача да се спаси от 0-40 на собствено подаване. Осака обаче все пак успя да затвори мача с 6-4 при петия си мачбол.Така тя се превърне в първата японка, спечелила титлата от Откритото първенство на Австралия. Тя си осигури $ 4,1 млн. от наградния фонд, докато Квитова ще вземе чек за $ 2 млн. Шампионката завърши мача с 9 аса, 33 печеливши удара и също толкова непредизвикани грешки. Квитова постигна 33 уинъра срещу 39 непредизвикани грешки. За чехкинята това е първи загубен финал в турнири от голямата четворка. Тя има две титли на Уимбълдън (2011) и (2014).От понеделник Осака за първи път в кариерата си ще се изкачи и на първото място в световната ранглиста. Квитова ще повтори най-доброто си постижение и ще заема втората позиция.Представянето на чехкинята в Мелбърн отбеляза невероятното ѝ завръщане сред най-добрите при жените. Тя преживя истински кошмар през 2016-та година, когато крадец с нож нахлу в дома ѝ в Простейов. Тогава пострада лявата ѝ ръка и тя трябваше да се подложи на шестчасова операция, за да бъдат спасени пръстите ѝ.", "date": "2019.01.26", "title": "Наоми Осака е новата шампионка на Аустрелиън Оупън"}
{"url": "http://www.cross.bg/zhiletki-protest-hilyadi-1594884.html", "text": "/КРОСС/ За 11-и пореден път хиляди \"жълти жилетки\" излизат на антиправителствен протест из градовете на Франция. Миналата събота на протест излязоха 84 хиляди души. Въпреки разногласията движението търси нови начини за разрастване и остава безразлично към националния дебат, с който президентът Макрон се опитва да успокои напрежението.С променена стратегия \"жълтите жилетки\" се отправят отново на протест, но заради разделенията на техните водачи акциите се множат. В Париж са планирани три различни шествия,  а част от движението се организира за първата \"жълта нощ\"  в столицата, но и в други градове. Зароди се и идея за жива човешка верига във Франция в неделя. Протестиращите обещават акциите им да протекат мирно, но техни опоненти вече се готвят за контрапротеста на \"червените шалчета\", на който утре да се обявят срещу насилието и безредиците. Досега при протестите пострадаха стотици хора. Бунтът на французите прелива в различни цветове и мотиви: борещите се срещу насилието над жени си избраха виолетовия цвят за митингите, които събират десетки хиляди из страната.\"Жълтите жилетки\" остават траен фактор, особено след като през седмицата започнаха съставянето на своя листа за европейските избори. Според анализите тя може да разбърка съотношението на политическите сили, като привлече 13% от електората, но вече има сериозни противници сред протестното движение. ", "date": "2019.01.26", "title": "\"Жълтите жилетки\" с 11-и пореден протест"}
{"url": "http://www.cross.bg/iioncheva-bulgariya-ypravlyava-1594890.html", "text": "/КРОСС/ Елена Йончева разказа пред Конгреса на БСП приказка за един бос, който управлява най-голямата мафия в държавата.Приказката е за боса на сицилианската мафия, който десет години управлява Коза ностра.Така тя направи намек с премиера Бойко Борисов.Йончева се обърна към медиите, които не били свободни, които работят в трудна среда. Тя обясни и какво е направил босът на България за десет години.Магистралите не можели да се сравнят дори с тези в Косово и Албания. Тя е възмутена от функционалната неграмотност. Първи сме по смъртност.В България управлява най-антиевропейската организация, подчерта червената депутатка. Проблемът у нас е големият грабеж, който е 11 милиарда лева годишно. В България вече има пълзящ авторитаризъм, категорична е Йончева.Само левицата можела да спре ГЕРБ. Те ще извадят голямата бухалка и те вече я извадиха, както се изрази Йончева. Режимът в България се опитвал да ни раздели. Няма режим обаче, който историята да не е спряла, отсече социалистката.Думите на Йончева бяха аплодирани. Залата стана на крака в знак на съпричастност към обвинената социалистка. ", "date": "2019.01.26", "title": "Йончева сравни Борисов с боса на Коза ностра"}
{"url": "http://www.cross.bg/venetzyela-gyaiido-prezident-1594894.html", "text": "/КРОСС/ Франция, Испания и Германия с ултиматум към президента на Венецуела Николас Мадуро, съобщават световни агенции.Правителствата на трите държави излязоха със съобщения. Те призовават Венецуела да организира нови президентски избори до следващата седмица или ще признаят опозиционния лидер Хуан Гуайдо за лидер на латиноамериканската държава.Трите правителства дадоха осем дни на Мадуро да обяви свободни, прозрачни и демократични избори.Испанският премиер Педро Санчес предупреди, че ако не бъдат организирани избори до осем дни, Мадрид ще признае Гуайдо за президент на Венецуела.\"Ако не бъдат свикани честни, свободни и прозрачни избори във Венецуела в рамките на 8 дни, Испания ще признае Хуан Гуайдо за президент на Венецуела\", подчертава Санчес.В същото време германското правителство съобщи, че е готово да признае Гуайдо за временно изпълняващ длъжността президент на Венецуела, ако същите условия, обявени от Мадрид, не бъдат изпълнени.Френският президент Еманюел Макрон зае същата позиция.", "date": "2019.01.26", "title": "Франция, Испания и Германия с ултиматум към Мадуро"}
{"url": "http://www.cross.bg/rezyltati-skopie-skoro-1594865.html", "text": "/КРОСС/ „Радвам се, че мога да приветствам днешната ратификация на договора от Преспа, която дава възможност Скопие скоро да се присъедини към НАТО и отваря нова страница в техните отношения с ЕС, така че скоро да могат да започнат преговори за присъединяване\" това написа премиерът Бойко Борисов по повод ратифицирането на Преспенския договор от страна на Гърция.„Усилията, които вложихме по време на нашето Председателство и след това, да помагаме на страните от Западните Балкани, включително и на приятелите ни от Скопие, днес дават своите резултати. Ще продължим да ги подкрепяме, както и досега\", добавя министър-председателят. ", "date": "2019.01.26", "title": "Премиерът Борисов за ратификацията на Договора от Преспа: Усилията ни дават резултати"}
{"url": "http://www.cross.bg/izpolzvat-krokodilite-gydzharat-1594866.html", "text": "/КРОСС/ Някои от крокодилите са с дължина от около 3 метра. Те се примамват в метални клетки. Влечугите ще бъдат превозени в друг воден басейн в западния щат Гуджарат.Еколози обаче се противопоставят на този план.182-метровата статуя на бореца за независимост Сардар Пател беше официално открита през октомври миналата година. Монументът се намира на около 200 километра от столицата и най-голям град в щата Гуджарат Ахмедабад и бързо се превърна в популярна туристическа атракция.Но до мястото не стигат влакове и повечето желаещи да видят монумента, станал известен като „Статуята на обединението\", трябва да използват автобуси. Заради лошата инфраструктура и сигурността на хората властите решиха да използват чартърни полети, които да кацат в разположеното наблизо езеро.За да бъде безопасно за туристите, то трябва да бъде прочистено от крокодилите. ", "date": "2019.01.26", "title": "Евакуират 300 крокодила от езеро до „Статуята на обединението“"}
{"url": "http://www.cross.bg/germaniya-frantziya-dogovor-1594867.html", "text": "/КРОСС/ \"Германия и Франция може и да са двигателят на ЕС, но само двигател не е достатъчен, за да придвижи съюза напред.\" Така историкът проф. Йорг Реквате от университета в Касел коментира препотвърдения договор за приятелство между Берлин и Париж, предаде БНР.В тронната зала в Аахен, където е коронясан основателят на Свещената Римска империя Карл Велики, френският президент Еманюел Макрон и германският канцлер Ангела Меркел подписаха нов договор за приятелство. \"Тясното сътрудничество между Берлин и Париж е в основата на ЕС\", се казва в преамбюла му.\"Не мразя французите. И как бих могъл - на тях дължа не малка част от образованието си! И изобщо - омразата към дадена нация е странна работа. Ще я намерите само в най-ниските културни слоеве. Там тя избуява. Но има и слоеве в обществото, където тази омраза напълно липсва и където човек се извисява над нациите.\" Това пише Йохан Волфганг фон Гьоте до близкия си довереник Екерман през 1830 г. Тези размисли добре илюстрират историята на отношенията между Германия и Франция, белязани от жестокостите на не една война.За силата, с която историята може да се превъзмогне, говори Елисейският договор от 1963 г., сложил край на вековна вражда между двете съседни страни. И поставил основата на европейската интеграция. Германия и Франция се обръщат срещу тенденцията на растящ национализъм и залагат на международното сътрудничество. Това е причината Макрон и Меркел да разширят Елисейския договор от 1963 година.\" Така историкът проф. Реквате необходимостта от подновяване на договора за приятелство между Франция и Германия. За професора по история на Западна Европа и ЕС подписването на договора в Аахен е сигнал към Европа: \"Защото днешният свят не светът от 1963-та\".А може би този договор е германският отговор на смелата визия на Еманюел Макрон за Европа, която той разви в прословутата си реч в Сорбоната през есента на 2017 г.?Проф. Реквате смята, че Аахенският договор е по-скоро намек за това какво мисли Германия по предложенията на Макрон.\"Детайлите в предложенията на Еманюел Макрон за укрепване на ЕС издават един типично френски подход, а именно засилване на централизираното управление. В това няма нищо изненадващо - френската традиция повелява повече правомощия за централната власт. Тази традиция обаче се сблъсква с традицията в Германия, която е изградена на федеративен принцип. Така че подписаният договор в Аахен всъщност намеква за отговора на Берлин, който е съгласен, че интеграцията в ЕС трябва да се засили, но не чрез изземване на правомощия и прехвърлянето им към централната власт. Германия смята, че конкретните проблеми трябва да се решават на местно ниво. Това проличава особено ясно от клаузите в договора от Аахен, които се отнасят до укрепването на местната власт в пограничните райони. На местната власт от двете страни на границата се прехвърля отговорността за осъществяването на локални проекти, например в инфраструктурата или пък в образованието.\"\"Необходимо е, защото ЕС едва ли може да реши каквото и да било без тези две държави, или по-точно срещу тези две държави. Нека обаче не забравяме, че Германия и Франция са много различни и имат различен подход към много теми. Стана дума за централизираната власт във Франция и федералния принцип в Германия. Различия във вижданията има и в икономическата политика. Именно заради това консултациите между Париж и Берлин са така необходими. Когато тези толкова различни държави стигнат до едно мнение, може да се предполага, че и в рамките на ЕС компромисът е възможен. Така че Германия и Франция може и да са двигателят на ЕС, но само двигател не е достатъчен, за да придвижи ЕС напред.\"В Източна Европа се забелязва известен страх от заформящия се европейски авангард. Споделяте ли тези опасения, проф. Реквате?\"Може би трябва да се върнем малко назад в историята, за да обясним причината за тези страхове, при това не само в Източна Европа. Този отново избуяващ национализъм се дължи на историческото наследство на Варшавския договор. След падането на Берлинската стена бившите комунистически държави изпитват остра нужда да вземат съдбата си в свои ръце и да не са повече под чуждо попечителство. Според мен това е обяснението, защо след първоначалната еуфория от членството в ЕС в Източна Европа се възроди идеята за самостоятелност и силна национална държава, която да се противопостави на брюкселската администрация. А бюрокрацията на Брюксел се оприличава на до болка познатия чужд диктат от Москва от годините на комунизма.\"Проф. Реквата каза още, че това усещане на източноевропейците е напълно сравнимо с онова, което доведе британците до Брекзит. През всичките години на своето членство в ЕС Великобритания винаги е възприемала Брюксел като чужда сила, която диктува политиката на Лондон. На острова винаги е важала максимата: \"Взимаме, каквото можем и не се оставяме да ни водят за носа.\" На това усещане се дължат всички изключения от правилата на ЕС, които Обединеното кралство е успяло да договори за себе си, вместо да се опитва да работи за общата кауза - силен ЕС.\"Според мен източноевропейците трябва да повярват в проекта Европейски съюз и да работят за това чрез силен ЕС да изградят силни държави. В един силен ЕС те ще могат да задават дневния ред, като същевременно трябва да бъдат възприемани като сериозен и надежден партньор. Просто европейското обединение и националните интереси не са взаимоизключващи се величини, а напротив - те се допълват\", смята германският историк.", "date": "2019.01.26", "title": "Проф. Йорг Реквате: Германия и Франция са мотор, но само той не е достатъчен за ЕС"}
{"url": "http://www.cross.bg/selo-banite-zheni-1594869.html", "text": "/КРОСС/ Две възрастни жени са евакуирани от домовете им в село Давидково, община Баните заради свлачищеала до стените на къщата им. Възрастните жени са изведени от екип пожарникари. Днес предстои работа с тежка техника за разчистване на опасността.Свлачища прекъсват пътища по основни трасета в община Баните.Голямо свлачище е свалило в село Малка Арда селскостопанска сграда и лека кола от второстепенна улица на разположения отдолу главен път Смолян – Баните. Сградата е била съборена от прииждащи води от ската отгоре. Свлачището е повлякло и паркирана на горната улица лека кола, каза кметът на общината Милен Белчев.В село Стърница има два паднали дървени стълбове с електропроводи, по които тече ток. В момента екипи на ЕВН отиват на място, за да изключат напрежението по авариралите стълбове. Без ток заради аварии са селата Стърница, част от Давидково, Босилково, Глогино и Вълчан дол.", "date": "2019.01.26", "title": "Свлачище опря в стената на къща в Давидково, евакуираха две жени"}
{"url": "http://www.cross.bg/tazi-yasno-izvadi-1594870.html", "text": "/КРОСС/ Мила възрастна жена от Албърта, Канада намери оригинален начин да продаде къщата си.Имотът на езерен бряг е оценен за 1,7 млн. канадски долара.Ала Вагнер решава да не продава дома си по стандартния начин заради бавната процедура, която би отнела прекалено много време. Тя решава, че най-подходящо би било къщата да отиде при някого, на когото ще носи вдъхновение.Така дошла идеята за конкурса с есе на тема: \"Защо местенето в тази къща би променило живота ви?\". Ограничението е 350 думи.В България, Европа, тази история извади на показ нещо, за което от години си говорим къде явно къде под сурдинка. А именно: тотално оглупяваме!Защото бързо стана ясно, че потребителите в социалните мрежи четат единствено заглавията на новините.Затова и написаха думата \"есе\" в коментарите.Честно казано, това ме шокира!Че масово не се чете ми е ясно от години, но че дори любопитните новинки се гледат само като картинки... това вече е тревожно.Кой може да повярва на това, че пишейки трибуквена дума, му се гарантира участие в конкурс за имот за милиони? Това от една страна, а от друга: лековерието не е ли признак на ниска обща култура?О, нещастно българско образование!Наистина ли вече не си достатъчно, за да приучиш хората в тази страна на елементарни, животоспасяващи дейности? Няма тогава да се чудим, как възрастни хора изхвърлят пари на непознати, как никой и никога не чете ситния шрифт в договорите с банките или мобилните оператори. Как стана така, че мързелът победи всичко, най-вече желанието ни да бъдем по-умни, по-информирани, по-наясно. Едно заглавие, една картинка и наивно вярваме, че вече знаем всичко.Тъжно и болно, никак не е смешно, въпреки майтапчийските коментари в мрежата.Единственото, за което се сещам е, че бъдещето вече не ме плаши. Направо ме ужасява! Най-добре изкуствения интелект моментално да заеме полагащото му се място и човекът да отива в пенсия.авт: www.flashnews.bg  ", "date": "2019.01.26", "title": "Напиши есе: Как една обява извади на показ тоталното оглупяване?"}
{"url": "http://www.cross.bg/ninova-bulgariya-gerb-1594871.html", "text": "/КРОСС/ \"30 години спойката между пари и политика дърпа конците на държавата. Държавата е превзета от малцина, този модел не може да бъде кърпен, той трябва да бъде сменен\" това бяха две от основните тези на лидера на БСП Корнелия Нинова в словото й пред 49-ия конгрес на БСП.  България е в клинична демографска смърт, изтъкна в конгреса си лидерът на БСП. Докато премиерът светва сини и червени лампички, угасва по един малък град, изтъкна тя, припомняйки словото на Борисов от националното съвещание на ГЕРБ. Там той предупреди актива на управляващата партия, че ако не им светне червената лампичка, той ще им светне синя.ГЕРБ са десетгодишно минало и провалено настояще, а нашият разговор днес е за бъдещето, бе категорична в словото си Нинова. Премиерът Борисов е неспособен да овладее ситуацията, макар че в ключов момент винаги получава помощ от ДПС, смята Нинова. „Скъпи българи, днес ще разговаряме и ще вземем решение за бъдещето, бъдещето на всеки един от нас, на България и на Европа. Вече 30 години живеем в преход, за който всички политически партии носим своята отговорност. Тези години икономически кръгове си купиха политици от всички цветове. Който и да е на власт, тази спойка от пари и политика продължава да управлява и да се възпроизвежда. Тя е скритата паралелна държава, но тя дърпа конците на истинската“, започна словото си Нинова.И подчерта, че България е с най-висока смъртност и с най-голям отрицателен прираст в ЕС.\"В последните 10 години, в които управляват ГЕРБ, към тези проблеми се добавиха нови. В България се установи авторитарна власт. Свободното предприемачество е убито, свободата на словото е потъпкано. Различното мнение се преследва. Това не може да продължава. Моделът трябва да бъде сменен“, каза още Нинова.ГЕРБ ни превърна в премиерска република. Днешната изпълнителна власт използва съдебната, за да преследва опонентите си.Всичко това доби конкретен израз в политическия процес срещу Елена Йончева. Защото си позволи да започне проверка вярна ли е информацията, че премиерът на България има къща в Барселона.Елена прави разследване, в което ще докаже с документи и свидетели корупция по най-високите етажи на властта. Там става въпрос за сговор в МС на министри за корупция и за заличаване на нейните следи, каза още от трибуната на конгреса Корнелия Нинова.„Последният месец Елена прави разследване, което ще представи следващата седмица на екрана на БСТВ. Тя ще докаже с документи, със свидетели, с всички необходими доказателства корупция в най-високите етажи на властта. Там отговорност няма да носи някой директор на Агенция или чиновник, там става въпрос за сговор в Министерски съвет на министри за корупция и за заличаване на нейните следи“, бяха думите на Нинова.И тя е наказана, не със съдебен процес, а с политически. Предлагам конгресът да излезе с декларация срещу Елена Йончева, каза от трибуната Нинова.„Елена има нужда в тези дни от нашата подкрепа. Тя няма да се уплаши, ние няма да се уплашим. Това не е декларация в защита на частния случай, а битка за държавността. Това е битка за правовата държава, срещу корупцията, защото след малко ще говоря пред вас какви политики предлагаме, за да променим България и стандарта на живот на нашите сънародници. Пари има, но управлението ги краде“, подчерта лидерът на БСП.Лидерът на БСП изтъкна, че партиите от Обединени патриоти се опитват да се спасят, като се разграничат от управлението.„Корабът на управлението потъва и първи го напускат \"Обединени патриоти\". Те досега осигуряваха попътен вятър, но днес се опитват да се спасят като се разграничат“, каза още Нинова.Тя припомни, че сега от ВМРО са предложили данък лукс, но само преди месец са подкрепили бюджета на страната, където няма такова нещо. Че само преди месец Волен Сидеров е подкрепил кабинета в гласуването на вота на недоверие. ", "date": "2019.01.26", "title": "Нинова пред конгреса: ГЕРБ са десетгодишно минало и провалено настояще!"}
{"url": "http://www.cross.bg/syrva-pernik-igri-1594872.html", "text": "/КРОСС/ Перник даде начало на 28-мия международен фестивал - „Сурва\". Тази година се очакват рекорден брой участници - над 7500. В маскарадните шествия ще има 120 маскарадни групи, а участниците ще се борят за златна, сребърна или бронзова маска. Участват кукери от 40 общини и 15 области на България, както и чуждестранни групи. В събота и неделя ще се проведат т.нар. „състезателни дефилета\". От 2015 година „Сурва\" е част от нематериалното културно наследство на ЮНЕСКО, посочва NOVA.Фестивали като „Сурва\" са основна част от националната туристическа програма за реклама на България, заяви министър Николина Ангелкова при откриването на фестивала. По думите й те представят страната ни по най-добрия начин пред света, посочва БТА.В „Сурва\" се вплитат езическа традиция и български обичай, за да направят голямата битка за любовта и живота, за доброто и злото, каза кметът на Перник Вяра Церовска.Тя пожела „Сурва\" да пребъде, за да е по-голяма обичта ни към историята, по-силна връзката ни с родния край, да сме по-горди, че сме българи.Европейският шампион по бокс за професионалисти в свръхтежка категория Кубрат Пулев поздрави перничани и сподели, че за първи път присъства на фестивала.Гости на началото на най-голямата изява на традиционни народни игри и обичаи с маски на Балканите бе заместник-председателят на Народното събрание Емил Христов, заместник-министърът на културата Румен Димитров, евродепутатът Владимир Уручев, народни представители, посланици, много граждани.Фестивалът се организира от община Перник от 1966 г. От 1985 г. има статут на международен.През 1995 г. Перник е приет за член на Федерацията на европейските карнавални градове, а през 2009 г. е обявен за европейска столица на сурвакарските игри. ", "date": "2019.01.26", "title": "„Сурва“ - маскарадни шествия, игри и цветове завладяват Перник"}
{"url": "http://www.cross.bg/lagerfeld-karl-izkystvoto-1594874.html", "text": "/КРОСС/ Идеята на модата винаги е била да създава паралелен свят, който е подчинен на изкуството и е на едно решение разстояние да се пренесе в ежедневието ни.Индустрията материализира мечтите ни за един безгрижен и буквално красив живот, а именно тази идея вдъхновява Карл Лагерфелд за колекцията висша мода 2019.Линията може да бъде определена спокойно като изчистена, защото представя най-фините класики с рокли, които като че са създадени от порцелан.Симбиоза между крехкост и елегантност, те ни пренасят на едно красиво място, гарнирано с микроскопични флорални инкрустации.Цветната палитра преминава плавно от класически монохромни нюанси и комбинации между черно и бяло в бонбонени и нежни цветове като розово, мента и праскова.Колекцията се явява съветът на Лагерфелд за бъдещето на модната индустрия, която преди всичко служи за човека, но му дава възможност да преоткрие себе си чрез изкуството.Самият Карл Лагерфелд за първи път не се появи да поздрави зрителите и почитателите си, тъй като не се чувствал добре. Въпреки това той присъстваше зад кулисите.\n\t\t\t\t\t", "date": "2019.01.26", "title": "Chanel: Реквием за един мечтан живот (ВИДЕО)"}
{"url": "http://www.cross.bg/skali-suhranenie-vuzdyh-1594875.html", "text": "/КРОСС/ От десетилетия Северно море доставя голяма част от световните количества петрол и природен газ.С напредването на технологиите и червената лампа, която светна относно климатичните промени, този регион се превърна в лидер при офшорните инсталации за производство на електричество чрез вятърна енергия, пише Цветана Параскова за Oilprice. За страните, които имат излаз на Северно море, както и за всички проекти за възобновяема енергия по света, ключовото предизвикателство пред растежа на дела на чистата енергия от глобалния енергиен микс е начинът, по който се откриват надеждни и ефективни методи за съхранение на енергията, произведена от възобновяеми източници.Ново проучване на екип специалисти от Единбургския университет показва, че пясъчните скали по дъното на Северно море могат да послужат като своеобразен склад за електроенергия.Учените допускат, че технологията за съхранение на компресиран въздух може да бъде приложена при тези скали, за да съхраняват енергия за няколко месеца, която ще може да се използва по време на необходимост във Великобритания.Тази технология може да използва електричество от възобновяеми източници за захранване на мотор, който да създава компресиран въздух. Този въздух ще бъде съхраняван под налягане във въпросните скали чрез дълбоко вкопаване в морското дъно.Когато търсенето на електроенергия се повиши, компресираният въздух ще бъде освобождаван от кладенците в скалите и ще захранва турбина, която ще генерира електричество, изпращано до електропреносната мрежа.Учените предполага, че технологията може да бъде използвана в пясъчните скали, където сеизмичните данни показват, че петролът и природният газ са достъпни, ако тези скали са близо до възобновяеми енергийни източници.Великобритания отговаря на тези два критерия – британската акватория в Северно море е добре проучена. Морето и намиращият се наблизо Атлантически океан са също така дом на 90% от общия брой на инсталираните вятърни централи в света.Потенциалният капацитет на съхранение на тези скали е равен на около 160% от консумацията на електроенергия от Великобритания за периода януари-февруари 2017 г., или между 77 и 96 тераватчаса.Според изследванията ефективността на подобно съоръжения, което да бъде свързано с Великобритания, може да бъде около 54-59%.Пясъчните скали са разпространени из целия свят и техният потенциал на съхранение е по-голям от известните солни каверни, служещи за съхранение на природен газ.В момента съществуват две електроцентрали, които използват технологията на компресирания въздух. Едната се намира в щата Алабама, докато другата е в Хунторф, Германия.", "date": "2019.01.26", "title": "Необичайната нова „гореща точка“ за енергийно съхранение"}
{"url": "http://www.cross.bg/bili-zaginali-izcheznali-1594854.html", "text": "/КРОСС/ Поне 9 са загиналите след срутването на стена на хвостохранилище в Бразилия. В Списъка с изчезнали има повече от 300 имена. Така само за няколко часа броят на хората в незвестност се удвои. Предишните сведения бяха за седем загинали и около 150 човека в неизвестност.В зоната на аварията е имало 727 души, 279 са били открити живи. Девет души са били извадени от потока, пълен с промишлени отпадъци.Скъсването на стената на хвостохранилището в община Брумадиню се случи в петък сутринта местно време, потоци от отпадъците се стоварили върху административната сграда на добивната компания Vale и домовете на жителите. Аварийната система не е сработила.\n\t\t\t\t\t ", "date": "2019.01.26", "title": "Най-малко 9 загинали и 300 изчезнали при инцидента в Бразилия (Видео) (Обновена)"}
{"url": "http://www.cross.bg/tazi-poleti-antiobledenitelni-1594855.html", "text": "/КРОСС/ Въпреки тежкия снеговалеж тази нощ пистата за излитане и кацане е поддържана в много добро работно състояние – почиствана е 6 пъти и е пръскана с антиобледенителни вещества.Заради извършването на задължителните антиобледенителни процедури на всеки отделен самолет и многото полети в близък интервал от време е имало минимални закъснения при излитащите полети до 8 часа тази сутрин. В момента полетите се изпълняват по разписание.", "date": "2019.01.26", "title": "Летище София работи нормално в зимни условия"}
{"url": "http://www.cross.bg/sudurzha-vitamin-kombinatziya-1594878.html", "text": "/КРОСС/ Всички тези продукти са полезни сами по себе си. Ако ги консумирате в определени комбинации обаче, ще можете да абсорбирате техните хранителни характеристики още по-ефективно.Тази комбинация определено не е традиционна. Но въпреки всичко – пробвайте я . Ензимът катехин, който ябълките съдържат, и антиоксидантът кверцетин вършат истински чудеса, когато се съчетаят. Те подобряват имунната система, стимулират мозъчната дейност, подобряват сърцето и кръвоносните съдове и намаляват риска от рак.И овесената каша, и портокаловият сок са отлични източници на феноли. Това означава, че ще подобрят храносмилателната ви система и ще помогнат на тялото да се очисти от отпадъчните продукти и токсините.Свинското месо е прекалено тлъсто, за да се консумира ежедневно. То обаче съдържа селен, който пречи на растежа на раковите клетки. Сервирайте свинското с брюкселско зеле – последното съдържа органичната субстанция сулфорафан, която увеличава ефективността на селена 13 пъти.Липсата на желязо в тялото може да доведе до хронична умора, физическо неразположение, слаб метаболизъм и проблеми със сърцето и кръвоносните съдове. Желязото, което се съдържа в черния дроб обаче, не може да бъде абсорбирано добре без наличието на витамин C. Ето тук на помощ идват доматите, тъй като в тях откриваме достатъчно количество аскорбинова киселина.Магданозът се комбинира отлично с цитрусите. Желязото, което откриваме в това тревисто растение, подобрява абсорбирането на витамин C в кръвта. Този важен витамин е отговорен за заздравяването на имунната система и усилването на метаболизма.Изберете естественото прясно мляко – онова, което не съдържа оцветители, захар или други подобни. То е богато на калций, който подобрява стомашните функции и нормализира местната микрофлора. Най-добре го комбинирайте със зеленчуци (например моркови или целина). По този начин ще си набавите множество витамини. Фибрите, които откриваме в зеленчуците пък, подобряват абсорбирането на калций.Любимата комбинация на диетолозите. Спанакът съдържа витамин А и лутеин. Тези съставки обаче ще имат значително по-благоприятен ефект върху нашето здраве (и храносмилане), ако се комбинират с зеленчуковите мазнини на авокадото.  Тази комбинация утолява жаждата и възстановява енергията. Зеленият чай съдържа катехини, които отговарят за дълголетието и силната имунна система. Ако добавите към него лимон, витамин C-то в него ще увеличи неколкократно ефекта на чая.Всеки италианец ще потвърди, че това е наистина вкусна комбинация. Италианците рядко страдат от сърдечносъдови заболявания. Това се дължи на факта, че ликопена, който откриваме в доматите, подобрява здравето и кръвоносните съдове. Нещо повече – предотвратява атеросклерозата и образуването на злокачествени тумори. Когато ликопена се комбинира с мазнини, шансът тялото да го абсорбира се увеличава неколкократно.Месото е важен източник на протеини. То обаче трябва да бъде приготвено както трябва. Не е хубаво да се пече или пържи. Това може да доведе до образуването на канцерогенни елементи. Този ефект обаче може да бъде контриран с добавянето на малко розмарин преди самото готвене. Оксидантите в него ще попречат на формирането на вредните съставки.", "date": "2019.01.26", "title": "10 полезни комбинации от храни"}
{"url": "http://www.cross.bg/zayavi-stoiinev-investitzii-1594903.html", "text": "/КРОСС/ \"Една от целите на \"Визия за България\" е икономика за мнозина, не за малцина. Икономическата промяна, от която се нуждаем, изисква нови идеи и ново мислене. Това заяви по време на представянето на Визията зам.-председателят на ПГ на \"БСП за България\" Драгомир Стойнев. Той обясни, че за да поемем по нов път на икономическо развитие, трябва да увеличим потенциала на икономическия растеж, което означава: събуждане на вътрешния капитал; инвестиции в по-съвършени производствени технологии, заетост на по-квалифицирани работници; по-висока вътрешна добавена стойност; промяна в условията за правене на бизнес в страната; премахване на такса „корупция\"; по-справедливо разпределение на богатството и на обществените блага. \"Ще приложим секторна стратегия за привличане на инвестиции в страната\" заяви той. По думите му приоритетно ще се насочват инвестиции  в: нанотехнологиите, новите материали, фотониката, микро и наноелектрониката, както и внедряване на нови производствени схеми и системи. Според Стойнев това ще даде основа на широка гама от нови производствени процеси, стоки и услуги, като индустрии от ново поколение през следващото десетилетие.Драгомир Стойнев заяви, че във \"Визията\" е залегнал социален инвестиционен пакет - с държавно гарантирани ценни книжа и с по-висока доходност да се набират средства за финансиране на проекти в областта на социалните инвестиции, \"зелена\" икономика, новите форми на образование, селско стопанство, хидроамелиорации и др.  Той обясни, че е предвидено и законодателство за предприятията с над 50% държавно или общинско участие целящо - професионално мениджърско управление при конкурсно начало, отчетност и прозрачност в управлението, за да се гарантират приходи  в държавния и общинските бюджети. Според него това означава управление на пазарен принцип, което да защити сектора от политически промени; оздравяване на публичните предприятия и превръщането им в ефективен начин за трупане на финансови средства за държавата и излизане на българските държавни фирми на външни пазари.Не на последно място, социалистите залагат и на засилване на застрахователния капацитет на Българската агенция за експортно застраховане. - да се даде тласък на износа на малките и средните предприятия. \"Като мярка в  подкрепа на морския клъстер ще създадем  гаранционен фонд в подкрепа на корабостроенето и кораборемонта\", заяви Стойнев. Той заяви, че във Визията на левицата са залегнали и ускорено продължение на процеса на облекчение на лицензионните режими и другите административни тежести, както и нуждата от законодателни инициативи, които да дават втори шанс на закъсалите фирми, които искат да се върнат в пълноценен правно-икономически оборот.  Той потвърди позицията на БСП против приватизацията на обекти от национално значение.", "date": "2019.01.26", "title": "Драгомир Стойнев: Една от целите на \"Визия за България\" е икономика за мнозина не за малцина"}
{"url": "http://www.cross.bg/srok-dvizhenieto-poradi-1594906.html", "text": "/КРОСС/ Температурите са в интервала от - 4° до + 10°. Времето над страната е предимно облачно. Слаб вятър духа в областите Бургас, Видин, Добрич, Кърджали и Плевен. Дъжд вали в област Кърджали, Пазарджик, както и в района на Гулянци /обл. Плевен/. Сняг вали в районите: на Попови Ливади, Голешево /обл. Благоевград/, „Троянски\" проход, Шипково, Априлци и Тетевен /обл. Ловеч/; Панагюрски колонии и Каратепе /обл. Пазарджик/, проход „Република\"; Етрополе, Скравена, АМ „Хемус\" от Ботевград до Елешница, АМ „Тракия\" от км 50 до км 55 и Самоков /обл. София/.Пътните настилки са предимно мокри, по усойните и планински райони частично заледени, обработени и проходими при зимни условия.Ограничена видимост поради мъгла:- до 50 м. в област Кърджали; както и в района на „Обзорски\" проход и „Дюлински\" проход.- до 100 м. в района на Гривица, Деков, Люляк и Вълчитрън /обл. Плевен/; Витиня /обл. София/.- до 150 м. в района на Босна и Малко Търново /обл. Бургас/; проход „Шипка\"Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.Движението по АМ „Тракия\" при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.Движението по АМ „Тракия\" в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва:- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г.- След полагане на хоризонтална маркировка - в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г.Област Стара Загора:Временно движението по АМ „Тракия\" в участъка Чирпан - Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. Област София:Движението от км 30+260 до км 47+060 /от п.в. „Витинска река\" до п.в. Ботевград/ е ограничено за МПС над 12 тона само в посока София поради ремонтно - възстановителни дейности по виадукт „Коренишки дол\" при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" - Ботевград/, път I-1 /Ботевград - София /, п.в. \"Витинска река\". Срок 31.03.2019 г.;  Движението по АМ „Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.;Движението по АМ „Хемус\" от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня\" /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г.Движението от км 34+590 до км 40+510 в посока София е ограничено за всички МПС поради аварийно - възстановителни дейности по виадукт „Коренишки дол\" при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.;Движението по АМ „Хемус\" от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. Oбласт Варна:Движението по АМ \"Черно море\" от км 0+000 до км 8+600 се осъществява двупосочно в едно платно посока Варна - Бургас поради ремонтни дейности. Движението се осъществява при пълно затваряне на платното посока Бургас - Варна и се пренасочва в платно посока Бургас. Срок до 31.03.2019 г.АМ „Струма\": Временно е ограничено движението по път III - 108 АМ Струма - с. Рибник от км 0+000 до км 2+500  за МПС над 12 т.  поради ремонтни дейности.Участъка е сигнализиран с пътни знаци . Срок до 28.02.2019 г.1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - забранен за всички МПС.- „Превала\" - забранен за всички МПС.- „Пампорово\" - забранен за всички МПС.- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Републиката\" - отворен за всички МПС; - „Ришки\" - отворен за всички МПС;- „Предел\" - отворен за всички МПС; - „Рожен\" - забранен за МПС над 12 т. както и тегленето на ремаркета и полуремаркета. Леките МПС задължително с вериги.- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област София:Движението в участъка Жерково - Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София - Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.;Движението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.;Движението по път I-1 Ботевград - София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.Област Перник: Движението по път I-1 София - Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин\". Срок до 31.12.2019 г.;Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.;Движението по път I-1 /Е79/ (с магистрален габарит) от км 23+000 - нов (км 291+500 - стар) до км 24+000 - нов (км 292+500 - стар) в посока Перник - Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г.- път І-2 Граница Румъния-Русе-Цар Калоян-Разград-Шумен-Девня-Варна: Област Русе:Движението в участъка Русе - Разград при км 7+845 в участъка на ремонта се осъществява в посока Дунав мост - Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка - надлез между кв. „Родина 3\" и кв. „Чародейка\". Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.- път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец - Разлив - Трудовец - Ботевград в участъка от км 193+345 /отклонение за пътен възел „Правец\"/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус\" п.в. „Правец\", по път ІІ-17 Мездра - Ботевград, пътен възел І-3, пътен възел „Ботевград\" на АМ „Хемус\" и обратно. Срок до 30.06.2019 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище - о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус\". Срок до 31.10.2019 г.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Област Габрово:Движението по път I-5 Габрово - вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.Област Кърджали:Движението по път Кърджали - Маказа в участъка Надлез Кирково - ГКПП „Маказа\" е ограничено за МПС над 3,5 т. Срок до 31.12.2019 г.;Движението по път Черноочене - Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.Обходни маршрути:- направление Хасково - Кърджали: път І-5, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали.- направление Асеновград - Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали.- направление Минерални бани - Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 от км 446+500 до км 453+800 в участъка Карнобат - Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:Област София: Движението в участъка Вакарел - Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.;Област Хасково: Движението в участъка гр. Свиленград - Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г.Обходен маршрут: гр. Свиленград - ПВ „Свиленград\" - АМ „Марица\" - ПВ „Капитан Андреево\" - с. Капитан Андреево. Срок до 30.06.2019 г.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево - Варна при км 83+100 е ограничено за движение на МПС над 10 т.Обходен маршрут: Кичево - Оброчище. Срок до 28.02.2019 г. ;Движението по път I-9 в участъка Обзор - Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г.Движението в участъка Варна - Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.;Движението по път Слънчев Бряг - Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно \"изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120\". СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.;Движението в участъка Слънчев бряг - Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.;1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: Път III-108: Временно движението по път III-108 АМ Струма - с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г.Път IІI-198: Движението е ограничено за МПС над 10 т. по път IІI-198 Гоце Делчев - Катунци поради снегопочистване. Срок до 28.01.2019 г.Ремонтни дейности: няма.ОПУ-Бургас:Временно са въведени следните ограничения за движение на МПС:Път II-99: Движението по път ІІ-99 Бургас - Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец - Созопол. Срок до 31.05.2019 г.Път III-908: Движението по път III-908 Варовник - Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 21.12.2019 г.Ремонтни дейности:Път III-208: Движението по път ІІІ-208 Провадия - Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г.Път III-795: Движението по път III-795 от км 28+600 до км 53+000 в участъка Житосвят -  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. Път III-5391: Движението по път III-5391 от км 3+000 до км 6+500 в участъка Трояново - Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г.Път III-7306: Движението по път III-7306 от км 0+000 до км 19+000 в участъка Лозарево - Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.ОПУ-Варна:Временно са въведени следните ограничения за движение на МПС: няма.Ремонтни дейности: няма.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен - Драганово - Янтра - Поликраище - Полски Тръмбеш. Срок до 31.05.2019 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 31.05.2019 г.;Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок до 31.05.2019 г.;Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Обходен маршрут: Чешма - Сливовица - Горско Ново село - Джулюница - Кесарево. Срок до 31.05.2019 г.;Ремонтни дейности:Път III-405: Движението по път III-405 Павликени - Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.;Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г.ОПУ-Видин:Временно са въведени следните ограничения за движение на МПС: няма.Ремонтни дейности: няма.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/, път ІІ-11 граница с област Плевен. Срок 31.01.2019 г.;Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.;Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.;Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч;Път III-1302: Движението по път III-1302 Пудрия - Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.;Ремонтни дейности:Път III-1002: Движението по път III-1002 Враца - Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.;Път ІІІ-1306: Движението по път ІІІ-1306 Горно Пещене - кръстовище с път ІІ-15 /Враца - Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско - Петко Славейково - Малък Вършец и по общински път до с. Малък Вършец. Срок до 31.01.2019 г.;Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.;Път III-5004: Движението по път III-5004 Чехлевци - Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация.Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.;Ремонтни дейности:Път II-44: Движението по път II-44 Севлиево - Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.;Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.;Път III-6072: Движението по път III-6072 Селище - Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г.ОПУ-Добрич:Временно са въведени следните ограничения за движение на МПС: няма ограничения.Ремонтни дейности: Път II-29: Движението по път II-29 разклон Варна - Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г.Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г.Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г.ОПУ-Кюстендил:Временно са въведени следните ограничения за движение на МПС:Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци.Обходен маршрут: Згурово - Неделкова Гращица - Невестино - Друмохар - Ваксево и обратно. Срок до 31.03.2019 г.Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци- Кърджали е ограничено за МПС над 12 т. Обходен маршрут: по път I-5 Хасково - Кърджали за МПС до 15 тона или по път III-507 Кърджали - Мост през с. Мост за всички МПС. Срок до 31.01.2019 г.Ремонтни дейности: Път II-59: Движението по път II-59 Карамфил - Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ;Път II-59: Движението по път II-59 Крумовград - граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.ОПУ-Ловеч: Временно са въведени следните ограничения за движение на МПС:Ремонтни дейности: Път ІІ-35: Движението по път ІІ-35 Плевен - Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г.Път ІІ-35: Движението по път ІІ-35 Плевен - Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г.Път ІІ-35: Движението по път ІІ-35 Ловеч - Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.;Път III-358: Движението по път III-358 гр. Ябланица - гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.;Път III-3701: Движението по път III-3701 Черни Вит - Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г.ОПУ-Монтана:Временно са въведени следните ограничения за движение на МПС: Път II-11: Движението по път II-11 Добри дол - Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч.Обходен маршрут:За движещите се по пътя Козлодуй-Лом-Видин: Козлодуй - Вълчедръм - Дългоделци - Д. Церовене - Вирове - Монтана - Ружинци - Димово - Дунавци - Видин и обратно. Срок до 30.04.2019 г.; Път II-81: Движението по път ІІ-81 Монтана - София през проход „Петрохан\" е ограничено за автомобили над 12 т.;Обходен маршрут: през гр. Своге. Срок до 10.03.2019 г.;Път II-81: Движението по път II-81 Расово - Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч.Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно.- В посока Лом - Видин: по път II-11 Ковачица - Д. Цибър, по път III-818 Вълчедръм - Дългоделци до кръстовището с път II-81 с. Д. Церовене, по път II-81 Вирове - Монтана и по път 1-1 Ружинци - Димово - Дунавци - Видин и обратно. Срок до 30.04.2019 г.;Път ІІІ-112: Движението по път ІІІ-112 Тополовец - Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г.Обходен маршрут: път І-1/Е-79/ Видин - Димово - Ружинци - Белотинци - Смоляновци - Монтана и обратно. МПС до 12 тона да се движат с повишено внимание.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци - Монтана, път І-1 /Е-79/ Монтана - Сумер, път ІІІ-1621 Сумер - Пърличево и обратно. Срок до 30.03.2019 г.Ремонтни дейности: нямаОПУ-Пазарджик: Временно са въведени следните ограничения за движение на МПС:Път II-37: Ограничава се движението по път ІІ-37 Батак - Доспат за МПС над 12 т. както и тегленето на ремаркета и полуремаркета.Път ІІI-843: Ограничава се движението по път ІІI-843 Велинград - Сърница за МПС над 12 т с ремаркета и полуремаркета, поради обилен снеговалеж. Срок до 27.01.2019 г.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.Ремонтни дейности: Път III-8003: Движението по път III-8003 с. Дюлево - разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.ОПУ-Перник:Временно са въведени следните ограничения за движение на МПС:Път II-63: Движението по път II-63 Брезник - Трън в участъка от гр. Брезник до ГКПП „Стрезимировци\" е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица - Делян към ГКПП Калотина.Път II-63: Движението по път II-63 Брезник - Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г.Път III-623:  Ограничено движение по път III-623 Жабляно - Земен от км 46+000 до км 48+000 поради опасност от падащи камъни. Участъкът е сигнализиран с пътни знаци. Обходен маршрут: път I-6 и по път III-6233 Байкалско - Блатешница.  Срок до 28.01.2019 г.     Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.Ремонтни дейности: няма.ОПУ-Плевен:Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено за транзитното движение на МПС над 15 т.;Обходен маршрут: по път ІІ-34 Плевен - Никопол. Срок - целогодишно.Път ІІІ-306: Движението по път III-306 Луковит - Оряхово в участъка Червен бряг - Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци.Обходен маршрут: (Кнежа - Искър - Долни Дъбник - Телиш - Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.;Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Ремонтни дейности: няма.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път III-606: Движението по общински път ІІІ-606 Неделево -Церетелево - Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез.Обходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.;Път ІІІ-667: Движението по път III-667 Плодовитово - Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград. Срок до 28.12.2019 г.;Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.;Обходен маршрут: път Поповица - Садово - Кочево - Болярци.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 31.01.2019 г.;Ремонтни дейности: няма.ОПУ-Разград:Временно са въведени следните ограничения за движение на МПС: няма.Ремонтни дейности: Път III-702: Движението по път III-702 Пристое - Подайва - Къпиновци - Лъвино - II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г.Ремонтни дейности: Път II-21: Движението по път II-21 Русе - Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.;Път III-501: Движението по път ІІІ-501 Русе - Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г.ОПУ-Силистра:Временно са въведени следните ограничения за движение на МПС: няма.Ремонтни дейности: няма.ОПУ-Сливен:Временно са въведени следните ограничения за движение на МПС:Път ІІІ-7006: Движението по път ІІІ-7006 Бероново - Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.;Път ІІІ-7306: Движението по път ІІІ-7306 Сунгурларе - Пъдарево в участъка с. Чубра - с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г.Ремонтни дейности:Път ІІ-48: Движението по път ІІ-48 гр. Котел - с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г.Път III-706: Движението по път III-706 гран. Търговище - Ябланово - Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г.ОПУ-Смолян:Временно са въведени следните ограничения за движение на МПС: Път II-37: Път II - 37 Батак - Доспат ограничено движение на МПС с маса над 12 т. с ремаркета и полуремаркета. Срок до 27.01.2019 г.Път III-861: Движението по път III-861 в отсечката гр. Лъки - пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло. Обходен маршрут: Лъки - Югово - Чепеларе - Рожен и обратно. Срок до 31.03.2019 г.; Път ІІІ-861: Ограничено е движението за всички МПС по път ІІІ-861 от км 31+040 (граница с ОПУ - Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 27.01.2019 г.Път III-864: Ограничено е движението за всички МПС по път III-864 Смолян - Проглед поради снегопочистване и множество паднали дървета на пътното платноПът-8631: Ограничено е движението за всички МПС по път ІІІ-8631(Момчиловци - Славейно, местност Момина вода, от км 0+000 до км 5+993, поради паднали и падащи множество дървета. Срок до 27.01.2019 г.Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г.Ремонтни дейности:Път II-86: Движението по път ІІ-86 гр. Смолян - с. Средногорци от км 109+370 до км 109+570 (в участъка срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г.Път IІI-864: Движението по път IІI-864 Проглед - Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г.ОПУ-София:Временно са въведени следните ограничения за движение на МПС: Път II-81: Движението по път ІІ-81 Монтана - София през проход „Петрохан\" е ограничено за автомобили над 12 т., както и тегленето на ремаркета и полуремаркета.Обходен маршрут: през гр. Своге. Срок до 31.03.2019 г.;Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.;Път III-801: Движението по път III-801 Вакарел - Белица - Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 31.05.2019 г.;Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.;Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 31.05.2019 г.Ремонтни дейности:Път II-81: Движението по път II-81 Костинброд - Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 31.12.2019 г.Път III-5005: Движението по път III-5005 връх ,,Шипка\" - връх „Бузлуджа\" от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Ремонтни дейности: няма.ОПУ-Търговище:Временно са въведени следните ограничения за движение на МПС:Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.;Път III-4082: Движението на МПС над 3,5 т. по път III-4082 Капище - Банковец от км 0+000 до 11+300 е ограничено поради ремонт на мост. Срок до 31.03.2019 г.Ремонтни дейности:Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.;ОПУ-Хасково:Временно са въведени следните ограничения за движение на МПС:Път III-597: Движението по път III-597 Ивайловград - Дъбовец - Малко градище - Лозен - Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец - с. Сива река - с. Малко градище - гр. Ивайловград. Срок до 31.12.2019 г.;Път III-5009: Движението на МПС над 12 т. по път III-5009 Козлец - Кърджали от км 0+000 до км 26+080 e ограничено. Срок до 31.12.2019 г.Ремонтни дейности:Път III-663: Движението по път III-663 Димитровград - Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.ОПУ-Шумен:Временно са въведени следните ограничения за движение на МПС: Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 02.04.2019 г.Ремонтни дейности: няма ограничения.ОПУ-Ямбол:Временно са въведени следните ограничения за движение на МПС: няма ограничения.Ремонтни дейности: няма.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2019.01.26", "title": "Информация за състоянието на републиканските пътища  към 17.30 ч. "}
{"url": "http://www.cross.bg/dzhokovich-nadal-nole-1594856.html", "text": "/КРОСС/ \"\".Това бяха първите думи на световния №1 в тениса Новак Джокович, след като си осигури финал на Откритото първенство на Австралия.Там вече го очакваше Рафаел Надал, №2 в света към този момент, а двамата тенисисти премазаха всичко по пътя, за да попаднат заслужено в битката за трофея.Показателни бяха полуфиналите, където надъханите Стефанос Цицицпас и Лука Пуй срещнаха действителността, а тя бе сурова и болезнена. Видя се, че са далеч от големите в тениса, от превърналите се в епоха в спорта трима шампиони Джокович, Надал и Федерер.Ноле и Рафа ще определят носителя на първата титла от Голям шлем за сезона, утре от 10:30 българско време.Големите очаквания са породени не само от класата и величието на играчите от двете страни на мрежата, ами и от високите стандарти, които зададоха с единствената им среща на кортовете в Мелбърн.Това се случи на финала през 2012-а в епична битка, продължила 5 часа и 53 минути, което направи мача най-дългия финал в историята.Вълнуващи обрати и тенис от световна класа оставиха милионите фенове на играта без дъх, а този двубой определено е сред най-запомнящите се за века.След края му двамата трудно стояха на краката си - напълно разбираемо предвид шесте часа тенис в австралийската жега. Организаторите трябваше да им дават стол, за да могат играчите да издържат церемонията по награждаването.Щастливият след нея бе Джокович - победа с 5:7, 6:4, 6:2, 6:7, 7:5. Сърбинът дори нямаше сили да се полюбува на трофея.Освен победата в единствения им мач в Австралия до този момент, Джокович има предимство във всичките им дуели.52 мача, 27 от тях в сметката на Ноле.Утре съдбата ги изправя в епизод №53 от тази битка на надмощие. И във финал №8 от Голям шлем между тях двамата.По този показател предимството е за испанеца, той има 4 победи срещу 3 за Ноле.Финалът в Мелбърн ще е първият от класическата серия Рафа-Ноле на Голям шлем от 5 години насам. Последният бе на \"Ролан Гарос\" през 2014-а. Едва ли ще е изненада, ако ви кажем, че победител в него е Надал, който неслучайно носи прякора Краля на клея.Надал печели и финала в Париж през 2012-а, има и още 4 победи в по-ранни етапи на турнира.Джокович има само един успех на клей кортовете в Париж над Надал, но пък доста убедителен. 7:5, 6:3, 6:1 на четвъртфинал през 2015-а.Но да се върнем към финалите им, първият от които е в Ню Йорк.Мачът за титлата на US Open през 2010-а, когато жертвите им Циципас и Пуй са били голобради юноши, среща Джокович и Надал, а след края му празненствата бяха испанеца.Четвъртата победа на Матадора над Джокович във финал за Голям шлем отново е в Ню Йорк, през 2013 г. Година по-рано финалът бе същият, но победителят различен. Новак Джокович спечели с 6:2, 6:4, 6:7, 6:1.Именно 2012-а бе годината на голямото им съперничество. Тя започна с епичния почти шестчасов трилър в Мелбърн, премина през триумфа на Надал в Париж и завърши с успеха на Ноле в Ню Йорк. Не успяха да се срешнат единствено на \"Уимбълдън\".Те обаче вече имаха среща на финала в Лондон. Година по-рано, когато Джокович победи. Това бе една от най-силните години на сърбина, който грабна три от четирите титли в Шлема.Голяма бе и последната им среща. Миналото лято на \"Уимбълдън\". Фазата бе полуфинал, а мачът се превърна в познатата драма помежду им.6:4, 3:6, 7:6, 3:6, 10:8 и победа за Новак Джокович, спечелил впоследствие и титлата.Мачовете им определено са гарантирано зрелище, съперничеството им историческо, едно от най-големите в играта.Формата им изглежда стряскаща и нищо чудно да ги видим в още няколко решаващи мачове за трофеи на големи турнири този сезон.Но това никак не е сигурно, затова не пропускайте финала в Австралия.Дори Ноле не би го направил и щеше да си купи билет, сам го каза.Разбира се, ако не му се падаше ролята на главен герой в него.", "date": "2019.01.26", "title": "Новак Джокович срещу Рафаел Надал - голям финал и едно уникално съперничество"}
{"url": "http://www.cross.bg/beshe-popov-kypa-1594897.html", "text": "/КРОСС/ Алберт Попов завърши на рекордното в кариерата си девето място в Световната купа. Българският скиор завърши в Топ 10 в слалома в Кицбюел, в един от най-престижните стартове за сезона.Макар че беше със 71-и стартов номер Попов успя да влезе във втория манш, като дори в първото спускане беше с невероятен пети резултат.За трети път през сезона и в своята кариера Попов влезе във втория манш. Досегашното му най-добро представяне беше 16-о място в Мадона ди Кампилио на 22 декември, а в Леви през номеври беше 20-и.Победата в Кицбюел грабна французинът Клеман Ноел. Той изпревари с 29 стотни Марсел Хиршер и взе втора поредна победа в Световната купа, след като преди седмица триумфира във Венген.Французин не беше печелил два поредни старта в слалома от сезон 2010-11, когато Жан-Батист Гранж взе три поредни победи.Ноел вече има две победи в Световната купа от само 21 старта. ", "date": "2019.01.26", "title": "Алберт Попов завърши на рекордното девето място в слалома в Кицбюел"}
{"url": "http://www.cross.bg/chasa-avtomobili-informatziya-1594858.html", "text": "/КРОСС/ Огромна колона от товарни автомобили от 12 часа е спряна в близост до Монтана. Няма информация по случая, освен лаконичното обяснение, че магистрала \"Хемус\" се почиства заради снеговалеж.На въпрос на Нова телевизия дали почистването трае 12 часа отговорът е бил \"да\".Преди 12 часа полиция е спряла преминаването на товарните автомобили и колоната се е натрупала малко преди Монтана. Шофьорите нямат достъп до тоалетна, както и до магазин. Нямат и информация кога ще могат да преминат.По информация на телевизията такива колони има натрупани около Враца и около Ботевград.Изпълнителният директор на Агенция \"Пътна инфраструктура\" Дончо Атанасов поясни, цитиран от bTV, че е пуснато движението през \"Витиня\" и се очаква тежкотоварните автомобили да потеглят всеки момент.", "date": "2019.01.26", "title": "12 часа почистват „Хемус“ в посока „Витиня“"}
{"url": "http://www.cross.bg/siderov-volen-nyama-1594861.html", "text": "/КРОСС/  „В рамките на управляващата коалиция няма проблеми” това каза в интервю за предаването „Денят започва с Георги Любенов” по БНТ лидерът на „Атака” Волен Сидеров. „Имаме програма, управлението върви”, допълни той. „Как точно ще се явим на евроизбори не е ясно. Все повече се очертава, че няма да сме заедно с коалиционните партньори”, посочи Сидеров. По думите му, е важно, какви програмни намерения ще се излъчат от кандидатите за евродепутати.  Лидерът на „Атака”  каза още, че Европа е в момент, в който може да се еманципира. „Навлизаме в нова фаза на европейското развитие. Къде са нашите политици, нашата философия и стратегия? Няма ги“, каза още Волен Сидеров.", "date": "2019.01.26", "title": "Волен Сидеров: В рамките на управляващата коалиция няма проблеми"}
{"url": "http://www.cross.bg/zahar-kruvnata-nivata-1594862.html", "text": "/КРОСС/ Медът и канелата са популярни продукти в индийската Аюрведа и традиционната китайска медицина. Хората ги използват постоянно векове наред, разказва BrightSide.Със сигурност знаете, че медът не се разваля. Никога! А преди хиляди години само императорите са получавали като подарък канела, тъй като тя е била наистина ценна.Днес всеки има свободен достъп до тези продукти, чийто здравословни предимства са научно доказани. А когато ги съчетаем, сместа става още по-вкусна и ефективна.Тези две съставки се борят активно съссърдечно-съдовите заболявания - най-честата причина за смърт по света.От една страна, медът увеличава притока на кръв към сърцето. Как? Като разширява артериалните стени. Освен това е богат на антиоксиданти, които спират кръвните съсиреци, водещи често до инсулти и инфаркти.От друга страна, канелата намалява \"лошия\" холестерол (тя образува атеросклеротични плаки по артериалните стени) и повишава нивото на \"добрия\" холестерол в тялото ни.Добавете няколко супени лъжици канела в буркан мед и разбъркайте добре. Яжте редовно за закуска с парче хляб или бисквитка.Свободните радикали (оксиданти) агресивно окисляват тъканите и разрушават клетките на тялото. Това може да доведе до преждевременно стареене и болести.Антиоксидантите неутрализират свободните радикали, като по този начин забавят процеса на стареене.Медът съдържа феноли, ензими, флавоноиди и органични киселини - всички те са мощни антиоксиданти. Проучванията показват, че по-тъмният мед е богат източник на тези съединения.Канелата съдържа полифеноли, които също са силни антиоксиданти. Тя превъзхожда 26 други подправки и билки по броя антиоксиданти, включително чесъна и ригана.Както канелата, така и медът имат антибактериално действие и могат да се използват не само при настинка, но и при инфекции на пикочните пътища или бъбреците. Медът е естествен антибиотик. Преди е използван за дизенфекция на рани. Той съдържа дефензин-1 и ензимът глюкоза оксидаза, които унищожават бактериите. Канелата има антибактериално, противовъзпалително и антимикотично действие. Тя съдържа канелен алдехид, който е отговорен за всички тези полезни свойства.Няма да отслабнеш само с яденето на мед и канела, но резултатите могат да си проличат по-бързо, ако вече си започнала да тренираш и да се храниш правилно. Замени захарта с мед. Умереното и разумно количество на мед ще намали калорийния ти прием. Освен това рафинираната захар рязко повишава нивата на глюкозата в кръвта, а после тялото ни трябва да се пребори с резкия спад на кръвната захар. Тези колебания не са никак полезни за тялото ни и могат до доведат до свръхпродукция на инсулин. Докато медът се усвоява от тялото по-бавно, което предотвратява тези резки скокове в нивата на кръвната захар. Канелата пък намалява нивата на кръвната захар и повишава чувствителността ни към инсулина, който е пряко свързан с метаболизма ни. Тоест канелата ускорява метаболизма и превръща глюкозата в енергия, а не в мастни натрупвания. Понижава нивата на кръвната захарВисоката кръвна захар може да доведе до редица заболявания и диабетът е сред тях. Доказано е, че медът може да намали нивата на кръвната захар. Само 17% от него е вода, а останалите са предимно фруктоза и глюкоза.Те се усвояват лесно от организма и не предизвикват пикове на кръвната захар. Ето защо диабетици могат да ядат мед.Канелата също помага за намаляване на нивата на кръвната захар. Това е доказано от проучвания на здрави доброволци и диабетици. Разбира се, не е лекарство, но канелата е ефективна хранителна добавка.", "date": "2019.01.26", "title": "Яжте мед и канела всеки ден, за да сте здрави!"}
{"url": "http://www.cross.bg/viziya-bulgariya-ninova-1594859.html", "text": "/КРОСС/ Четвъртото заседание на 49-ия конгрес на БСП започна в 10.00 часа в зала 3 на НДК, където преди седмица се състоя Националната конференция на ГЕРБ.На събитието се очаква да присъстват около 2000 души - 800 делегати на конгреса, представители на дипломатическия корпус, на синдикални организации, на работодателски организации, коалиционни партньори.Акредитирани са над 100 журналисти от страната и чужбина, които за разлика на форума на ГЕРБ, ще имат възможност през цялото време да присъстват в залата. Социалистите са искали да ангажират зала 1 на НДК, където винаги са се провеждали конгресите им, но в последните дни тя била плътно ангажирана с културни мероприятия. За разлика от форума на управляваша партия, който бе предимно технически, лидерът на БСП Корнелия Нинова ще излезе пред съпартийците си с тежък политически доклад - за мястото на левица в днешните условия, за бъдещето на БСП, за политическата цел на проекта \"Визия за България\".  Нинова ще обърне специално внимание на демографската криза, социалните неравенства, които все повече се задълбочават у нас и в Европа.Форумът ще протече при следния Д Н Е В Е Н Р Е Д, приет на заседание на НС на 11 ноември 2018: 1. България и Европа днес. Визия за утрешния ден. Задачите на БСП - политически доклад на председателя на НС на БСП Корнелия Нинова. 2. Обсъждане и приемане на проекта \"Визия за България\". 3. Отчет за дейността на членовете на Европейския парламент, избрани с листата на Коалиция за България, през мандат 2014-2019 г.  Докладва Сергей Станишев.4. Приемане на предизборна платформа за участието на БСП в изборите за Европейски парламент през 2019 г.  Докладва Валери Жаблянов.", "date": "2019.01.26", "title": "Нинова готви тежък политически доклад за конгреса на БСП"}
{"url": "http://www.cross.bg/lyogran-mishel-nikoga-1594863.html", "text": "/КРОСС/ На 86-години в Париж почина френският композитор Мишел Льогран, носител на три награди „Оскар“. Той е автор на безсмъртните теми във филмите „Шербургските чадъри“ и „Госпожиците от Рошфор“.През своята над 50-годишна кариера Льогран е работил с велики артисти като Рей Чарлз, Жан Кокто, Франк Синатра, Шарл Трене и Едит Пиаф, Орсън Уелс.„Никога не слушам собствената си музика, никога, никога. Не композирам на пианото. Чувам музиката в тишината. С инструмента имаш само 10 пръста, а във въображението те са безброй.“, казва се себе си френската музикална легенда Мишел Льогран.", "date": "2019.01.26", "title": "Почина легендарният френски композитор Мишел Льогран"}
{"url": "http://www.cross.bg/stanishev-ypravlyava-bulgariya-1594864.html", "text": "/КРОСС/ \"Който се опитва да копае окопи между БСП и ПЕС, стреля в крака си\" това заяви президентът на европейските социалисти Сергей Станишев преди началото на конгреса на БСП.„Голяма част от битките, които сме водили и спечели в този Европарламент – срещу орязването на парите за кохезия, срещу двойните стандарти на храните, за приемане в Шенген с всички граници, срещу дискриминация на България, нямаше да бъдат възможни без подкрепата на социалистическото ни семейство“, обясни Станишев.„БСП се стреми да управлява страната, но когато управляваме, кой ще бъде съюзникът ни в Европа? Защото винаги, когато левицата в България управлява, десницата в Европа прави всичко възможно да й пречи и да я провали.“", "date": "2019.01.26", "title": "Сергей Станишев: Който се опитва да копае окопи между БСП и ПЕС, стреля в крака си"}
{"url": "http://www.cross.bg/tema-subota-vruzka-1594845.html", "text": "/КРОСС/ Кой източва социалните системи? Разговор с Хасан Адемов от ДПС. Патриоти на големия кръстопът. Какви са политическите ходове? Говори Волен Сидеров, лидер на \"Атака\". Туристически хоризонти 2019 - разговор с Благой Рагин. Една музикална легенда - Даниела Кузманова в студиото.Покана за премиера в Народния театър с Александра Василева и Жорета Николова. Защо светът се бунтува? Отговаря астрологът Стилиян Иванов. Въздух за здраве - как да опазим белия си дроб в сезона на грипа и мръсния въздух - пулмологът д-р Александър Симидчиев.Посланието на шамара и с какво да го заместим. Актьорът Даниел Цочев на 55 години.Коя е Мисис баба 2019? Магията на Оратница. На живо от Перник за силата и емоцията на маскарадните игри.Бетон върху пясъка.В пика на грипната епидемия каква е болничната готовност в София и страната за прием на пациенти? Репортерката Ева Костова разказва за проблема с недостига в Спешна помощ. Минути преди заседанието на Конгреса на БСП водещата Мира Иванова говори с Кирил Добрев в пряка връзка от НДК. Каква е готовността на левицата за предстоящите избори за Европейски парламент и какво свършиха настоящите евродепутати? В събота гостува и писателката Здравка Евтимова. Нейният разказ \"Кръв от къртица\" бе включен в американски учебник по литература.Миролюба Бенатова представя: храна или смърт. Близки на хора с увреждания се борят с държавата, течните висококалорийни добавки, които са животоспасяващи за близките им, да бъдат поети от здравната каса като лекарства. Оператор на новия епизод в авторската рубрика е Георги Георгиев. Незабравимите спомени, силната връзка и красивата обич между майка и дъщеря. Ива Софиянска-Божкова в събота ще ни срещне с майката на обичаната певица Мария Илиева. В рубриката \"Говори с Ива\" тя ще разкрие и как кариерата й е обвързана с филмов проект като \"Междузвездни войни\".", "date": "2019.01.26", "title": "Теми и гости в сутрешните блокове на телевизиите на 26 януари"}
{"url": "http://www.cross.bg/chasa-gerb-provede-1594846.html", "text": "/КРОСС/ От 9.00 часа в София Тех Парк българският комисар по цифрова икономика и цифрово общество Мария Габриел ще даде началото на \"Тийноватор стартъп уикенд\".От 10.00 часа в зала 3 на НДК ще се проведе четвъртото заседание на 49-ия конгрес на БСП.От 14.00 часа в Експоцентър „Флора\" ще бъде открито тридневното издание на хакатонът Burgas Game Jam 2019.В 14.00 часа в клуба на ПП ГЕРБ в село Сатовча народните представители от ПП ГЕРБ – Благоевград ще проведат приемен ден.От 9.00 часа в офиса на РДНСК - Югоизточен район - гр. Бургас (бул. „Стефан Стамболов“ № 120) началникът на Дирекцията за национален строителен контрол арх. Иван Несторов ще представи резултатите от спешната проверка по Южното Черноморие.От 10.30 часа в хотел „Черно море“ ще се проведе регионална конференция на тема „Развий потенциала си в България”, по инициатива на младежката организация на ГЕРБ - Варна.От 11.00 часа в конферентна зала на х-л „Ровно“ ще се състои среща с Костадин Костадинов, председател на ПП „Възраждане\".От 10.30 часа в мол „Пловдив Плаза“ ще се проведе срещата на пловдивските майки със специалисти от Националния осигурителен институт.Темата е озаглавена „Финансови помощи и обезщетения - правата на майките и бременните жени. Какво, Къде и Как.“ ", "date": "2019.01.26", "title": "Предстоящи събития в страната на 26 януари "}
{"url": "http://www.cross.bg/rodeni-na-yanyari-1594847.html", "text": "/КРОСС/ Валентин Йорданов – олимпийски, световен и европейски шампион по свободна борба.Даниел Цочев - актьор.Евгени Кирилов – политик, бивш евродепутат.Йордан Йончев-Гъмзата – музикант, тромпетист.Красимир Узунов - президент на агенция „Фокус\".Тодор Кавалджиев - бивш вицепрезидент.Божидар Колев, бизнесмен.Борис Димитров, председател на Държавната комисия по сигурността на информацията.Иван Ибришимов, депутат в 44-ото НС.Радка Попова, европейска шампионка по биатлон от 2002 г.Радослав Янков, носител на световната купа в паралелните дисциплини по сноуборд.Светлана Тилкова – Алена, астролог и нумеролог.Светослав Витков-Светльо, музикант от група „Хиподил“, основател и лидер на политическа партия „Глас народен“.", "date": "2019.01.26", "title": "Родени на 26 януари"}
{"url": "http://www.cross.bg/stoiinev-dragomir-zashtoto-1594848.html", "text": "/КРОСС/  \"БСП отива на Конгрес, който не е само за европейската ни платформа, ще обсъдим и „Визия за България“. Тя е новият модел и път за развитие на страната, създадена след голям обществен дебат. В нея говорим за демографския срив, защото изчезваме като нация, както и за огромните проблеми в образованието и здравеопазването“ това каза зам.- председателят на ПГ на „БСП за България“ Драгомир Стойнев в Панорама по БНТ.Той коментира, че с този документ левицата доказва, че има готовност да управлява и да проведе нужните реформи във всеки един сектор.„БСП е единственият стабилен политически фактор, който може да донесе спокойствие на българските граждани, защото когато светят червени и сини лампи, обикновено има криза. Хората, обаче искат спокойствие и управление, в което няма постоянни скандали“, заяви Стойнев.В коментар за предизборната платформа на БСП Стойнев каза, че левицата не се отдалечава от ПЕС и няма причина за това. „Истанбулската конвенция противоречи на Конституцията и в никакъв случай не може да бъде приета. След като КС го заяви, ние доказахме нашата правота“, обясни той. Стойнев бе категоричен, че е необоходимо в ЕП да има български политици, които да защитават не само европейския, но и българския интерес, защото останалите европейци не са ни началници.„Единствено БСП, още преди две години повдигна наболелия въпрос за двойния стандарт при храните и тогава бяхме обвинени че сме антиевропейци. Виждаме какво се случва сега и колко институции говорят за това“, припомни Драгомир Стойнев.Зам.-председателят на ПГ на левицата каза още, че БСП не е антиевропейска партия, но социалистите считат, че когато защитаваш национални ценности и се опитваш да предотвратиш влизането на идеологии, които противоречат на семейните и християнски ценности, няма как да се съгласяваш с всичко, само за да се харесаш на  европейските партньори.Драгомир Стойнев коментира още, че Сергей Станишев е найевропейското лице на БСП и припомни, че той бе министър- председател, когато България стана член на ЕС. „Когато дойде обаче, времето за номинациите, тогава, по устав, ще бъде подредена листата и ще се реши, кой ще е водач“, обясни той.Случаят с Елена Йончева разтърси гражданското общество. Тя е борец обичан и уважаван от българите „Случаят с Елена Йончева разтърси гражданското общество, защото тя е безспорен специалист, както и изключителен боец и човек, уважаван и обичан от българите“, заяви Драгомир Стойнев. Той добави, че тя е успяла да съхрани своя нюх на разследващ журналист и в политиката. „Тя винаги търси истината и удря право в целта. Примери за това са оградата по границата, която пада, дори при дъжд, разследването за качеството на магистралите и много други. Елена Йончева даде своя имунитет, когато го поискаха, защото е спокойна и уверена в своята невинност“, добави още народният представител. Стойнев коментира, че когато лидерът на ПГ на ГЕРБ отдели 3 минути от своето изказване в Панорама за Елена Йончева, няма как това да не засилва усещането за политически сценарий. „Живеем в правова държава, всеки е невинен до доказване на противното и съм убеден, че Елена Йончева ще излезе от това невинна, но няма как да не се съмняваме, че това е политически сценарий“, коментира още той.Във връзка с коментарите на Цветанов, Драгомир Стойнев каза още, че ако човекът „суджук“ бе отстранен от ГЕРБ, за да покажат морал, то човекът, който трябва да разпредели 1,3 млрд. лв. – Николай Нанков, бе върнат през задната врата като зам.-министър, защото тези средства трябва да се усвоят. „Той бе отстранен заради трагичната смърт на невинни хора край Своге, но когато си удобен, се връщаш в управлението. Това е двойният стандарт в управлението на ГЕРБ“, категоричен бе Драгомир Стойнев.", "date": "2019.01.26", "title": "Драгомир Стойнев: БСП е единствената, която може да донесе спокойствие на българските граждани"}
{"url": "http://www.cross.bg/gyaiido-venetzyela-opozitziya-1594852.html", "text": "/КРОСС/ Коалицията от латиноамерикански страни, която се присъедини към Съединените щати в бързото признаване на опозиционния лидер Хуан Гуайдо за \"изпълняващ длъжността президент\" на Венецуела, се е оформила през седмици на тайна дипломация. Тя е включвала секретно предавани съобщения на венецуелски активисти под постоянно наблюдение и криеща големи рискове секретна обиколка на Гуайдо в чужбина, предаде Асошиейтед прес, като се позова на участници в разговорите.В средата на миналия месец венецуелският опозиционен лидер е посетил тихомълком Вашингтон, Колумбия и Бразилия. Той е запознал представители на съответните власти със стратегията на венецуелската опозиция да организира масови демонстрации, които да съвпаднат с полагането на клетва от президента Николас Мадуро за втори мандат на поста на 10 януари, каза живеещият в изгнание бивш кмет на столицата Каракас Антонио Ледесма, съюзник на Гуайдо. За да излезе от Венецуела, опозиционният лидер се е промъкнал през неохраняваната граница с Колумбия. Целта на Гуайдо е била да не предизвика подозренията на властите, които понякога тормозят опозиционери по летищата и не им позволяват да пътуват в чужбина, каза друг негов сподвижник, пожелал да запази анонимност.Постигането на консенсус в редиците на разпокъсаната опозиционна коалиция се оказало трудна задача, отбелязва АП. Венецуелската опозиция от години е разделена заради лични амбиции и различия за стратегията. Няколко високопоставени нейни лидери освен това бяха принудени да напуснат страната, което прави личните срещи невъзможни. Други в самата Венецуела пък са наблюдавани изкъсо и всички се безпокоят за доносници.За първи път от поне пет години венецуелската опозиция показа, че е способна да се обедини около смислена инициатива, каза високопоставен представител на Канада, пожелал да запази анонимност.Решението за директна конфронтация с Мадуро станало възможно само благодарение на силната подкрепа от страна на администрацията на президента на САЩ Доналд Тръмп, повела група предимно консервативни правителства в Латинска Америка, които незабавно признаха Гуайдо за \"изпълняващ длъжността президент\" на Венецуела. Това не е бил малък дипломатически подвиг, предвид недоверието към Съединените щати в Латинска Америка заради болезнените спомени от военните интервенции на САЩ в региона по време на Студената война, отбелязва АП.Преломният момент е бил коментарът на Тръмп от август 2017 г., че \"военната опция\" е на масата, що се отнася до кризата във Венецуела, последван от остро осъждане от американския президент на венецуелския му колега в реч пред Общото събрание на ООН месец по-късно. Тогава страните от региона разбрали, че имат партньор в лицето на Съединените щати за справяне с една криза, която администрациите на предишни американски президенти предпочетоха да омаловажат заради ограничените последици за националната сигурност на САЩ, каза Фернандо Къц - бивш високопоставен съветник по въпросите на сигурността в Латинска Америка както на президента Тръмп, така и на неговия предшественик Барак Обама.Ключова роля зад кулисите е изиграла Канада, чиято министърка на външните работи Кристия Фрийланд е разговаряла с Гуайдо в нощта, преди Мадуро да положи клетва, заяви цитираният канадски представител.Активни също са били Колумбия, която прие над 2 милиона мигранти, избягали от икономическия хаос в съседна Венецуела, Перу и новият крайнодесен президент на Бразилия Жаир Болсонаро. ", "date": "2019.01.26", "title": "Коалицията, подкрепяща венецуелската опозиция, е оформена с тайна дипломация"}
{"url": "http://www.cross.bg/organizatzii-kongres-listata-1594849.html", "text": "/КРОСС/ БСП ще проведе четвърто заседание на 49-ия си конгрес.  Мащабната политическа проява за социалистите започва в 10 часа в зала три на НДК. Очаква се да присъстват 2 хиляди души, от които 800 делегати, представители на дипломатическия корпус, на синдикални организации, на работодателски организации, коалиционни партньори. За събитието са акредитирани над 100 журналисти от страната и чужбина. По традиция конгресът ще започне с политически доклад на лидера на БСП Корнелия Нинова, който ще очертае състоянието на България и Европа днес и визията й за задачите пред левицата. Делегатите ще приемат проекта „Визия за България“. Отчет за 5-годишния мандат ще направят членовете на Европейския парламент, избрани с листата на Коалиция за България. БСП ще приеме и предизборна платформа за участие в евроизборите.Въпреки че този път не се задават сериозни схватки между крилото около лидера Корнелия Нинова и т.нар. вътрешна опозиция, спорове ще предизвика съдбата на Сергей Станишев като потенциален водач на листата за евродепутати. На пленума, предшестващ заседанието, беше решено номинациите в партийните организации да започнат след 1-и февруари. В края на март и началото на април социалистите ще подредят листата си с кандидати за членове на европейския парламент. По-важен за тях е днешният конгрес, който ще очертае политиката на БСП за предстоящите евроизбори и местния вот през тази година.  ", "date": "2019.01.26", "title": "2 хиляди души се очаква на днешния конгрес на БСП"}
{"url": "http://www.cross.bg/leva-sred-telegraf-1594850.html", "text": "/КРОСС/ Тревожна тенденция показа инициативата за ранна диагностика, организирана от асоциацията за профилактика на белодробните болести и подкрепена от столичната община, информира \"24 часа\".  Всеки трети, преминал през безплатните прегледи, е със сериозно заболяване на дихателните пътища. От десетте най-смъртоносни диагнози четири са белодробни, белодробните болести са на първо място по заболеваемост сред българите, подчертават лекарите пулмолози. \"24 часа\" представя Мария Петрова, основала първата у нас кантора по медицинско право. Младата жена, лекар и юрист по образование, е била защитник на пациентите с хепатит Це в дело, извоювало модерно лечение за заразените. Мария Петрова подчертава, че повечето проблеми в медицинското право са глобални.По данни на Комисията за финансов надзор втората пенсия засега е с доходност 2,2 процента, информира \"Труд\". Един от пенсионните фондове, в които задължително се прави вноска за втора пенсия, е с отрицателен резултат от управлението на парите. 625 хиляди души правят още една вноска - в доброволните фондове, за да се подсигурят за старини, спестили са по-малко от две хиляди лева на човек. Проучване на \"Труд\" показва, че по различни ромски програми за интеграция са похарчени 820 милиона лева за последните тринайсет години. Повече от 15 милиона лева от бюджета са дадени за образование. Вестникът цитира вицепрмериера Томислав дончев, който признава \"Не успяхме да се справим с гетата\". \"Телеграф\" цитира класация, публикувана в британския вестник \"Дейли мейл\", която поставя България на 13-то място сред страните, в които се живее спокойно.  Друго проучване обаче, на американска агенция, ни изпраща чак на 67-ма позиция сред 80-те най-добри държави за живеене. Отстъпили сме с 11 места спрямо 2017-та година. Ще изпратим януари с температура от 15 градуса, пише  \"Телеграф\". Според метеорологичната прогноза до края на месеца ще се редуват дъжд и сняг. Необичайно мекото време за този период от годината се дължи на поредния средиземноморски циклон.", "date": "2019.01.26", "title": "Преглед на печата за 26 януари"}
{"url": "http://www.cross.bg/registura-agentziyata-vpisvaniyata-1594851.html", "text": "/КРОСС/ От Агенцията по вписванията информират на сайта си, че поради планирано въвеждане на нови функционалности в информационната система на търговския регистър и регистъра на юридическите лица с нестопанска цел електронните услуги на регистъра няма да бъдат достъпни до 24 ч. на 27 януари, неделя.С решение на Министреския съвет Агенцията по вписванията и прилежащите към нея регистри вече са стратегически обекти, част от националната сигурност. ", "date": "2019.01.26", "title": "Търговският регистър е временно недостъпен онлайн"}
{"url": "http://www.cross.bg/brexit-asahi-sdelka-1594832.html", "text": "/КРОСС/ Японският производител на бира Asahi Group Holdings Ltd. се споразумя да купи пивоварния бизнес на британската Fuller, Smith & Turner Plc за 330 млн. долара, с което показа, че въпреки сътресенията около Brexit, все още съществува силно търсене на британски продукти от малц и хмел в международен план, съобщава Bloomberg. Акциите на Fuller поскъпнаха с 25% след новината за предстоящата сделка на стойност 250 млн. паунда, която включва марката London Pride, активи от производството на слабоалкохолни напитки и търговия на едро с вино.Британската компания, от своя страна, ще се фокусира върху своя бизнес с пъбове и хотели.Идеята на Asahi е да разшири своята дейност на територията на Великобритания, което пък противоречи на тенденцията, която се забелязва от година, а именно – изнасянето на част от производствена дейност или на целия бизнес от множество компании, застрашени от евентуален Brexit без сделка.Опасенията за хаотично сбогуване между Великобритания и Европейския съюз (ЕС) се разпространява в най-различни индустрии, вариращи от аерокосмически бизнеси, модни представители и такива, които произвеждат крафт бири.Главният изпълнителен директор на Airbus определи отношението на британското правителство към Brexit като „позорно“, Burberry Group Plc предупреди за пречки в своята верига на доставки, а BrewDog Plc описа развода без сделка като сценарий „страшния съд“.В случая с Asahi всички притеснения относно Brexit са били преодолени благодарение на необходимостта на японската компания от международно разширяване.Подобно на своите местни съперници Kirin Holdings Co., Suntory Holdings Ltd. и Sapporo Holdings Ltd., компанията е изправена пред сериозен застой в своя растеж на вътрешния пазар.Идеята за придобиването на Asahi се основава на нейното закупуване от 2016 г. на Peroni, Grolsch и Pilsner Urquell от производителя на Budweiser - Anheuser-Busch InBev NV, чрез две поглъщания на стойност над 10 млрд. долара.Глобалният гигант в тази индустрия наследи тези марки чрез своята сделка със SABMiller Plc.", "date": "2019.01.26", "title": "Японска компания показа, че все още има „жажда“ за британска бира въпреки Brexit"}
{"url": "http://www.cross.bg/rasteniya-miliona-godini-1594834.html", "text": "/КРОСС/ Палеонтолози откриха фосили на цъфтящи растения на 174 милиона години в Нандзин, Източен Китай, съобщи Синхуа. Откритието показва, че цъфтящите растения са се появили 50 милиона години по-рано, отколкото мислеха специалистите досега. Според новите данни това е станало в ранния юрски период, а не през кредата.Ранният юрски период е известен като времето на динозаврите. Международен екип от учени, ръководен от специалисти от института по геология и палеонтология в Нандзин, откри 198 отделни цвята, запазени в 34 каменни плочи.Древните цветчета са с диаметър 10 мм. Те са с четири или пет венчелистчета, предаде БТА. Приличат на сливови. Запазени са и много семена - по едно до три в семенник. Учените обаче не могат да определят тяхната степен на зрялост.Новооткритото цъфтящо растение беше наречено Nanjinganthus.Цъфтящите растения осигуряват повечето плодове и зеленчуци. Сега съществуват над 300 000 разновидности.Фосилите са намерени в градска среда през 2016 г.В изследването са участвали испански и австралийски учени.", "date": "2019.01.26", "title": "Палеонтолози откриха, че цъфтящите растения са се появили 50 милиона години по-рано"}
{"url": "http://www.cross.bg/sebe-obichash-blizo-1594822.html", "text": "Габриел Гарсия Маркес", "date": "2019.01.26", "title": "Дръж тези, които обичаш, близо до себе си"}
{"url": "http://www.cross.bg/obyaven-avstraliya-stava-1594826.html", "text": "/КРОСС/  - Кралят на Англия Едуард III е обявен за крал на Франция. - Испанският мореплавател и конкистадор Висенте Пинзон става първият европеец стъпил на брега на днешна Бразилия. - Лисабон е засегнат от мощно земетресение с хиляди жертви. - Кралят на Полша Станислав Лешчински е принуден да абдикира от престола.- По време на първото заселване на Австралия като английски каторжен лагер е основан Сидни; денят е обявен за Ден на Австралия е се чества като национален празник. - В Австралия избухва единственият успешен въоръжен бунт - Ромов бунт.- Мичиган е обявен за щат на САЩ. - В ЮАР, край Претория, е намерен най-големият диамант в света - наречен Кулинан, тежък 3106 карата (621 г.).- Американският авиатор Глен Къртис създава първият американски хидроплан. - Втората световна война: Първите американски войски за участие във войната акостират в Северна Ирландия. - Влиза в сила новата конституция на Индия, държавата е обявена за република, а денят за национален празник. - В Кортина д'Ампецо (Италия) са открити Седмите Зимни олимпийски игри. - Хинди е обявен за официален език в Индия. - Между Египет и Израел са установени дипломатически отношения.- Мохамед Сиад Баре е свален от власт в Сомалия, което е край на централизираното управление в страната. - Президентът на Русия Борис Елцин обявява, че американските градове вече не са прицел на руските ядрени ракети. - Вацлав Хавел е избран за президент на Чехия. - В Италия е създадена партията Форца Италия с лидер Силвио Берлускони. - Кондолиза Райс е назначена за Държавен секретар на САЩ и става първата жена-афроамериканка на този пост", "date": "2019.01.26", "title": "26 януари в историята"}
{"url": "http://www.cross.bg/iioan-arkadiii-ksenofont-1594824.html", "text": "/КРОСС/ Преподобни Ксенофонт, съпругата му Мария и техните синове Йоан и Аркадий живели през V век в Цариград. Ксенофонт бил знатен патриций и Бог благословил християнският му брак с двама сина – Йоан и Аркадий. Голямо било благочестието на този богат велможа, който вършил всичко, за да даде на любимите си деца съвършено възпитание не само чрез едно блестящо образование, но и с личния си образцов пример на крайно добродетелен християнин. За да обогати техните знания, той ги изпратил да се учат в стария финикийски град Бейрут, където по онова време имало прочуто училище. При изпращането им благородният баща произнесъл дълго и прекрасно наставление, което е достатъчно за цял учебник по истинско християнско възпитание.Придружени от своите слуги, благородните младежи се качили на наетия кораб и попътния вятър опънал платната, за да ги отведе към финикийските брегове. Пътуването започнало приятно, но ненадейно се извила все по-застрашителна буря. Разбушуваните вълни подмятали кораба като жалка черупка. Напразно моряците свлекли палтната и употребили всички средства, за да спасят кораба, себе си и своите неопитни пътници. Моряците проявили рядко безчестие: като си давали вид, че вземат предпазни мерки, те се измъкнали с единствената спасителна лодка и оставили кораба с пътниците на произвола на морската стихия. Достойни за своите родители, изпадналите в беда младежи горещо се молели на Бога да пощади младия им живот от гибелните вълни, които напирали да разломят на парчета целия кораб. Йоан и Аркадий мислели в тези страшни минути повече един за друг, за родителите си и за своите слуги, отколкото за себе си. Пълно крушение разчупило на парчета кораба, момчетата съблекли дрехите си, заловили се за отделни корабни отломки и огромните вълни ги откъснали един от други в различни посоки. Повече никой никого не видял. Всеки мислел другия за погинал. Но Бог не оставил никого да погине. Всички до един се спасили, изхвърлени на различни брегове.Излязъл на морския бряг, Йоан скърбял повече за смъртта на милия си брат. Той и не помислил да се връща у дома си, за да занесе такава страшна вест на родителите си и сякаш съжалявал, че само той е останал жив. Преживяният страшен ужас извършил пълен прелом в душата му. Едва що избягнатата смърт по-ясно от всичко му показала суетността на земните преходни блага и той още на брега решил да скрие своята тъга и да потърси душевното си спасение в някой от близките манастири. Той усърдно се помолил на Бога да насочи неговите стъпки и скоро се озовал пред портите на една света обител. На почукването се откликнал монахът-вратар и много се учудил от вида на младия странник. Той му подал дреха да скрие голотата си, подкрепил изчерпаните му сили с храна и го разпитал за неволята, която го е довела в този вид в манастира. Като узнал, че корабокрушенецът горещо желае да стане негов събрат, вратарят съобщил на игумена за клетия странник и неговата молба. Игуменът ведната изслушал Йоан и неговата прозорливост му открила, че пред него стои един бъдещ Божи угодник, защото реданието твърди, че това бил самия сетнешен св. Йоан Лествичник. Йоан бил приет в манастира.Подобна била съдбата и на по-младия брат Аркадий. Сродни по кръв и по дух, двамата братя стигнали до едни и същи решения след преживяната катастрофа. Той имал щастието да срещне на пътя си един прозорлив и свят старец, който го утешил със съобщението, че брат му и останалите техни спътници от кораба са живи и че всички са постъпили в манастири. Това още повече утвърдило решението на Аркадий да последва техния пример и се хвърлил в нозете на стареца с молба да го посвети в монашески чин. Старецът го завел в Сукийската обител на св. Харитон, постригал го и му дал монашеска килия. Когато били в околностите на реката Йордан, те срещнали прозорливия старец на малкия си син Аркадий. Той устроил общата щастлива среща най-напред между двамата братя – монаси, а след това и на синовете с техните родители. Тази среща станала в храма Гроба Господен. Братята се познали един друг и прегърнати изливали в радостни сълзи горещата си благодарност към Бога за своето необикновено намиране в ангелския образ на иноческия подвиг. Но родителите не могли да познаят двамата си сина – толкова много били те променени от строгия молитвен и постически живот в своите манастири. Най-сетне в страноприемницата, където били отседнали Ксенофонт и Мария, старецът накарал Аркадий да разкаже пред родителите си своята и на брата си история. Неизказана била радостта, неспирни били общите сълзи от това богоустроено събиране на цялото благочестиво семейство на Ксенофонт.Старецът изпълнил молбата на родителите да постриже и тях в монашество, след което ги наставил в пътя на иноческото житие. Мария постъпила в женски манастир и достигнала върхове на монашеското съвършенство, като била удостоена с дара на чудотворството и с блажено отшествие във вечността на Божиите угодници. Йоан и Аркадий отишли със стареца си в пустинята, където ги последвал и Ксенофонт, след като раздал цялото си имущество на бедните и освободил всичките си роби. Ксенофонт също се прославил с дар на пророчество, а цялото семейство било причислено от Църквата в лика на светците заради дивните подвизи на своя отшелнически живот.", "date": "2019.01.26", "title": "Св. преподобни Ксенофонт и Мария и синовете им Йоан и Аркадий"}
{"url": "http://www.cross.bg/hrani-zakyskata-zhelanieto-1594830.html", "text": "/КРОСС/ Ново изследване показва, че добрата закуска, особено когато е богата на протеини намалява натрапчивото желание за определени храни по-късно през деня.Проучване на Центъра за контрол и превенция на заболяванията в САЩ съобщава, че много тийнейджъри пропускат закуската, а процентът на затлъстяване сред юношите се увеличил четворно в последните 30 години.„Изследването ни показва, че хората наблюдават драстичен спад в апетита за сладки храни, след като са закусвали, казва ръководителят на изследването, д-р Хедър Лийди. – Същевременно високопротеиновите закуски намаляват и жаждата за солени храни с високо съдържание на мазнини. Ако се пропусне закуската, желанието за такива храни продължава да се увеличава през деня.“Изследването разглежда как различните видове закуска влияят върху нивата на невротрансмитера допамин, който е свързан с начина, по който обработваме и търсим възнаграждаващи стимули, включително и с желанията за определени храни.Когато ядем, равнището на допамин скача, което дава чувство за възнаграждение.„При хората, които са с наднормено тегло или затлъстяване, нивата на допамин са притъпени, което означава, че се изисква много по-силна стимулация – повече храна – за да получат същото чувство на възнаграждение“, обяснява Лийди.„Подобни реакции бяха наблюдавани при хората, които пропускат закуската.За да противодействаме на тази тенденция към преяждане, опитахме да идентифицираме навиците на хранене, които дават това чувство на възнаграждение, като намаляват желанието за мазни храни. Закуската, особено богатата на протеини закуска, прави това.“", "date": "2019.01.26", "title": "Закуската, която намалява желанието за вредни храни"}
{"url": "http://www.cross.bg/sofiya-velingrad-zemniyat-1594857.html", "text": "/КРОСС/ Земетресение с магнитуд 2,3 по скалата на Рихтер е регистрирано на територията на България,близо до София.Земният трус е регистриран в 2,02 ч. тази нощ с епицентър на североизток от София, близо до селата Световрачане и Войнеговци, с дълбочина 3,9 км, съобщиха от Геофизичния институт на БАН. Няма материални щети. Слабо земетресение с магнитуд 2,6 по скалата на Рихтер е регистрирано и край Велинград. Земният трус е усетен в 20,01 ч. снощи с епицентър на 8 км южно от Велинград и на 97 км югоизточно от София, с дълбочина 8 км, уточниха от Европейския сеизмологичен център. Няма данни за пострадали и материални щети. ", "date": "2019.01.26", "title": "Два труса разлюляха София и Велинград"}
{"url": "http://www.cross.bg/komentira-davos-tehnologii-1594860.html", "text": "/КРОСС/ Технологичните компании отново се връщат към обещанието си за иновации, но този път, попаднали в центъра на търговската война, приветстват контрола от страна на правителствата. Това беше тезата, околко която се обединиха те на Световния икономически форум в Давос, който тази година е посветен на темата Глобализация 4.0, развиващата се световна икономика, която все повече се базира на трансфера на данни вместо на физически стоки, пише Bloomberg.Световните лидери и директорите на технологични компании постигнаха съгласие за нуждата от по-стог правителстен контрол след година, която включваше скандалите за опазването на неприкосновеността на данните във Facebook.Германският канцлер Ангела Меркел призова за глобални правила за сигурност на данните. Японският премиер Шиндзо Абе посочи в речта си, че страната му ще се опита да предложи на срещата на Г-20 през юни система за контрол на използването на лични данни.Всяка компания трябва да възприема данните и опазването на неприкосновенооста на личния живот като човешко право, коментира главният изпълнителен директор на Microsoft Сатя Надела по време на разговора си с Клаус Шваб, основател и председател на Световния икономически форум.Надела заяви, че GDPR, Общият регламент за опазване на личните данни в Европа, е добър старт. “Всички искаме да се присъединим към един глобален стандарт”, коментира още той.Тази година тонът на разговорите се различава от онзи, който чухме преди 12 месеца, когато хора като Джордж Сорос обвиниха Facebook и Google, че са монополисти, насърчаващи пристрастяването. Тим Кук, главният изпълнителен директор на Apple, отиде в Давос за първи път, смесвайки се с политиците, на фона на забавянето на продажбите на iPhone.Измежду коментарите за по-засилена регулация се усети тревогата от търговското напрежение в света и потенциалното му въздействие върху световната икономика. Веригата за доставки на Apple е особено изложена на риск в случая.“Китайските технологии са избягвани от Америка и все по-често не можете да си купите американски технологии в Китай”, коментира Нандан Нилекани, основател на индийския гигант за информационни технологии и консултации Infosys. “Много хора са притеснени, че интернет се разпада на много парчета”.Технологичната индустрия някога се радваше на лукса на глобалната верига за доставки, като произвеждаше компоненти в регионите с най-ниски разходи, а след това безпроблемно ги интегрираше в готови продукти. Сега призракът на протекционизма заплашва да направи всеки един модел неикономичен. Компании като Hon Hai Precision Industry, поддоставчик на iPhone, гледат отвъд Китай към страни като Индия, за да намалят рисковете, идващи от концентрацията на производството само в една страна.Световният икономически форум обикновено е място за повдигане на въпроси, а не за търсене на отговори. Освен това е място за технологични лидери, които да сигнализират как могат да помогнат за изграждането на едно по-светло бъдеще. Единият изпълнителен директор на Salesforce.com - Марк Бениоф, говори за отговорността на компаниите към това, което дават на общностите, и за несигурното състояние на планетата. Бил Гейтс коментира глобалното здраве. Джак Ма предупреди отново, че злоупотребата с модерни технологии като изкуствения интелект може да доведе до военен конфликт.Имаше няколко технологични теми, които донесоха надежда на присъстващите в Давос. Най-новото поколение 5G мрежи обещава да съживи технологичния сектор и да вдъхне живот на отдавна чакания интернет на нещата.Оптимизмът буквално стигна до облаците. По време на закуска в сряда, посветена на бъдещето на транспорта, главните изпълнителни директори на Uber Technologies, Boeing и United Parcel Service коментираха задаващи се технологии като по-развитите дронове и летящите таксита.Но като цяло този вид трескав футуризъм в Давос беше засенчен от влиянието на технологиите днес.“Видяхме ерозия на доверието сред хората, че ще се възползват от дигиталните технологии”, коментира Айлиин Донахю, изпълнителен директор на Global Digital Policy Incubator. Има “срив на доверието към правителствата, особено демократично избраните, че могат да изпълнят обещанието си едновременно да защитят свободата и правата на човека, националната сигурност и да опазят демократичния процес”.", "date": "2019.01.26", "title": "Търговската война засенчи технологичния оптимизъм в Давос"}
{"url": "http://www.cross.bg/rysiya-kayushkin-hilyadi-1594837.html", "text": "/КРОСС/ Повече от 5000 чуждестранни туристи, които са посетили Русия за световното първенство по футбол през 2018 г., все още пребивават нелегално в страната. Това обяви пред репортери заместник-директорът на отдела за миграция към Министерството на вътрешните работи Андрей Каюшкин.Световното се проведе от 14 юни до 15 юли. В този период в Русия са влезли 650 хиляди чуждестранни граждани, каза Каюшкин. Достъпът до страната беше възможен чрез т.нар. фенски паспорти, които се издаваха след предварителни заявки.\"По-голямата част от чужденците спазиха законите и напуснаха своевременно, но малко повече от 12 хиляди от тях останаха в Русия. Благодарение на съвместната ни работа с Федералната служба за сигурност успяхме да намалим бройката до около 5.5 хиляди\", каза още Каюшкин.\"Продължаваме дейностите по идентифицирането им. Надяваме се всички да бъдат екстрадирани до 30 март\", допълни той. ", "date": "2019.01.26", "title": "Над 5000 чужденци са останали нелегално в Русия след световното"}
{"url": "http://www.cross.bg/pinson-braziliya-poema-1594827.html", "text": "/КРОСС/ На 26 януари 1500 г. испанският мореплавател Висенте Янес Пинсон открива Бразилия и така разширява познанията за земите в Новия свят. Роденият през 1460 г. Пинсон участва в първата експедиция на Христофор Колумб през Атлантика през 1492 г. и заедно с брат си Мартин Алонсо командва кораба \"Ниня\".През 1499 г. Висенте поема от островите в Карибите на юг, корабът му попада в буря и е изтикан до суша, която днес е Северна Бразилия. Пинсон акостира на брега, наречен впоследствие Прая де Парайсо в щата Пернамбуко. По силата на договора от Тордесиляс (1494 г.), разделил света на испанска и португалска сфера на влияние, Испания обаче не може да претендира за земите, на които е стъпил Пинсон.Мореплавателят нарича откритата земя Кабо де Санта Мария дела Консоласион, а по-късно става първият европеец, достигнал устието на р. Амазонка, наречена от нето Рио Санта Мария дела Мар Дулче. През 1508 г. Пинсон отново поема към континента, акостира на северния бряг на Хондурас, а после достига Белиз и Мексико.", "date": "2019.01.26", "title": "26 януари 1500 г. - Висенте Янес Пинсон открива Бразилия"}
