{"url": "http://www.cross.bg/bryag-cherven-chomakovtzi-1567877.html", "text": "/КРОСС/ Подписани са договорите за изпълнение на строително-монтажните работи и за надзор при рехабилитацията на близо 10 км от път III-306 Червен бряг - Чомаковци. Проектът е включен в лот 17 на ОП „Региони в растеж\" 2014-2020 г. Инвестицията е за близо 7,5 млн. лв.През 2013 г. по ОП „Регионално развитие\" Агенция „Пътна инфраструктура\" основно ремонтира 26 км от третокласния път. С рехабилитацията на 10-километровия участък ще бъдат обновени общо 36 км от път III-306 Луковит - Червен бряг - Чомаковци - Кнежа, който е основна комуникационна връзка между областите Плевен и Ловеч и осигурява бърз достъп до автомагистрала „Хемус\".Предвижда се цялостна подмяна на пътната настилка, подобряване на отводняването, нова хоризонтална маркировка, пътни знаци и ограничителни системи. Основно ще бъдат ремонтирани две мостови съоръжения - над р. Златна Панега в Червен бряг и над р. Бриша в Чомаковци. Предвидено е на входа на Чомаковци при 17-ти км на път III-306 да бъде изграден нов мост на мястото на съществуващото стоманено съоръжение. 700 метра от паважната настилка на ул. „14-ти септември\" в гр. Червен бряг, която съвпада с третокласния път, ще бъде подменена с асфалтова.Изпълнител на строително-монтажните работи на лот 17 е „ВИАГРУП\" ЕООД. Стойността на договора е 7 492 978,45 лв. с ДДС. Строителният надзор ще съществява „ПЪТИНВЕСТ-ИНЖЕНЕРИНГ\" АД. Техният договор е за 142 636,80 лв. с ДДС. Срокът за изпълнение на рехабилитацията на път III-306 Червен бряг - Чомаковци от км 9+715 до км 19+207 е 15 месеца. Ремонтните дейности ще започнат при подобряване на метеорологичните условия.  ", "date": "2018.02.15", "title": "По ОПРР ще се рехабилитират близо 10 км от път III-306 Червен бряг - Чомаковци"}
{"url": "http://www.cross.bg/koridor-moskovski-transporta-1567898.html", "text": "/КРОСС/ Министърът на транспорта, информационните технологии и съобщенията Ивайло Московски и министърът на транспорта и съобщенията на Македония Горан Сугарески проведоха работна среща днес в София. Повод за разговорите бе поетият ангажимент от страна на министър-председателя Бойко Борисов за изпълнение на главния приоритет в програмата на Българското председателство на Съвета на Европейския съюз за свързаността на Западните Балкани.Основен акцент в разговорите между министрите бе поставен върху транспортен коридор 8, като двамата обсъдиха в детайли напредъка по изграждащите се участъци. Свързаността между България и Македония, както и възможността за съвместно финансиране на оставащите отсечки от пътната и железопътната инфраструктура в двете държави, бе другата дискутирана тема от Московски и Сугарески.Министърът на транспорта, информационните технологии и съобщенията посочи възможността да бъде търсен общ вариант за изграждането на пътна, железопътна и дигитална инфраструктура с Македония. Той увери своя колега, че за изграждането на другите участъци от транспортния коридор може да разчита на пълна подкрепа от премиера Бойко Борисов, както и от страна на МТИТС.Развитието на транспортен коридор 8 предстои да бъде обсъдено на среща между министър Ивайло Московски и министъра на инфраструктурата и енергетиката на Албания Дамян Гикнури. ", "date": "2018.02.15", "title": "Министрите Московски и Сугарески обсъдиха напредъка по транспортен коридор 8"}
{"url": "http://www.cross.bg/zhivotni-fermata-krava-1567888.html", "text": "/КРОСС/ Съмнения за антракс край село Надарево, област Търговище. Започнала е ваксинация на всички възприемчиви животни в селото - общо 302 говеда, 162 овце, 33 бивола и 23 кози.Случаят с едно болно животно - крава от фермата на земеделски производител от селото е от сряда, каза  директорът на Областната дирекция по безопасност на храните д-р Анелия Цонева.Собственикът на болната крава отглежда още 75 животни, уточни тя. Наложена е забрана за движение на животните извън двора на фермата. Взета е проба от кравата, която е изпратена в референтна лаборатория в София. В началото на следващата седмица се очакват да пристигнат резултатите.  ", "date": "2018.02.15", "title": "Съмнения за антракс край Търговище"}
{"url": "http://www.cross.bg/zlatitza-ivanova-magdalena-1567890.html", "text": "/КРОСС/ По повод депозиран до главния прокурор сигнал от двама народни представители и политолог, с приложен доклад от АДФИ, за действията на кмета на Община Златица, от които за Общината са настъпили щети в особено големи размери, пресцентърът на ПРБ съобщава:Приложеният към сигнала доклад на АДФИ е постъпил в прокуратурата и е оценен от Окръжна прокуратура - София като законен повод и достатъчно данни за извършено престъпление по служба, поради което с постановление от 31.08.2016 г. ОП -София е образувала наказателно производство.С постановление на главния прокурор от същия ден - 31.08.2016 г. е разрешено разследването по досъдебното производство да се проведе в друг съдебен район и е възложил то да се ръководи от СЗ\"Антикорупция\" - СГП.На 15.03.2017 г. Специализирано звено „Антикорупция\" - СГП привлече като обвиняема Магдалена Иванова - кмет на община Златица за престъпление по служба, с което общината е ощетена със сумата от 1 056 806.44 лева.Тя е обвинена в това, че на 18.03.2014 г. в гр. Златица, в качеството си на длъжностно лице, заемащо отговорно служебно положение - кмет на Община Златица, е нарушила служебните си задължения, регламентирани в Закона за обществените поръчки и от извършеното деяние са настъпили значителни вредни последици от имуществен характер - ощетяване на бюджета на общината със сумата от 1 056 806.44 лева  - престъпление по чл. 282, ал. 2 във вр. ал. 1  от НК.На 18.03.2014г. Магдалена Иванова е сключила допълнително споразумение към договор за строителство от 05.02.1992г. с търговско дружество с приложена към него количествено стойностна сметка за 2 108 885.04 лева с предмет „Разширение на училище в кв. 72 гр. Златица\".Вместо да проведе процедура по Закона за обществените поръчки за избор на изпълнител на обекта, каквото е длъжна да стори в качеството си на възложител на обществени поръчки, 22 години по- късно Иванова е сключила анекса към договора, като е целяла по този начин да се облагодетелства търговското дружество.Разширяването на училището представлява изграждането на топла връзка между отделни корпуси на училището в гр.Златица. С това разширение се е целяло да улеснят децата, като да се хранят в стола на училището, вместо да се придвижват пеш до стола на социалния патронаж в гр. Златица, който се намира на няколко километра от учебното заведение.Цялата сума по договора - 2 108 885.04 лева е изплатена на дружеството, но и до момента ремонтът не е приключил и не е пусната в експлоатация изграждащата се топла връзка.Изготвената по делото строително техническа експертиза е установила, че общината е заплатила цялата сума  по допълнителното споразумение от 18.03.2014г., но не са извършени или са извършени некачествено дейности на обща стойност 1 056 806.44 лева.Магдалена Иванова е с мярка за неотклонение „Парична гаранция\" в размер на 10 000 лв.По делото са разпитани в процесуалното качество на свидетели множество лица, извършен е оглед в сградата на училището в гр. Златица, назначена и изготвена е строително-техническа експертиза; изискани и приложени са документи от Министерски съвет, Министерство на финансите, община Златица, НОИ, Камарата на строителите, НАП, ДНСК, служба по вписванията, множество банки.На 17.03.2017 г. прокурор от СЗ \"Антикорупция\"- СГП поиска от Окръжен съд София да отстрани от длъжност кмета на община Златица Магдалена Иванова до приключване на наказателното производство. Това искане бе оставено без уважение, тъй като нямало опасност обв. Иванова да затрудни разследването.На 28.02.2017 г. и на 08.03.2017 г. СЗ\"Антикорупция\"- СГП внесе две искания за даване на разрешение за претърсване и изземване в община Златица, но и тези искания бяха оставени без уважение, тъй като според съда разследващите изискват документи от общината, които тъй като били изпращани на други институции, няма пречка да се изискат от съответните други ведомства. Това доведе до забавяне на разследването.Независимо от затрудненията в процеса на събиране на доказателства, разследването по делото е на своя финал и ще приключи в максимално кратки срокове.Постъпилият сигнал от народните представители главният прокурор ще изпрати за приобщаване към материалите по делото. ", "date": "2018.02.15", "title": "Сигналът на ГЕРБ срещу кмета на Златица се оказа стар и вече се разследва"}
{"url": "http://www.cross.bg/bulgariya-velikobritaniya-iskame-1567889.html", "text": "/КРОСС/ В момента във Великобритания има над 70 000 българи и искаме това да си остане така. Това коментира британският външен министър Борис Джонсън преди началото на неформалната среща на министрите на външните работи \"Гимних\" в София.\"Много е хубаво да съм тук, в България. Българското председателство според мен върви много добре\", каза Джонсън.Той обясни, че в следващите часове предстоят важни разговори - за Сирия и за Западните Балкани.По въпроса за отношенията между България и Великобритания и предстоящия Брекзит Джонсън заяви, че стремежът ще е отношенията между двете страни да останат без промяна.\"Имаме силни взаимоотношения с България. В момента има над 70 000 българи във Великобритания. Великобритания е на първо място сред дестинациите на българските студенти и искаме да запазим това. Освен това има голям брой британски туристи, които идват в България всяка година - около 300 000 туристи на година. Има и немалко британци, които живеят в България. Затова искаме да се уверим, че всичко това ще продължи\", коментира той. ", "date": "2018.02.15", "title": "70 000 българи са на Острова в момента и искаме това да си остане така"}
{"url": "http://www.cross.bg/trimesechie-dohod-chetvurtoto-1567862.html", "text": "/КРОСС/ Доходи на домакинстватаОбщият доход средно на лице от домакинство през четвъртото тримесечие на 2017 г. е 1 449 лв. и нараства с 9.3% спрямо същото тримесечие на 2016 година.В структурата на общия доход с най-висок относителен дял са доходите от работна заплата (53.9%), следвани от доходите от пенсии (26.2%), доходите от самостоятелна заетост (7.0%) и доходите от социални обезщетения и помощи (3.4%).В номинално изражение през четвъртото тримесечие на 2017 г. в сравнение със същото тримесечие на 2016 г. доходите средно на лице от домакинство по източници на доход се променят, както следва:•\tДоходът от работна заплата нараства от 715 на 781 лв. (с 9.2%).•\tДоходите от пенсии нарастват от 372 на 380 лв. (с 2.3%).•\tДоходът от самостоятелна заетост се увеличава от 79 на 102 лв. (с 29.6%).•\tДоходите от социални обезщетения и помощи остават без промяна - 49 лева.През четвъртото тримесечие на 2017 г. относителният дял на паричния доход на домакинствата в общия доход е 99.0%, а делът на дохода от натура е 1.0%.Разходи на домакинстватаОбщият разход средно на лице от домакинство през четвъртото тримесечие на 2017 г. е 1 368 лв. и се увеличава с 13.2% спрямо същото тримесечие на 2016 година.В структурата на общия разход с най-голям относителен дял са разходите за храна (31.0%), следвани от разходите за жилище (18.8%), данъци и социални осигуровки (12.2%) и транспорт и съобщения (10.5%).Като абсолютни стойности през четвъртото тримесечие на 2017 г. в сравнение със същото тримесечие на 2016 г. средно на лице от домакинство разходите по видове се променят, както следва:•\tРазходите за храна и безалкохолни напитки нарастват от 376 на 424 лв. (с 12.5%).•\tРазходите за жилище (вода, електроенергия, отопление, обзавеждане и поддържане на дома) се увеличават от 219 на 257 лв. (със 17.3%).•\tРазходите за транспорт и съобщения нарастват от 129 на 143 лв. (с 10.5%).•\tРазходите за здравеопазване се увеличават от 67 на 74 лв. (с 10.8%).•\tРазходите за алкохолни напитки и цигари нарастват от 55 на 59 лв. (с 6.8%).•\tРазходите за облекло и обувки се увеличават от 54 на 57 лв. (с 4.1%).•\tРазходите за свободно време, културен отдих и образование намаляват от 48 на 47 лв. (с 1.6%).Потребление на домакинстватаПотреблението на основни хранителни продукти средно на лице от домакинство през четвъртото тримесечие на 2017 г. се променя спрямо същото тримесечие на 2016 година. Увеличение се регистрира в потреблението на хляб, месо, месни произведения, кисело мляко, зеленчуци, плодове и яйца. Намалява консумацията на сирене и картофи. Без промяна е потреблението на прясно мляко, зрял фасул и олио. ", "date": "2018.02.15", "title": "Почти 10% по-висок доход на член от семейството в края на 2017"}
{"url": "http://www.cross.bg/deteto-samostoyatelno-travma-1567887.html", "text": "/КРОСС/ Десет дни след нелепия инцидент в Пампорово, при който 5-годишно дете от Русия бе ударено от сноубордист и получи сериозна травма, то вече диша самостоятелно, но въпреки това все още е в кома. Добрата новина за подобрение на състоянието на детето съобщиха за \"Дарик\" от УМБАЛ „Свети Георги\", където се борят за живота на момчето. То е настанено в Интензивното отделение към Детската хирургия. Състоянието му продължава да се определя от медиците като тежко.Още миналата седмица от „Пампорово\" АД съобщиха, че има добри новини, като уточниха, че пулсът на детето се нормализирал, а налягането, е започнало да спада.Инцидентът стана на 5 февруари по обед в района на писта „Снежанка\" 6, известна като „зелената писта\". В следствие на сблъсъка детето е с черепно-мозъчна травма. След като му бе оказана първа помощ от медиците в Смолян, то бе транспортирано за лечение в болница \"Свети Георги\" в Пловдив.  ", "date": "2018.02.15", "title": "Русначето, ударено от сноубордист, вече диша самостоятелно"}
{"url": "http://www.cross.bg/gotovnost-operativna-otbranata-1567871.html", "text": "/КРОСС/ Вътрешни документи разкриват, че Германия има сериозни проблеми при изпълнение на ангажиментите си към НАТО, съобщава агенция \"Фокус\". В началото на 2019 г. тя трябва да поеме ръководството на мултинационалните сили Very High Readiness Joint Task Force в Източна Европа, но се оказва, че Бундесверът не разполага с достатъчно танкове в оперативна готовност, пише националният ежедневник Die Welt. От поверителен документ на Министерството на отбраната става ясно, че към настоящия момент само девет от общо планираните 44 танка „Леопард\" са в оперативна готовност. От 14 „Мардер\"-а, само три са в оперативна готовност.Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки. ВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо\" и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения.Останалите осем месеца самолетите остават на земята за ремонти и преустройства. „Ситуацията е еднакво тревожна във всички части на въоръжените сили\", алармира комисарят Ханс-Петер Бартелс.„Зеленият\" експерт по отбраната Тобиас Линднер подчерта, че проблемите в Бундесвера са известни от години: „Въпреки това почти не се правят подобрения\", отбеляза Линднер. Министърът на отбраната Урсула фон дер Лайен (ХДС) трябва да си зададе въпроса „какво е всъщност е направила през мандата си. Изглежда по-подходящо от политическа гледна точка непрекъснато да се обявяват нови оръжейни проекти, вместо да се решават проблемите с резервните части и поддръжката\", коментира Лиднер. Вицепредседателят на парламентарната група на свободните демократи Александър Граф Ламбсдорф също отправи критика: „ускореното отслабване на ролята на Германия като сериозен фактор за сигурността продължава с неотслабваща сила\".  ", "date": "2018.02.15", "title": "Германия не може да изпълнява ангажиментите си към НАТО"}
{"url": "http://www.cross.bg/radev-tzurkva-sreshti-1567870.html", "text": "/КРОСС/ Държавният глава на България Румен Радев ще пристигне на първо официално посещение в Македония, отбелязва скопското електронно издание МКД. Освен от съпругата си Десислава, в рамките на визитата си в Скопие на 16-17 февруари Радев ще бъде придружаван от двама митрополити от Българската православна църква.По време на престоя си Радев ще проведе срещи с македонския си колега Георги Иванов, с премира на югозападната ни съседка Зоран Заев, с председателя на парламента Талат Джафери, както и с лидерите на ДСИ и ВМРО-ДПМНЕ, Али Ахмети и Християн Мицкоски. Според съобщенията, предвидена е и среща с депутата Илия Димовски, председател на парламентарната комисия за сътрудничество с България. В рамките на първия ден от посещението на българския президент е планирано полагане на цветя върху гроба на Гоце Делчев в църквата „Св. Спас\" в Скопие, както и официален обяд със Заев.На втория ден от посещението са планирани срещи и разговори за насърчаване на икономическото сътрудничество между двете страни. Интересно е, че за първи път в делегацията на президента ще има и двама митрополити от Българската православна църква, Николай и Киприан. Последният е председател на Комисията на БПЦ, която води преговори за признаване на автокефалността на МПЦ-Охридска архиепископия. Той бе избран за поста от Светия синод, след като БПЦ се съгласи да стане Църква-майка и да се бори за автокефалността на МПЦ-ОА, подчертават от редакцията.  ", "date": "2018.02.15", "title": "Радев в Македония заедно с митрополитите Николай и Киприан"}
{"url": "http://www.cross.bg/hn-horata-virysa-1567881.html", "text": "/КРОСС/ Птичи грип с щам H7N4 тръгна и по хората, пише \"Гардиън\". В Източен Китай е потвърден първият случай, където се е разболяла 68-годишна жена, обявиха китайските власти.В Хонконг властите съветват гражданите да избягват пазарите за месо и фермите, ако пътуват във връзка с посрещането на празниците, свързани с Лунната нова година, които започват в четвъртък.68-годишният пациент от провинция Дзянсу се разболял от вируса на 25 декември. Жената е приета в болница за лечение на 1 януари, а на 22 същия месец е изписана.От центъра за обществено здраве в Хонконг поясниха, че жената е била в контакт с домашни птици преди да се разболее. Допълва се, че от Китайския център за контрол и превенция на заболяванията са установили след анализ, че гените на вируса са с птичи произход.Говорител на центъра отбеляза, че диагнозата е потвърдена по-рано тази седмица.Според американските Центровете за контрол и превенция на заболяванията последните щамове, засегнали хора, са H5, H7 и H9, въпреки че разпространението е много рядко. Вирусът H7 има 9 подвида, от които H7N4 е един и в повечето случаи заразяването на хора е необичайно.Подобен случай при хората е регистриран в Китай през 2013 г., но става въпрос за щам H7N9.  ", "date": "2018.02.15", "title": "Птичи грип с щам H7N4 тръгна и по хората"}
{"url": "http://www.cross.bg/peevski-radev-borisov-1567884.html", "text": "/КРОСС/ С директно обвинение за задкулисни връзки реагира президентът Румен Радев на вчерашното интервю на премиера Бойко Борисов в ефира на bTV. Министър-председателят не атакува директно държавния глава, но направи сериозни забележки за синхрона между „Дундуков\" 1 и „Дондуков\" 2 и посочи началника на президентския кабинет Иво Христов като основен виновник за напрежението между институциите.„В президентството има един човек, който пише речите на Радев. Един медиен човек, помня го още от Би Би Ти - телевизията на Пеевски\", заяви тогава Борисов, като допълни, че говори за Христов, който още вчера припомни, че не е бил в медията по времето, когато се заговори, че е станала собственост на депутата от ДПС.„Споменаването в едно изречение на хора от моята администрация с името на Пеевски аз смятам за груба манипулация\", заяви Румен Радев. Той посочи, че Борисов е получил „коледен подарък\" с подкрепата, изразена от Ахмед Доган, а ГЕРБ са гласували „За\" внесения от ДПС закон за КТБ.„Ако някой смесва в едно изречение хора от моята администрация с г-н Пеевски, той дължи отговори на някои въпроси. Имал ли е и продължава ли да има срещи с Пеевски? Имал ли е и продължава ли да има общи бизнес интереси с Пеевски? Продължава ли да разпределя обществени поръчки в интерес на г-н Пеевски?\", запита държавният глава.По отношение на поне временния отказ от внасяне на Истанбулската конвенция в парламента, Радев даде съвет на Борисов: „Да слуша по-малко своите съветници, министри и гласовете извън България. Да прочете конвенцията на английски или френски, това са двата езика, на които тази конвенция има достоверен правен смисъл. Българският народ не отхвърли тази конвенция защото е недорасъл или недоразбрал, а защото има ценности и не приема да бъде лъган\".Радев направи и остър коментар по отношение на външната политика на България, като посочи, че „решенията трябва да се вземат преди дадени събития\", но няма да се натрапва там, където не е канен.Във връзка с предстоящата среща ЕС - Турция във Варна той подчерта: „Много е важно ролята на България в тази среща да не се свежда до домакина, който разнася шербет. България - и това очаквам от премиера, трябва да постави към г-н Ердоган тези въпроси, на които очакваме отговори - за гаранция за ненамеса на Турция в нашите вътрешни работи, за ненамеса в нашия изборен процес, за ненамеса в духовния живот на нашите български мюсюлмани, за компенсация на тракийските бежанци\".  ", "date": "2018.02.15", "title": "Румен Радев пита: Има ли премиерът общи бизнес интереси с Делян Пеевски? "}
{"url": "http://www.cross.bg/dobri-dyado-patriarh-1567880.html", "text": "/КРОСС/ Патриарх Неофит пристигна на опелото на дядо Добри в село Байлово, съобщи БНР.Дядо Добри - благият старец, който често можеше да бъде открит да седи смирено пред столичните черкви и да събира помощи за реставриране и поддържане на храмовете, почина на 13 февруари 2018 г. на 103-годишна възраст.На хората, които отиваха при него, той казваше кратки, но точни напътствия.Дядо Добри е приеман от мнозина като изключителен духовен пример. Хиляди вече се поклониха пред тленните му останки.Той казваше, че има нужда от милост, хората да са милостиви, сърцата им да са милостиви. Заветът му е да живеем по Бога - казаха миряни, дошли да се простят с Дядо Добри.Дядо Добри ще бъде погребан в двора на църквата \"Свети свети Кирил и Методий\" в Байлово.  ", "date": "2018.02.15", "title": "Патриарх Неофит участва в опелото на дядо Добри"}
{"url": "http://www.cross.bg/sotzialistite-partiyata-nyama-1567883.html", "text": "/КРОСС/ БСП се събра спешно на „Позитано 20\" заради исканата оставка от ГЕРБ на Валери Жаблянов. Ръководството на партията реши да не иска оставката на зам.-председателя на НС.Според социалистите няма основание за нея и в парламентарния правилник.БСП се извинява на всички граждани на страната, в това число и членове на комунистическата партия, които са били репресирани, припомни зам.-председателят на партията Кирил Добрев позиция на социалистите още от 1991 г. ", "date": "2018.02.15", "title": "БСП реши: Оставка на Жаблянов няма да има"}
{"url": "http://www.cross.bg/detski-sistema-zalugalki-1567882.html", "text": "/КРОСС/ Звуци на детски дрънкалки и залъгалки се чуха по време на протест пред Столична община, под надслов „Не на насилието в детски градини и училища\". Той е в подкрепа на внесените от Националния инициативен комитет за качествена и иновативна образователна система в парламента 14 предложения за промени в образователната система у нас.Дрънкалките и залъгалките са символ на протеста, защото до момента освен залъгалки, друго не сме получили, обясни Мария Маринова, член на Инициативния комитет за качествена и иновативна образователна система, цитирана от БГНЕС.Внесените в парламента предложения включват искане за мандатност на директорите в детски градини и училища, поставяне на видеонаблюдение, повишаване заплатите на учителите, ранно пенсиониране за тях и др.Според Марина Маринова е имало някакви много бегли, много плахи обещания за промени, но реално действия никакви. „Не говорим в никакъв случай само и единствено за видеонаблюдение, много държа и го повтарям през цялото време. Камерите сами по себе си няма да решат нищо, те са просто инструмент, доказателство. Иначе сме поставени в ситуация, в която има крайно неадекватни проверки в учебните заведения, и в детските заведения изобщо\", подчерта тя.", "date": "2018.02.15", "title": "Дрънкалки и залъгалки на протест срещу насилието над деца"}
{"url": "http://www.cross.bg/peskov-kampaniya-kategorichno-1567879.html", "text": "/КРОСС/ Говорителят на Кремъл Дмитрий Песков заяви, че Русия категорично отрича отправените от Великобритания обвинения, че Москва е отговорна за извършената през 2017 г. кибератака с вируса \"Петя\", съобщават \"Ройтерс\" и руски медии.Песков подчерта, че обвиненията са безпочвени и част от \"руфобската\" кампания на някои западни държави.Лондон публично обвини Москва за разпространението на вирус, засегнал компании в Европа.\"Ние категорично отхвърляме тези обвинения, ние ги разглеждаме като необосновани и безпочвени. Това е нищо повече от продължение на русофобската кампания при липса на доказателства\", обяви Песков руската позиция. ", "date": "2018.02.15", "title": "Кремъл: Великобритания продължава с русофобската си кампания"}
{"url": "http://www.cross.bg/stoyanov-sektor-litza-1567885.html", "text": "/КРОСС/ Заместник-министърът на правосъдието Евгени Стоянов очерта основните принципи и очакван ефект от прилагането на новия Закон за противодействие на корупцията и отнемане на незаконно придобитото имущество пред студенти от юридическия факултет на Университета за национално и световно стопанство (УНСС).В дискусията, посветена на новия антикорупционен закон, вчера участие взеха още проф. Димитър Радев и деканът на юридическия факултет на УНСС доц. Живко Драганов.„Заложен е водещият принцип да се следват парите, имуществото, а не лицата, осъществили престъпление. В закона е поставен акцент върху декларирането на определени факти и обстоятелства от страна на лицата, заемащи висши публични длъжности. Декларираните факти и обстоятелства стават публично достояние. А при несъответствие между декларираното и действителното положение ще се развиват производства, които могат да доведат и до отнемане на имущество.\", заяви заместник-министър Стоянов пред студентите.По думите му една от основните цели е превенция срещу корупционните практики.На въпрос на студент Стоянов заяви, че новият орган няма да има разследващи функции, тъй като това е в сферата на наказателното право и се осъществява от органите, които по Конституция са овластени да разкриват и разследват престъпления.Студентите поставиха редица конкретни въпроси за функциите на различните звена, за органите, които се закриват с новия закон, както и за процедурата по избор на ръководител на независимата Комисия, като специализиран постоянно действащ държавен орган.„Изборът на ръководител от Народното събрание, който вече тече, подробно е разписана в закона. Процедурата е изключително прозрачна. Въпроси към кандидатите могат да се задават от широк кръг организации, като изрично е предвидено, че и представители на висшите учебни заведения могат да отправят питания\", уточни заместник-министърът на правосъдието.По време на дискусията бе засегната и темата за необходимостта от последните промени в Наказателния кодекс, с които се уеднаквява режимът на т.нар. „корупционни престъпления\" в публичния и частния сектор. Законопроектът, който бе приет от правителството, предстои да бъде обсъден от Народното събрание.„В момента се преследват длъжностни лица от частния сектор за непредпазливата безстопанственост. Защо да не се преследват умишлените престъпления на длъжностните лица в частния сектор, довели до значителни вредни последици?\", отговори с въпрос Стоянов на питане, дали новите текстове няма да засегнат принципите на свободната стопанска инициатива.Той изтъкна още, че настоящите промени в НК са следствие и от препоръка  в доклад на Европейската комисия за изготвяне на Пътна карта и изпълнение на препоръката на Службата за подкрепа на структурната реформа за прилагане на корупционните престъпления за длъжностните лица в частния сектор по същия начин, както за длъжностните лица в публичния сектор и държавните институции.  ", "date": "2018.02.15", "title": "Заместник-министър Стоянов представи пред студенти новия атикорупционен закон"}
{"url": "http://www.cross.bg/iliyana-vitzeprezidentut-iiotova-1567878.html", "text": "/КРОСС/ Сферите на сътрудничество между България и Индия и неизползвания потенциал в двустранните контакти обсъдиха вицепрезидентът Илияна Йотова и Нейно Превъзходителство Пуджа Капур на среща на „Дондуков\" 2.„През годините са създадени много механизми за двустранно сътрудничество, но те не са изпълнени докрай със съдържание\", отбеляза вицепрезидентът и добави, че за България са много важни икономическите връзки с една от най-бързо развиващите се икономики в света. По думите на Илияна Йотова много по-интензивни могат да бъдат контактите на двете страни в сферата на образованието, здравеопазването, енергетиката и туризма.„България е мястото, където се срещат Азия и Европа\", заяви Н. Пр. Пуджа Капур и сподели прекрасните си впечатления от страната и народа ни. „България може да бъде добър лобист на Индия сред европейските партньори\", посочи вицепрезидентът.Посланикът на Индия отправи покана към вицепрезидента да бъде почетен гост на отбелязването на Международния ден на йогата на 21 юни в София. „Честването на тази дата е чудесен повод да покажем Вашата страна в България\" - с тези думи Илияна Йотова прие поканата. ", "date": "2018.02.15", "title": "Сътрудничеството между България и Индия обсъдиха вицепрезидентът Илияна Йотова и Н. Пр. Пуджа Капур"}
{"url": "http://www.cross.bg/glava-bulgariya-prezidentut-1567876.html", "text": "/КРОСС/ „Изключително съм поласкан, че премиерът следи с такова огромно внимание хората от моята администрация. Не само тяхното настояще, но проявява и творчество по отношение на тяхното минало. Горд съм, че имам интелигентни съветници, секретари и началник на кабинет, но в никакъв случай те не са причината за напрежението между нас.\" Това заяви днес президентът Румен Радев пред журналисти в отговор на въпрос.Държавният глава подчерта, че истинската причина за възникналото напрежение са редица теми и изтъкна „пренебрежителното отношение към проблемите на националния суверенитет, скалъпената целенасочена парламентарна комисия за новия изтребител и грубите лъжи покрай нея, прекратената модернизация и разсипията във Въоръжените сили, в идеите за безкрайни концесии, липсата на прозрачност в собствеността, в управленски решения, в харченето на финансови средства, както и в „бетонирането\" на корупцията с новия закон. Във внасянето на генерални промени в законите между първо и второ четене, без обществено обсъждане и без съпътстващите становища от ресорните институции, катастрофата в чуждестранните инвестиции, липсата на ефективна политика за развитие на човешкия материал, мизерните пенсии и заплати, след дълги години шумно прокламиране на икономически растеж и на финансова стабилност\".„Това са все неща, които всяват напрежение, дори и моето отхвърлено вето върху иновативните лекарства. В същото време бяха разпределени огромни суми и то в сфери, където има най-малкото проблеми, каквото е санирането\", посочи президентът.Държавният глава подчерта също така, че възприема като груба манипулация споменаването в едно изречение на хора от неговата администрация с името на депутата делян Пеевски. „Г-н Борисов получи коледен подарък с пълната подкрепа безрезервно от г-н Доган. Партията на г-н Борисов гласува единодушно внесения от г-н Пеевски Закон за КТБ. И ако някой наистина смесва в едно изречение хора от моята администрация с името на г-н Пеевски, той дължи отговори на въпроси: Имал ли е срещи и продължава ли да има срещи с г-н Пеевски?; Имал ли е и продължава ли да има общи бизнес интереси с г-н Пеевски?; Разпределял ли е и продължава ли да разпределя обществени поръчки в интерес на г-н Пеевски?\", попита президентът.В отговор на въпрос за отхвърленото днес от парламента негово вето върху Закона за посевния и посадъчния материал, държавният глава подчерта, че аргументите му, с които върна този закон за ново обсъждане, са били ясни и разбрани от българското общество. „Не внасям моите вета по преценка дали парламентът ще ги отхвърли или не. Аз съм длъжен да го направя там, където виждам, че има несъответствие най-малкото с Конституцията\", добави Румен Радев.Попитан дали приема като победа отлагането на ратификацията на Истанбулската конвенция, президентът поздрави министър-председателя за прогреса в неговата позиция по тази тема. „Вече имаше достатъчно голям дебат по темата. Изказаха се всякакви становища. Но важното е следното: както аз приемам съвети от премиера Борисов и се вслушвам в тях, аз също мога да му дам съвет - да слуша по-малко своите съветници, министри и гласовете извън България, а да прочете конвенцията на английски или френски. Защото това са двата езика, на които тази конвенция има достоверен правен смисъл. Тогава стават ясни много неща. Българският народ не отхвърли тази конвенция, защото е недорасъл или недоразбрал, а защото има ценности и не приема да бъде лъган\", категоричен беше държавният глава.По отношение на диалога между институциите по въпросите на външната политика, президентът припомни, че винаги е отстоявал позицията, че  България трябва да има една външна политика и именно затова решенията трябва да се вземат преди дадени събития. „Изключвам всякакви мои претенции към премиера Борисов с това, което казах, че съм научил от медиите за обявената вече среща с президента на Република Турция  Реджеп Тайип Ердоган с ръководителите на Европейския съюз. Но аз никога не се натрапвам там, където не съм канен\", посочи Румен Радев. Президентът добави също така, че е изключително важно ролята на България в тази среща „да не се свежда до домакина, който разнася шербет\". По думите на държавния глава за България е важно и очаква от премиера да постави на срещата на 26 март към президента Ердоган тези въпроси, на които страната ни отдавна очаква отговор - за гаранция за ненамеса на Република Турция във вътрешните работи на България, в нашия изборен процес; за ненамеса в духовния живот на нашите български мюсюлмани; за компенсациите на тракийските бежанци.Запитан дали е съгласувал с премиера и дали има единомислие за  назначението на нов началник на Националната служба за охрана и за посланическите назначения, държавният глава заяви, че „в това отношение с премиера имаме много коректен и принципен диалог както за предложенията, които той прави, така и за предложения, които аз правя. Но не искам да коментирам никакви имена, докато не видя съгласувателен подпис\".  ", "date": "2018.02.15", "title": "Президентът: Не моят екип е причината за напрежението между институциите"}
{"url": "http://www.cross.bg/vsichko-slychva-sega-1567886.html", "text": "/КРОСС/ „Днес, в тази зала ще се докоснем до това, което ще промени не само комуникациите, но и целия свят. За нас в Мтел бъдещото е свързано със смарт градове, автономни автомобили, хирургически операции от огромни разстояния, все вълнуващи неща. Един перфектен свят, който се оказва, че може да бъде много по-близо отколкото се надяваме. Представиме ви технологията 5G\", заяви Илияна Захариева, PR директор на Мтел.„Очакваме, че в следващите 5 години трафикът в мрежата ни ще се увеличи десетократно\", обясни Тодор Ташев, главен технически директор и представи мерките, които ще приложи операторът, за да посрещне нуждите на своите клиенти и съответно да направи настъпването на 5G мрежата плавно.„Защо 5G? Защото 5G е различно от всичко, което сме виждали и имаме до сега. 4G беше първата крачка към намаляване на времезакъснението и увеличаването на скоростите. Тук нещата ще бъдат умножени десетки пъти. Това ще даде на клиентите незабравимо преживяване относно това, че всичко ще се случва сега и веднага. Това, което човек е натиснал и иска ще се случва. Веднага. Ще може да управлява роботи, интернет на нещата ще може да връзва хиляди пъти повече устройства, които ще бъдат закачени, ще изпращат дата, ще обменят информация. Общо взето ще настане време, в което всичко около нас ще бъде свързано. Включително и ние\", каза Ташев.Той подчерта, че едно от останалите предимства на 5G мрежата е в това, че минималното времезакъснение ще може да се използва за критични за бизнеса и хората приложения. „Не е далече времето, в което колите няма да имат шофьор. Ще задаваме точки А и Б и ще стигаме. Нито е далече времето, в което всичко ще се случва отдалечено. Може би няма да има нужда вече да ходим на работа. Така че бъдещето предстои. Поставяме основите сега, но вследващите години ще се развива, като ще добавя все по-големи скорости и все по-малко времезакъснение\", заключи Тодор Ташев. ", "date": "2018.02.15", "title": "Мтел представи технологията 5G - всичко ще се случва сега и веднага"}
{"url": "http://www.cross.bg/lishavane-bilo-ry-kurdzhali-1567865.html", "text": "/КРОСС/ 27-годишен е задържан в РУ-Кърджали за противозаконно лишаване от свобода на 39-годишна жена, съобщиха от пресцентъра на ОД на МВР. Потърпевшата успяла да се отскубне вчера сутринта и потърсила помощ в полицията. При незабавни издирвателни действия мъжът е установен и задържан.По първоначални данни принудителният плен продължил няколко месеца. Жертвата била държана в жилище в Кърджали, като върху нея било оказвано физическо насилие.По случая е образувано досъдебно производство по чл.142а, ал.4 за противозаконно лишаване от свобода, което е продължило повече от две денонощия и е било осъществено по начин мъчителен и опасен за здравето на пострадалата.Работата продължава разследващ полицай в РУ-Кърджали. ", "date": "2018.02.15", "title": "Задържаха мъж държал в плен 39-годишна жена няколко месеца"}
{"url": "http://www.cross.bg/ychilishteto-krys-dyshi-1567866.html", "text": "/КРОСС/ Американските власти и медии разкриха подробности за масовата стрелба в училище във Флорида, пише \"Гардиън\".Потвърдена е смъртта на 17 души при стрелбата в училището \"Марджъри Стоунман Дъглас\" в Паркленд, Флорида. Сред загиналите има деца и възрастни хора. Нападател влязъл в училището в сряда следобед и открил огън. Телата на 12 души са открити в училището, двама души са убити извън сградата, един на улицата и двама са починали в болница от получените огнестрелни рани.Установена е самоличността на 12 от убитите. Не се разкриват имената им. Но полицията съобщи, че сред убитите е треньор по американски футбол.15 души са приети за лечение в болница: петима са с опасност за живота, а 10 са в стабилно състояние.19-годишният Никълъс Крус е заподозрян за кървавата баня. Той е арестуван на мястото на атаката и в момента е разпитван от полицията.Нападателят е бил въоръжен с полуавтоматична винтовка AR-15 и с \"много пълнители\", обявиха от полицията.Крус също е притежавал противогаз и димни гранати. Нападателят умишлено е задействал алармата в училището, за да принуди децата да напуснат стаите. След стрелбата Крус се опитал да избяга, смесвайки се с учениците. По-късно полицията го задържала, след като прегледала охранителните камери.Крус е учил в \"Марджъри Стоунман Дъглас\", но е изключен по дисциплинарни причини. Учител в училището заяви, че служителите са били предупредени да не го пускат в комплекса.По непотвърдена информация той е лекуван, тъй като има психически заболявания.Крус е изключен след сбиване с новия приятел на бившата му приятелка.Съученици на Круз разказаха, че много ученици са предсказали, че той може да \"направи нещо\", с което да ги нарани. Според учениците заподозряният и преди е носил оръжия в училището. Ученик разкри, че на телефона си Крус е имал много снимки с оръжия. Той притежавал оръжия от най-малко две години. Ученици разказаха още, че 19-годишният, чиято втора майка е починала през ноември 2017 г., често е говорил за оръжия.Според друг ученик извършителят имал желание да се присъедини към армията. Той също така обичал да ходи на лов. Източници от Пентагона разкриха, че роденият през 1998 г. е участвал в младежка програма за военно обучение. Крус е бивш член на федералната програма Junior Reserve Officer Training Corps (JROTC), която е спонсорирана от въоръжените сили на САЩ в средните училища. Тя има за цел развиване на различни умения, включително и военни.19-годишният е имал проблем с поведението си.Преди около 9 месеца той заплашил, че \"един ден\" ще убие полицаи, защото те \"преследват добрите хора\". Той също така казал, че иска да \"убие колкото се може повече хора\".Снимка 340343Източник: ЕПАИзпратените от децата текстови съобщения на родителите, докато са били заключени в училището, показват ужаса по време на нападението. Учителите изградили барикади в класните стаи и тоалетните, за да предпазят учениците от стрелеца.Трагедията е осмата най-кръвопролитна масова стрелба в съвременната история на САЩ. Също така нападението е едно от най-малко 8 атаки в американски училища от началото на 2018 г., при които има загинали и ранени.Президентът на САЩ Доналд Тръмп написа в \"Туитър\", че се моли и поднася съболезнования на засегнатите, но реши да не говори за нападението.Но според някои хора молитвите и мислите не са достатъчни.Крис Мърфи, сенатор от щата Кънектикът, където през 2012 г. беше извършено масовото убийство в училището \"Санди Хук\" (убити са 26 деца и възрастни), написа в \"Туитър\": \"Това се случва само в САЩ. Тази епидемия от масово клане, този бич училищна стрелба след училищна стрелба\".Той подчерта, че това не е съвпадение, не е лош късмет, а последица от \"нашето бездействие\".Ние сме отговорни, обяви сенаторът. ", "date": "2018.02.15", "title": "Стрелецът от Флорида преминал през военно обучение"}
{"url": "http://www.cross.bg/galeriyata-zanef-ivanova-1567869.html", "text": "/КРОСС/ Има само един подходящ начин да се използва завещаната от Маргарита Занеф сума на Националната галерия и той е за откупуване на творби за обогатяване на националната колекция.Това обяви директорът на галерията г-жа Слава Иванова, която днес даде пресконференция по повод новината за завещанието на г-жа Занеф от Австралия.Вчера стана ясно, че покойната българска емигрантка е дарила около 1,8 млн. лева на галерията.Това е първият по рода си толкова голям паричен дар не само за нас, а и вероятно за български музей, подчерта Слава Иванова. Хубавата новина изненадала дори ръководството на галерията, тъй като никой не си спомня Маргарита Занеф да е контактувала пряко с тях. Вестта дошла  и като подарък за 70-годишнината на културната институция, която се чества през 2018 г.Слава Иванова изрази съжаление, че не е познавала дарителката и определи завещанието не просто като жест на човек, който цени изкуството, а като жест на подкрепа за българското изкуство и култура като цяло.Галерията ще изготви план с ясни и прозрачни правила за откупуване на творби с полученото дарение. С тях ще се обогатят всички раздели на музея.\"В последните 30 години българските музеи нямат възможност да откупуват произведения на изкуството и съществува бяло петно от този период. Сега ще се опитаме да го запълним. Убедена съм, че такова е било желанието на г-жа Занеф- средствата да отидат за изкуство\", обясни Слава Иванова. Тя категорично отхвърли възможността парите да отидат например за ремонти на сградата. \"Не че нямаме нужда от ремонти, но това е ангажимент на държавата\", посочи тя.От галерията уточниха, че точната преведена сума по сметката им е 1 771 261,35 лева. Сумата е финална, върху нея не се дължат повече данъци или такси.При откупуването на всяко произведение ще има ясен отчет, а документацията и анотацията към творбите задължително ще носи името на Маргарита Занеф, казаха от галерията. В бъдеще, когато се събере цяла колекция, тя вероятно ще бъде изложена в отделна зала с плоча с името на дарителя.Директорът на галерията апелира обществеността и медиите да помогнат да се научат повече подробности за дарителката, за която досега се знае малко. Емигрирала е със семейството си в Австралия през 1960 г. Преди кончината си е загубила сина си Антон и съпруга си Цанко. Била е ерудирана личност, ценител и колекционер на изкуство. Живяла е в градовете Уейвъртън и Блекхийт. През 2008 г. с помощта на адвокатска кантора е изготвила завещание, по чиято воля след смъртта ѝ средствата от продажба на недвижимото ѝ имущество да бъдат разделени и дарени на Художествената галерия на Сидни и на Националната галерия в София като жест към родната ѝ страна и към държавата, в която е прекарала по-голямата част от живота си. Починала е през август 2016 г. на 95-годишна възраст. ", "date": "2018.02.15", "title": "НХГ ще откупи картини за колекцията си със завещанието на Маргарита Занеф"}
{"url": "http://www.cross.bg/radev-zemi-parlamentut-1567864.html", "text": "/КРОСС/ Парламентът отхвърли ветото на президента Румен Радев върху промените в Закона за посевния и посадъчния материал.Държавният глава не е съгласен с промяната на предназначението на земеделските земи.Според Радев тези правила не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда. ", "date": "2018.02.15", "title": "Парламентът отхвърли поредното вето на Радев"}
{"url": "http://www.cross.bg/turgovishte-spirka-kvartal-1567873.html", "text": "/КРОСС/ Възрастни мъж и жена са били блъснати от автомобил, докато чакали на автобусна спирка в квартал „Въбел\" в Търговище. Инцидентът е станал малко след 9:00 ч. тази сутрин.До инцидента се стигнало след сблъсък между две коли, които са се движили в посока от Търговище към Попово през квартал „Въбел\". Колите се ударили след неправилно предприета маневра „изпреварване\" от страна на единия автомобил.В резултат на сблъсъка едната кола излязла в ляво от пътното платно и се блъснала в спирка на градския транспорт. Блъснати били и жена на 78 години и мъж на 91, които чакали автобус.Двамата пострадали са откарани в областната болница в Търговище, където и в момента им се оказва медицинска помощ. Според лекарите, няма опасност за живота им.Водачите на двата автомобила са изпробвани за евентуално наличие на алкохол в издишания от тях въздух. Пробите им са отрицателни. До приключване на огледа на местопроизшествието и разчистването на пътя, преминаващите автомобили ще ползват обходен маршрут по други улици в квартал „Въбел\".  ", "date": "2018.02.15", "title": "Автомобил блъсна баба и дядо на спирка в Търговище"}
{"url": "http://www.cross.bg/energiya-energo-pro-bulgariya-1567867.html", "text": "/КРОСС/ ЕНЕРГО-ПРО Енергийни Услуги издаде удостоверение за снабдяване със 100% зелена енергия на дружествата от групата ERG. Компанията е най-големият производител на вятърна енергия в Италия с 13% пазарен дял в страната и разполага с централи във Франция, Германия, Великобритания, Полша, Румъния и България. Към момента е собственик на три вятърни ферми в област Добрич с обща инсталирана мощност 54 MW.Удостоверението за зелена енергия беше връчено на управителя на дружествата на ERG за България и Румъния Каталина Кристиана Драгой от Ясен Обретенов, Началник отдел продажби на регионални клиенти в ЕНЕРГО-ПРО. На среща между екипите на двете компании бе обсъдено развитието на свободния пазар на ток у нас и условията за ръст на производството на електрическа енергия от ВЕИ.Благодарение на екологично чистата технология на ВяЕЦ за генерация на електричество без излъчване на въглероден диоксид, ERG допринася с дейността си за намаляване на парниковия ефект в атмосферата и запазване на екологичното равновесие. ERG използва в своите ветрогенераторни паркове витла със специална аеродинамична форма, която позволява да се оползотвори подемната сила на въздушните маси над земната повърхност вследствие на топлината на Слънцето и движението на Земята.В партньорство с ЕНЕРГО-ПРО групата ERG успешно изпълнява Директивата за енергията от възобновяеми източници. Заложената от Европейските власти цел за намаляване на енергийното потребление с 20%, за повишаване на енергийната ефективност с 20% и за 20% дял на възобновяемите източници в крайното енергийно потребление през 2020 година е по-известна като план 20-20-20. Данните за България сочат, че при заложена цел от 16% дял на ВЕИ за 2017 година, 18,2% от енергията в страната се произвежда именно от такива инсталации.  ", "date": "2018.02.15", "title": "ЕНЕРГО-ПРО Енергийни Услуги връчи удостоверение за зелена енергия на ERG"}
{"url": "http://www.cross.bg/osnovanie-zhablyanov-vizhda-1567868.html", "text": "/КРОСС/ Валери Жаблянов не вижда основание да подава оставка като заместник-председател на Народното събрание.\"ИБ на БСП има официална позиция, аз имам мое лично мнение\", коментира пред медиите. Той бе лаконичен в коментар по казуса с неговото име.Според него има различни мнения в обществото за Народния съд и тоталитаризма. Народният съд е исторически факт, припомни социалистът. В международни документи съдът бил определен като задължителен.Той призна обаче, че вероятно има и невинни жертви на решенията на Народния съд. ", "date": "2018.02.15", "title": "Жаблянов не вижда основание да подава оставка"}
{"url": "http://www.cross.bg/dzhoiis-turnbyl-ministri-1567872.html", "text": "/КРОСС/ Австралийският премиер поиска официална забрана на секса между министри и техни подчинени, след като неговият заместник направи „шокиращата грешка\" да се замеси в любовна афера с прессекретарката си, за която впоследствие се разбра, че е бременна от него, съобщава БГНЕС.Малкълм Търнбул съобщи за поправката в кодекса за поведение на министри на извънредна пресконференция, по време на която отправи сериозна критика към заместника си Барнаби Джойс за това, че е „унизил и причинил огромна болка\" на жена си и четирите си деца.„Барнаби направи шокираща грешка с това, че е имал любовна афера с млада негова асистентка\", заяви той. „Не съм тук, за да давам уроци по морално държание, но за всички е ясно, че подобни действия не водят до нищо добро и в никакъв случай не са приемливи във времената, в които живеем.\"50-годишният Джойс е под сериозен натиск, след като връзката му с неговата бивша прессекретарка, 33-годишната Вики Чемпиън, стана публично достояние.Това доведе до множество обвинения за нарушаване на основни министерски правила за държание, както и до призиви Джойс да подаде оставка. Премиерът Търнбул заяви, че почивката ще позволи на Джойс да „помисли за неговата собствена позиция.\" На хартия той може да бъде уволнен от премиера, но това би довело до проблем в отношенията между управляващата коалиция, която се състои от Националната и Либералната партии в Австралия, където членове са съответно Джойс и Търнбул. ", "date": "2018.02.15", "title": "В Австралия забраниха секса между министри и подчинените им"}
{"url": "http://www.cross.bg/trio-nadbyagvaniya-konni-1567874.html", "text": "/КРОСС/ „Еврофутбол\" създаде нова функция на уебсайта си специално за почитателите на виртуални конни надбягвания. От 14 февруари 2018 г. желаещите да направят своите предвиждания за гонки с коне могат да открият в страницата не само коефициентите за победител и място, но също и за 1-2, Дубъл, 1-3 и Трио.В раздел „Виртуални спортове\" /  под основния списък има поле „За още коефициенти изберете два или три коня от списъка\". Там отново са изброени имената на участниците във всяка гонка. При избор на състезатели се визуализират коефициентите за Първи двама, Дубъл, Първи трима и Трио.Създадената възможност е жест на „Еврофутбол\" към участниците, които все по-активно правят прогнози за конни надбягвания и печелят добри суми. През последните три дни в София специалист по предвижданията си тръгна с 2 272 лева от Трио, друг от Гълъбово взе 1 385 лева от Трио, а негов колега от Стражица изкара 1 108,50 от Победител.Успех на всички с игрите на „Еврофутбол\"! ", "date": "2018.02.15", "title": "Допълнителни коефициенти за конни надбягвания в сайта на \"Еврофутбол\""}
{"url": "http://www.cross.bg/kirov-stranata-karta-1567875.html", "text": "/КРОСС/ До две години кадастралната карта ще обхване 90% от територията на страната. Това съобщи изпълнителният директор на Агенцията по геодезия, картография и кадастър инж. Михаил Киров в интервю за програма „Хоризонт\" на БНР.„От 2001-ва година до сега кадастрална карта е изработена за близо 4 млн. хектара земи, което е около 36% от общата територия на страната и обхваща около 9 млн. имота\", обясни Киров. Той подчерта, че кадастралната карта е обхванала вече всички областни градове и 111 общински центрове в страната, както и териториите по Черноморието, планинските ни курорти, местата със силно развит пазар на имоти и с голям инвестиционен интерес. Изразходваните средства за изработката на кадастралната карта до момента възлизат на около 96,7 млн. лв., а приходите от услугите, свързани с нея, възлизат на 180 млн. лв.„Очакваме за финализиране на целия процес да бъдат необходими приблизително 70 млн. лв.\", коментира още изпълнителният директор на Агенцията по геодезия, картография и кадастър. Той беше категоричен, че до 2023 г. се очаква да приключи цялата цифровизация на урбанизираната територия на страната.„Само в столицата агенцията вече има 8 изнесени офиса, обслужващи гражданите, което чувствително е намалило опашките от чакащи,\" съобщи Михаил Киров и припомни, че документи могат да се подават в един офис, а да  се получат в друг - посочен от заявителя.Киров подчерта, че електронните услуги, предоставяни от АГКК, са с 30% по-евтини от тези подавани на гише и пестят не само средства, но и време на гражданите.„Към момента едва 10% от предоставяните услуги от АГКК се заявяват електронно\", съобщи изпълнителният директор на агенцията и призова общините и гражданите да се възползват от улеснението, което им се предоставя.  Киров припомни, че нотариусите също имат електронен достъп до кадастралните данни. ", "date": "2018.02.15", "title": "До две години кадастралната карта ще обхване 90% от територията на страната"}
{"url": "http://www.cross.bg/rayan-heiili-momichentze-1567857.html", "text": "/КРОСС/ Актрисата Хейли Дъф потвърди, че очаква момиченце от годеника си Мат Розенбърг.Още през януари 32-годишната звезда обяви, че е бременна със второто си дете, но днес стана известен и полът на новото попълнение в семейството. За двойката това ще бъде второ момиченце след раждането на вече 2-годишната им дъщеря Раян.\"Хейли е страшно развълнувана, че ще има още едно бебе, а Раян - че ще става по-голяма сестра\", съобщи източник, близък до щастливите родители, за сп. \"Пийпъл\".Хейли, сестра на не по-малко известната актриса Хилари Дъф, е заедно с възлюбения си повече от 5 години. През 2014 г. двамата се сгодиха на 1 април, а година по-късно посрещнаха на бял свят и малката Раян. ", "date": "2018.02.15", "title": "Сестрата на Хилари Дъф чака второ момиченце"}
{"url": "http://www.cross.bg/avtobys-vratza-ydari-1567856.html", "text": "/КРОСС/ Тежка катастрофа е станала тази сутрин във Враца, съобщава BulNews.bg. Кола се удари в автобус на футболен клуб \"Ботев\" (Враца).Инцидентът е станал към 7.00 ч. на булевард \"Васил Кънчов\". Автобусът на спортния отбор аварирал, докато се движел в посока автогарата във Враца. Шофьорът отбил вдясно на пътното платно и зачакал да дойде някой да отстрани повредата.В този момент отзад се ударил лек автомобил \"Шкода\". Най-вероятно колата се поднесла на хлъзгавия асфалт и не успяла да спре. Няма пострадали при произшествието. Автобусът е бил празен, шофьорът на \"Шкода\"-та е невредим.Това е вторият пътен инцидент с автобус тази сутрин във Враца. Малко преди 6.00 ч. БМВ се удари в автобус на бул. \"Мито Орозов\".", "date": "2018.02.15", "title": "Автомобил се удари в автобуса на \"Ботев\" (Враца)"}
{"url": "http://www.cross.bg/yanyari-faktyri-stoiinost-1567853.html", "text": "/КРОСС/ Повече от половината клиенти на EVN Топлофикация в Пловдив имат фактури за топлинна енергия и гореща вода за януари 2018 г. до 100 лв. (с ДДС). Това показват данните на компанията. Средната стойност на фактурите за топлинна енергия и гореща вода на битовите клиенти през януари 2018 г. е 84,34 лв. с ДДС. Конкретните данни по отделните групи клиенти за януари 2018 г. са:•\t68,27% от клиентите имат фактури със стойност до 100 лв. (с ДДС)•\t25,43% от клиентите имат фактури със стойност от 100 лв. до 200 лв. (с ДДС)•\t6,3% от клиентите имат фактури със стойност над 200 лв. (с ДДС).Важно значение има външната температура: средната външна температура в Пловдив през януари 2018 г. е била +4 °C, докато година по-рано - през януари 2017 г. е била -2,7°C.EVN Топлофикация напомня на своите клиенти предимствата на централното топлоснабдяване: -\tОтопление и гореща вода в едно -\tУдобство и чистота в дома: отоплителните тела не отделят прах, дим и вредни частици и запазват дома чист-\tБез вредни емисии и миризми-\tСигурност на доставките и през най-студените зимни месеци-\tБез риск от пожар или избухване-\tНе се натоварват допълнително вътрешните ел. инсталации в сгради етажна собственост, които са проектирани и изградени с централно отопление-\tЧист въздух и околна среда в Пловдив-\tКонкурентна цена спрямо други енергийни източници-\tРазвита топлопреносна мрежа в Пловдив с дължина 180 км.  ", "date": "2018.02.15", "title": "Информация от EVN Топлофикация за януарски фактури за отопление и гореща вода "}
{"url": "http://www.cross.bg/zavedenie-stanal-slyzhitelite-1567854.html", "text": "/КРОСС/ Детска градина в Пазарджик монтира паник бутони след като учителка била нападната от гневен баща на дете от групата й. Това съобщи директорката на детско заведение „Валентина Терешкова\" Живка Спасова.Инцидентът станал миналия месец, но служителите още не могат да преодолеят страха си екшънът да не се повтори, затова била взета допълнителната мярка за сигурност.Родителят бил ядосан, че детето му се заразява с вируси в градината. Вдигнал скандал и обвинил персонала, че приемат болни деца, затова и неговото се разболява. А инцидентът станал по време на грипната епидемия, когато по разпореждане на РЗИ контролът бил двойно по-стриктен. Мъжът крещял, обиждал, псувал, в кулминацията на гнева си размахал и юмруци. Учителката успяла да отскочи встрани, а при удара той счупил вратата.Колегите на нападнатата възпитателка едва успели да приберат децата навътре в помещенията, за да не виждат изстъпленията на развилнелия се мъж и да не се изплашат. Успели сами да тушират напрежението. Повикали и полиция.Отзовалият се на място квартален полицай ги посъветвал да се подаде жалба до Районното управление на МВР. В разговор със служителите на реда обаче се разбрало, че няма никакви гаранции, че при следващо нападение ще може веднага да бъде изпратена патрулка, преди някой да е пострадал. Затова още на следващия ден били монтирани паник-бутони във всяка от групите. При критична ситуация те ще подават сигнал до Радио СОТ, а докато охранителите идват към градината, ще алармират и полицията, за да се гарантира по-бърза реакция и по-сигурна защита.След извънреден педагогически съвет детето на агресивния мъж е изключено от детското заведение.  ", "date": "2018.02.15", "title": "Монтират паник бутони в детска градина след нападение от родител"}
{"url": "http://www.cross.bg/samo-konventziya-zloveshtata-1567855.html", "text": "/КРОСС/ Не е достатъчно само премиерът да обяви, че изтегля Истанбулската конвенция!Трябва да се отмени и решението на Министерския съвет от 3 януари, взето въз основа на документ с невярно съдържание.Трябва също да се оттегли подписа на Захариева, положен без да е получила мандат от правителството.Иначе сегашната крачка назад може да е само заблуждаващ маньовър, който да приспи общественото съзнание и да прикрие опитите за ратификация на по-късен етап.Зловещата конвенция трябва да бъде окончателно и безвъзвратно погребана, като се изпълнят и съдържащите се по горе искания.Васил Василев, Фейсбук ", "date": "2018.02.15", "title": "Зловещата конвенция трябва да бъде окончателно и безвъзвратно погребана"}
{"url": "http://www.cross.bg/life-wings-subitieto-1567858.html", "text": "/КРОСС/ В седмиците до събитието бегачите получават ценни съвети за влизане в оптимална формаТочно 12 седмици остават до световното бягане Wings for Life World Run. Това са седмиците, в които бегачите ще могат да се подготвят, за да бъдат в оптимална форма за събитието на 6-и май.Дистанции за бягане, упражнения за издръжливост, бързина и сила, тренировъчни планове - такива насоки ще могат да ползват всички, които искат да се включат в бягането зад каузата - да се намери лек против гръбначните увреждания.Всички детайли за тренировъчния план ще бъдат споделяни на  и на страницата . Бягането в София ще се осъществи с помощта на мобилното приложение Wings for Life App Run, чрез което бегачите могат да следят активността си през всичките дни до събитието и през цялата година.Wings for Life World Run App може да бъде инсталирано на всяко мобилно устройство с Android или iOS. Освен че ще стартира виртуалната кола-прихващач на 6 май, приложението може да бъде използвано и за задаване на тренировъчен режим, следене на индивидуални резултати, постигнати по време на тренировки и задаване на цел за конкретната тренировка.12-те седмици до световното бягане за глобалната кауза гръбначните увреждания да станат напълно лечими са тези, в които започват най-усилените тренировки. Целта - постигане на възможно най-добър резултат, който ще бъде включен в световната ранглиста измежду всички, включили се в събитието навсякъде по света.През 2017, най-голямо разстояние, преди да бъде настигнат от колата-прихващач, избяга полякът Бартош Олшевски - 88.24 км.Миналата година в България каузата бе подкрепена от множество спортисти, параолимпийци и известни личности, като се очаква и тази година да се включат и да приемат каузата на фондацията.През 2018 Wings for Life World Run ще се проведе на 6-и май, започвайки по едно и също време на повече от 50 различни локации по света - 11:00 часа UTC, 14:00 часа в България. ", "date": "2018.02.15", "title": "12 седмици до Wings for Life World Run 2018"}
{"url": "http://www.cross.bg/zhablyanov-gerb-valeri-1567860.html", "text": "/КРОСС/ ГЕРБ поискаха оставката на зам.-председателя на Народното събрание Валери Жаблянов. Герберите настояха той да понесе политическа отговорност.Ако исканата оставка не бъде подадена в рамките на работния ден, още утре в 9.00 часа народните представители от ГЕРБ ще започнем събиране на подписи за официално искане на оставката му като зам.-председател на парламента, закани се Тома Биков.Валери Жаблянов бил автор на скандалната фраза, поместена в официална позиция на БСП, според която \"Народният съд\" е \"необходимо и неизбежно правосъдие\". Приветстваме решението на ръководството на БСП да оттегли тази оскърбителна за целия български народ теза от официалния си документ, заяви Биков.Валери Жаблянов не за първи път коментира по циничен начин събития, които са нанесли тежки рани върху голяма част от българското общество, според него. Поведението на Валери Жаблянов е неприемливо и несъвместимо с поста зам.-председател на Народното събрание, категоричен бе депутатът от ГЕРБ.До медиите е разпространена и Декларация на ПГ на ГЕРБ.    ", "date": "2018.02.15", "title": "ГЕРБ поискаха оставката на Жаблянов заради оценката за Народния съд"}
{"url": "http://www.cross.bg/sofiya-raiiona-avtomobila-1567859.html", "text": "/КРОСС/ 11 автомобила се удариха при верижна катастрофа в София.Инцидентът е станал около 8.40 ч. в района на вилна зона \"Малинова долина\", съобщават от МВР.По първоначална информация няма пострадали.Най-вероятно причината за произшествието е хлъзгавият път.Веднага след инцидента е започнало опесъчаване в района на бул. \"Св. Климент Охридски\" по посока ул. \"Бистришко шосе\".  ", "date": "2018.02.15", "title": "11 автомобила се удариха при верижна катастрофа в София"}
{"url": "http://www.cross.bg/yanyari-yvelichenie-tzenite-1567861.html", "text": "/КРОСС/ По предварителни данни на НСИ индексът на потребителските цени за януари 2018 г. спрямо декември 2017 г. е 100.3%, т.е. месечната инфлация е 0.3%. Годишната инфлация за януари 2018 г. спрямо януари 2017 г. е 1.8%.Средногодишната инфлация за периода февруари 2017 - януари 2018 г. спрямо периода февруари 2016 - януари 2017 г. е 2.1%.През януари 2018 г. спрямо предходния месец цените на стоките и услугите в потребителските групи са се променили, както следва:•\tхранителни продукти и безалкохолни напитки - увеличение с 0.7%;•\tалкохолни напитки и тютюневи изделия - увеличение с 0.5%;•\tоблекло и обувки - намаление с 3.5%;•\tжилища, вода, електроенергия, газ и други горива - увеличение с 0.4%;•\tжилищно обзавеждане, домакински уреди и принадлежности и обичайно поддържане на дома - увеличение с 0.3%;•\tздравеопазване - цените остават на равнището от миналия месец;•\tтранспорт - намаление с 0.3%;•\tсъобщения - цените остават на равнището от миналия месец;•\tразвлечения и култура - увеличение с 1.9%;•\tобразование - увеличение с 0.5%;•\tресторанти и хотели - увеличение с 0.6%;•\tразнообразни стоки и услуги - намаление с 0.2%.През януари 2018 г. са се увеличили цените на следните хранителни продукти: ориз - с 0.5%, брашно - с 0.5%, типов и ръжен хляб - с 0.5%, свинско месо - с 0.5%, трайни колбаси - с 0.8%, мляно месо (кайма) - с 0.8%, кисели млека - с 0.1%, сирене - с 1.2%, кашкавал - с 0.3%, ябълки - с 2.9%, цитрусови и южни плодове - с 1.9%, домати - с 5.8%, краставици - с 9.6%, зеле - с 1.2%, пипер - с 13.9%, зрял лук - с 1.7%, листни зеленчуци - със 7.7%, гъби - с 1.7%, картофи - 1.6%, шоколад и шоколадови изделия - с 1.8%, оцет - с 0.2%, кафе - с 1.4%, минерална вода - с 0.7%, газирани напитки - с 1.3%, вино и бира - с по 1.0%, и други.През януари 2018 г. са се намалили цените на следните хранителни продукти: хляб „Добруджа\" - с 0.6%, месо от едър рогат добитък - с 2.1%, месо от домашни птици - с 0.4%, малотрайни колбаси - с 1.1%, пълномаслени и нискомаслени пресни млека - съответно с 0.4 и 0.9%, извара - с 1.8%, яйца - с 3.4%, млечни масла - с 1.9%, олио - с 0.1%, зрял чесън - с 0.6%, кореноплодни зеленчуци (моркови и червено цвекло) - с 0.9%, маслини - с 0.8%, зрял боб - с 0.2%, захар - с 1.9%, чай - с 0.5%, и други.През януари 2018 г. в групите на нехранителните стоки и услугите е регистрирано увеличение на цените при: цигари - с 0.4%, водоснабдяване - с 1.6%, канализационни услуги - с 5.6%, услуги за пречистване на водата - с 1.9%, централно газоснабдяване - с 2.4%, газообразни и течни горива за битови нужди - съответно с 0.9 и 1.1%, мебели - с 1.3%, препарати за почистване на съдове - с 2.1%, прахове за пране - с 0.2%, дизелово гориво - с 1.0%, автомобилен бензин А95Н - с 0.4%, автомобилен бензин А98Н - с 0.7%, метан за ЛТС - с 0.1%, кина и театри - с 1.8%, пакетни услуги за почивка и туристически пътувания в страната - с 2.9%, услуги по краткосрочно настаняване - с 2.7%, и други.През разглеждания месец в групите на нехранителните стоки и услугите е регистрирано намаление на цените при: облекло - с 3.0%, обувки - с 4.5%, въглища - с 1.0%, бойлери - с 1.3%, почистващи машини - с 0.8%, автомобили втора употреба - с 1.5%, газ пропан-бутан за ЛТС - с 1.1%, пътнически въздушен транспорт - с 9.1%, телевизори - с 1.8%, продукти за лична хигиена - с 0.1%, козметични продукти - с 0.9%, автомобилни гуми - с 0.6%, и други.През януари 2018 г. цените на лекарствените продукти остават на равнището от предходния месец, а цените на лекарските и стоматологичните услуги са се увеличили съответно с 0.3 и 0.1%.Хармонизиран индекс на потребителските цени (ХИПЦ)По предварителни данни на НСИ хармонизираният индекс на потребителските цени за януари 2018 г. спрямо декември 2017 г. е 100.2%, т.е. месечната инфлация е 0.2%. Годишната инфлация за януари 2018 г. спрямо януари 2017 г. е 1.3%.Средногодишната инфлация за периода февруари 2017 - януари 2018 г. спрямо периода февруари 2016 - януари 2017 г. е 1.3%.Според ХИПЦ през януари 2018 г. спрямо предходния месец цените на стоките и услугите в потребителските групи са се променили, както следва:•\tхранителни продукти и безалкохолни напитки - увеличение с 0.6%;•\tалкохолни напитки и тютюневи изделия - увеличение с 0.5%;•\tоблекло и обувки - намаление с 3.0%;•\tжилища, вода, електроенергия, газ и други горива - увеличение с 0.4%;•\tжилищно обзавеждане, домакински уреди и принадлежности и обичайно поддържане на дома - увеличение с 0.2%;•\tздравеопазване - цените остават на равнището от миналия месец;•\tтранспорт - намаление с 0.4%;•\tсъобщения - намаление с 0.1%;•\tразвлечения и култура - увеличение с 1.2%;•\tобразование - увеличение с 0.4%;•\tресторанти и хотели - увеличение с 1.1%;•\tразнообразни стоки и услуги - намаление с 0.1%.Индекс на цените за малката кошница (ИЦМК)По предварителни данни на НСИ индексът на цените за малката кошница за януари 2018 г. спрямо декември 2017 г. е 100.5%.През януари 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:•\tхранителни продукти - увеличение с 0.9%;•\tнехранителни стоки - увеличение с 0.1%;•\tуслуги - увеличение с 0.4%.  ", "date": "2018.02.15", "title": "НСИ: 0,3% месечна инфлация през януари"}
{"url": "http://www.cross.bg/fabian-svetovnoto-albym-1567863.html", "text": "/КРОСС/ Преди броени дни започна световното турне на Lara Fabian CAMOUFLAGE, включващо над 40 държави. Премиерата беше дадена в Маями с много лично и запомнящо се шоу, последвано от Ню Йорк, Вашингтон, Чикаго, Лос Анджелис, Москва и София. Българската публика ще чуе на живо най-новия албум на Fabian, както и най-големи ѝ хитове в зала 1 на НДК на 27 март.„Турнето е посветено на новия ми албум, в който представям себе си и музиката си по един различен начин. Camouflage се превърна в любимия ми албум. Много е различен, цветен и модерен, също като шоуто, което ще ви представя съвсем скоро в България. Ще чуете песни с електронно звучене, класически инструменти, електро поп с вокали, както и най-популярните ми песни на френски.\", споделя Lara Fabian дни преди концерта ѝ в София.Ограничено количество билети за концерта все още може да намерите в касите на OMV, EASYPAY, EPAYGO.BG, EVENTIM.BG и билетен център НДК на цени от 59 до 159 лева. Всеки, закупил билет, ще получи албума ‘CAMOUFLAGE' малко преди концерта на 27 март, лично от екипа на Lara Fabian.  ", "date": "2018.02.15", "title": "Стартира световното турне на LARA FABIAN"}
{"url": "http://www.cross.bg/pirin-okolnata-sreda-1567891.html", "text": "/КРОСС/ Близо 100 протестиращи „подариха обедната си почивка на Пирин\" пред сградата на Министерството на околната среда и водите в София. Демонстрацията отново е срещу строежа на втори лифт в Банско. Недоволните екозащитници и този път поискаха оставката на ресорния министър Нено Димов, но този път призиви бяха отправени и към вицепремиера Валери Симеонов.\"Едното искане за оставката е на министъра на околната среда и водите, защото този човек забърка такава невероятна каша и създаде толкова много условия - 48% от територията на целия Национален парк Пирин да могат да бъдат застроени\", обясниха протестиращите.\"Ние виждаме, че нашите протести имат много голям смисъл, защото в телевизионно интервю самият министър-председател отговори донякъде на едно от нашите искания, което беше държавата официално да каже кой всъщност е реалният собственик на концесионера на ски-зона Банско в Националния парк Пирин. И премиерът го загатна, без да каже напълно официално, че този собственик е Цеко Минев. Ние сега искаме министърът на околната среда да излезе и да каже Цеко Минев ли е реалният собственик на концесионера на ски-зона Банско. Да не се окаже, че цялото това нещо се прави Националният парк Пирин да бъде застроен и изсечен, заради това нещо някой да си продаде имоти, в които е вкарал много, много пари\", коментираха още събралите се на протеста.", "date": "2018.02.15", "title": "Протестиращи за Пирин отново поискаха министерска оставка"}
{"url": "http://www.cross.bg/kantardzhiev-simptomite-prof-1567846.html", "text": "/КРОСС/ На пет болни от грип при един има усложнения - около 60% от тези усложнения изискват хоспитализация в болница, лечение в болница. Това заяви в ефира на \"Денят започва\" проф. Тодор Кантарджиев, директор на Националния център по заразни и паразитни болести. Най-честите усложнения са на дихателната система - пневмониите, включително стафилококовите при малките деца, допълни той.Ако с появата на симптомите в рамките на часове се вземат мерки и необходимите лекарства, за 12-24 часа симптомите отшумяват и не се разгръща цялостната картина на грипа.Ако с появата на симптомите в рамките на часове се вземат мерки и необходимите лекарства, за 12 до 24 часа симптомите отшумяват и не се разгръща цялостната картина на грипа, коментира проф. Кантарджиев.84% е грип 'Б\" - той много сериозно се разпространи в детските колективи. Ако направим анализ - ако за цялата страна на 10 хиляди население имаме към 130 болни, то във възрастта 0 -1 година, те са 400. Това е най-засегнатата възрастова група, обясни още той.В момента болните от грип са малко повече от 30 хиляди. Това показва, че грипната епидемия отминава, допълни проф. Кантарджиев.Съветите на проф. Кантарджиев за превенция са проветряване и закаляване на децата на чист въздух.  ", "date": "2018.02.15", "title": "Кантарджиев: 60% от усложненията при грип изискват лечение в болница "}
{"url": "http://www.cross.bg/sofiya-byrgas-nito-1567849.html", "text": "/КРОСС/ Барети атакуваха няколко адреса в Бургас и София. Извършени са обиски и арести, съобщава Нова тв.От МВР и прокуратурата засега не съобщават нито какво са търсили, нито дали има задържани.Появи се информация, че са хванати заподозрени за убийството на данъчния шеф Ивайло Стаменов. Трима души са били задържани при полицейска операция по подозрение, че са участвали в убийството на началника на отдел \"Фискален контрол\" в НАП Иво Стаменов. Това съобщиха запознати с разследването източници пред Тема.Тримата мъже са били арестувани при спецакция на МВР на територията на три града - Приморско, Бургас и София. В момента всички заподозрени са в спецпрокуратурата в столицата.Началникът на Фискалния контрол беше застрелян през декември в центъра на София. Убиха го в колата му, на път към НАП.Тогава главният прокурор Сотир Цацаров обяви, че една от основните версии е работата на данъчния, който контролирал акцизните стоки и горивата. А премиерът Бойко Борисов и финансовият министър Владислав Горанов се заканиха, че покушението ще се разследва като \"нагло посегателството срещу държавата\".  ", "date": "2018.02.15", "title": "Барети нахлуха на адреси в София и Бургас"}
{"url": "http://www.cross.bg/chasa-start-faza-1567848.html", "text": "/КРОСС/ Девет българи застават на старт в днешната програма на Олимпийските игри в Пьонгчанг. Първа в ранните часове на деня това стори представителката ни в алпийските ски Мария Киркова, която участва в отложеното от понеделник спускане при жените.След това на старт застава представителката ни в ски-бягането Антония Григорова, която ще се включи в състезанието на 10 км свободен стил.Накрая е ред на биатлонистите. Първо ще стартират Емилия Йорданова, Десислава Стоянова и Нина Кадева в индивидуалния старт на 15 километра при жените, който също беше отложен от вчера. След това Красимир Анев, Антон Синапов, Димитър Герджиков и Владимир Илиев ще участват в индивидуалния старт на 20 км при мъжете.03:00 часа - Мария Киркова (алпийски ски, гигантски слалом, 1 манш, жени)08:30 часа - Антония Григорова (ски-бягане, 10 км свободен стил)10:15 часа - Емилия Йорданова, Десислава Стоянова, Нина Кадева (биатлон, индивидуален старт, 15 км, жени)13:20 часа - Красимир Анев, Владимир Илиев, Михаил Клечеров, Антон Синапов, Димитър Герджиков (биатлон, индивидуален старт, 20 км, мъже)Пълна програма за 15 февруари:02:05 часа - кърлинг, групова фаза, мъже03:00 часа - алпийски ски, слалом, 1 манш, жени03:00 часа - скелетон, мъже, 1 манш03:30 часа - фигурно пързаляне, двойки, свободна програма04:00 часа - сноубордкрос, мъже04:30 часа - алпийски ски, спускане, мъже04:30 часа - скелетон, мъже, 2 манш05:10 часа - хокей, групова фаза, мъже07:05 часа - кърлинг, групова фаза, мъже06:45 часа - алпийски ски, слалом, 2 манш, жени08:30 часа - ски-бягане, 10 км свободен стил, жени09:40 часа - хокей, групова фаза, мъже10:15 часа - биатлон, 15 км индивидуално, жени13:00 часа - фрийстайл ски, квалификация, жени13:00 часа - бързо пързаляне с кънки, 10 км, мъже13:05 часа - кърлинг, групова фаза, жени13:20 часа - биатлон, 20 км индивидуално, мъже14:10 часа - хокей, групова фаза, мъже14:30 часа - спускане с шейни, отборна щафета ", "date": "2018.02.15", "title": "Деветима българи излизат на старт в Пьонгчанг днес"}
{"url": "http://www.cross.bg/boiichev-bulgariya-zhelyo-1567847.html", "text": "/КРОСС/ Трябва да стане ясно веднага, че написаното от Жаблянов, че \"Народният съд е е едно необходимо и навременно правосъдие\"не може да се счита за официална позиция на БСП и не ангажира партията. За съжаление, се получи това недоразумение, това неуместно изречение. Когато се работят такъв тип документи се правят няколко варианта, различни хора работят върху тях. Ситуацията е неприятна, ще помислим дали има санкции за Жаблянов. Това заяви председателят на ПГ на „БСП за България\" Жельо Бойчев пред Нова телевизия.\"Трудно може да се даде характеристика на Народния съд в едно изречение - очевидно това е било процес във всички държави, които са били част от хитлеристката коалиция. За съжаление, в нашата страна, като много други исторически събития, и това се използвало. Ние като политическа партия осъждаме всякакъв тип политическо насилие\", обясни той.„За съжаление имаше такава грешка, човекът, който работеше по текста, беше отстранен\", коментира той и допълни, че е нормално различните членове на опозицията да имат различна гледна точка. Той посочи, че БСП иска за действията им да се съди по това какво се прави сега, а не да се гледа в миналото.Зам.-председателят на ПГ на БСП Жельо Бойчев коментира изказването на премиера Бойко Борисов от вчера: \"Правителството носи отговорност за цялата сага около Истанбулската конвенция, защото на 3 януари с пълното съзнание, че там има неща, които ще предизвикат полемика, се опита тихомълком да прокара тази конвенция в българското общество.\"Бойчев подчерта, че от интервюто на Борисов не е станало ясно какво означава \"изтегляне\" на Истанбулската конвенция, това означава ли, че ще бъде отменено решението на правителството, с което тя е приета на 3 януари. \"Какво означава - конвенцията да бъде приета текст по текст, това е абсолютно невъзможно за международни документи\", подчерта Бойчев.Бойчев отговори и на въпроси, свързани с протестите на зелените.\"Протестите за Пирин няма да спрат, историята в Банско от самото начало е тръгнала по грешен начин, доверието трудно ще се възстанови\", прогнозира зам.-шефът на червената група.„Ние сме за едно устойчиво развитие, включително и за зимния туризъм в България\", смята зам.-председателят на ПГ на „БСП за България\".Чакаме отговор от министъра на вътрешните работи по казуса в Шумен, подчерта Бойчев.  ", "date": "2018.02.15", "title": "Жельо Бойчев: Ще има санкции за несъгласуваната декларация"}
{"url": "http://www.cross.bg/zyma-ostavka-stranata-1567850.html", "text": "/КРОСС/ Южноафриканският президент Джейкъб Зума подаде оставка днес след девет години на власт, информира Ройтерс.Управляващата партия Африкански национален конгрес (АНК) приветства оставката на президента Джейкъб Зума, заявявайки, че оттеглянето му носи сигурност на страната.\"Решението предоставя сигурност на хората в Южна Африка във време, когато икономическите и социални предизвикателства към страната изискват бърз и решителен отговор\", заяви заместник генералният секретар на партията Джесие Дуарте.АНК по-рано призова Зума да се оттегли и заплаши да го отстрани чрез парламентарен вот на недоверие, ако не подаде оставка.В 30-минутно прощално обръщение към нацията 75-годишният Зума обяви, че подава оставка \"с незабавен ефект\", но все пак отбеляза, че не е съгласен решението на партията, макар като дисциплиниран член му се подчинява.\"Служих на народа на Южна Африка по най-добрия начин, на който съм способен. Когато обаче приех преразпределението, разбрах и се задължих да се подчинявам на върховния закон на страната, на констутицията\", каза той.Зума преговаряше с лидерите на АНК за излизането си от властта повече от седмица, но не успя да постигне споразумение за условията и момента на оттеглянето си.Негов приемник вероятно ще бъде вицепрезидентът Матамела Сирил Рамафоза, който през декември пое от Зума поста на председател на АНК.Зума стана президент през 2009 година. Вторият му мандат трябваше да изтече през 2019 година.Той бе засегнат от корупционните скандали около богатата фамилия Гупта. В сряда сутринта полицията арестува трима души от дома на семейството в Йоханесбург, информира ДПА.  ", "date": "2018.02.15", "title": "Президентът на Южна Африка подаде оставка"}
{"url": "http://www.cross.bg/energiiina-efektivnost-nagradi-1567852.html", "text": "/КРОСС/ EVN България продължава да напомня на своите клиенти, че малките стъпки за енергийна ефективност имат голям ефект, когато ги прилагаме редовно и последователно. Традиционната зимна инициатива на компанията за енергийна ефективност тази година е под мотото „Пази енергията за важните неща!\". Тя е насочена към ежедневни дейности от бита и разкрива колко е лесно всеки един от нас да допринесе за разумното използване на енергията.В тази връзка компанията организира „EVN фотокът\" на 17.02.2018 г. (събота) в Мол Галерия Стара Загора (ниво 1).Всички посетители - индивидуално или на групи - могат да се снимат безплатно във весели и разнообразни снимки, изобразяващи познати ежедневни ситуации. На разположение на желаещите ще бъде разнообразен инвентар и помощници, така че всеки да се снима по уникален и забавен начин. Всеки посетител ще може да получи снимката си с интересно екологично послание, за да не забравя, че е част от решението за опазване на природата и нейните ресурси.Целта е посетителите на фотокъта да научат как да пестят енергия, докато се забавляват и печелят награди. Първите снимали се ще могат да си изтеглят скреч карта, на която ще открият съвет за енергийна ефективност, както и да участват с нея за една от двете награди: -\tселфи стик за дружески фотомоменти;-\tеколампа, която си сменя цветовете и озарява интериора.Броят на скреч картите е ограничен и ще се получават до изчерпване на количествата.Пълна информация за инициативата е публикувана на интернет сайта на EVN България на следния линк: . ", "date": "2018.02.15", "title": "EVN кани граждани от Стара Загора да се снимат в екологичния фотокът на компанията в събота"}
{"url": "http://www.cross.bg/posochi-pokazva-ivanov-1567845.html", "text": "/КРОСС/ Въпреки оптимизма на управляващите и твърденията, че икономиката на България се развива добре, статистиката показва свиване на индустриалния износ, почти пълно изчезване на чуждестранните инвестиции и ръст на БВП на глава от населението, който е недостатъчен, за да се целим в нивата на държави от еврозоната. Това стана ясно от думите на икономиста проф. Димитър Иванов в студиото на „Тази сутрин\".„Премиерът има правото да показва увереност пред нацията, да показва увереност пред Европа и неговият изказ беше убедителен. Изказ убедителен, но детайлите не бяха прецизни, особено икономическите детайли\", посочи той във връзка с интервюто на премиера Бойко Борисов пред bTV вчера.Професорът посочи, че доходите у нас се вдигат, но към момента БВП на глава от населението е 6500 евро при средно за еврозоната 32 000: „Това е ситуацията, която ние трябва да гоним и да се съобразяваме\".„Бих казал на премиера, че ние по темп на растеж на БВП по данните, които Евростат публикува, не сме между първите 5, а между 8 и 11 място в ЕС\", заяви икономистът и отбеляза, че ако при нас говорим за 3,6% ръст, то съседна Румъния има 7%, а централноевропейските страни са с по поне процент пред нас.Нещо повече - според проф. Иванов нашият ръст на БВП не почива на вдигане на индустриалното производство: „Поръчките от чужбина за промишлеността миналата година са спаднали с 30%. Темпът на растеж на промишлената продукция е нулев, в строителството има 3% намаление\".Той засегна и болезнения въпрос с намаляващите чуждестранни инвестиции през последните 6-7 години, като посочи, че само за миналата година спадът е със 70 на сто.На фона на информации за това, че централноевропейски фирми обмислят навлизане на нашия пазар, той запита къде са нашите компании, които правят експанзия в чужбина. И си отговори: „Няма такива, не ги създадохме за 28 години преход\".Проф. Иванов се обяви за сериозен дебат за влизането на България в еврозоната, като подчерта, че това би означавало БНБ да загуби всякакви права за улеснение на финансовите институции в страната, валутните й резерви да бъдат отдадени на ЕЦБ и, най-вече, страната ни да тръгне към структура, която не е ясно как ще изглежда и как ще функционира след реформите, които Франция ще лансира след сформирането на новото германско правителство. ", "date": "2018.02.15", "title": "Икономист: Моторите на растежа не са запалени "}
{"url": "http://www.cross.bg/gradini-detskite-sofiya-1567843.html", "text": "/КРОСС/ Пореден протест на родители срещу насилието в детските градини ще се проведе в четвъртък. Този път демонстрацията ще се състои в София.Повод за масовото недоволство станаха кадрите с насилие от бургаската градина „Брезичка\".В парламента са внесени общо 14 предложения за промени в образователната система. Едно от основните искания е поставяне на камери за видеонаблюдение не само отвън, но и в помещенията, в които се отглеждат децата.Родителите настояват още за мандатност на директорите в детски градини и училища, повишаване заплатите на учителите, както и ранно пенсиониране на хората от системата. ", "date": "2018.02.15", "title": "Родители от София - на протест срещу насилието в детските градини"}
{"url": "http://www.cross.bg/galeriya-natzionalnata-zanef-1567844.html", "text": "/КРОСС/ Националната галерия в София ще обясни днес за какво ще бъдат изразходвани получените 1,8 млн. лева дарение от емигрирала българка.Сумата е част от завещанието на Маргарита Занеф, родена в България и починала през 2016 г. в Австралия.Това е половината от сумата след продажбата на недвижимото й имущество, която се дарява на Националната ни галерия. Другата половина е дарена на намиращата се в Сидни Художествена галерия на Нов Южен Уелс.Занеф е била голям почитател на изкуството. Дарението към Националната галерия в София е жест към родината й, а останалата част от сумата дарила на австралийската галерия, с признателност към държавата, която я е приела. ", "date": "2018.02.15", "title": "НХГ ще обяви как ще харчи дарението от 1,8 млн. лв. "}
{"url": "http://www.cross.bg/zemite-zemi-depytatite-1567838.html", "text": "/КРОСС/ Народните представители днес обсъждат върнатия от президента Закон за посевния и посадъчен материал, с който се правят поправки в Закона за опазване на земеделските земи. Държавният глава Румен Радев наложи вето заради измененията, свързани с правилата за промяна на предназначението на земите.Одобрените от парламента изменения в закона предвиждат собствениците на земеделски земи със смесено предназначение, които не са успели да започнат строителство в законовия срок, да могат да могат да препотвърдят статута на земите си, за да не се превръщат отново в ниви. Според държавния глава тази уредба стимулира собствениците на земеделски земи да променят предназначението им в много продължителен период от време и да не реализират своите нужди, изчаквайки удобен момент, който ще има инвестиционен интерес.В резултат на това общественият интерес е засегнат, тъй като земите с променено предназначение ще пустеят, смята президентът. В мотивите си той припомня, че по Конституция земеделската земя е национално богатство. Депутатите ще обсъдят и правителствения законопроект за лекарствените продукти в хуманната медицина. С него се създава правна възможност пациенти, които не са включени в клинични изпитания да получат достъп до лечение, когато липсва терапевтична алтернатива и лекарственият продукт не е разрешен за употреба в друга държава.  ", "date": "2018.02.15", "title": "Депутатите обсъждат върнатия от президента Закон за посевния и посадъчен материал"}
{"url": "http://www.cross.bg/lavinnata-spasitelite-opasnost-1567836.html", "text": "/КРОСС/ Лавинната опасност остава много висока в четвъртък. За това предупредиха спасители от Банско в ефира на „Здравей, България\".Станчо Станчев и Петър Чолев дадоха и полезни съвети за скиори, сноубордисти и туристи, които ходят в планините през зимата.„Добре е всеки, който мисли да кара ски или сноуборд извън пистите, да има специална лавинна раница, която може да го задържи над преспите, ако бъде застигнат от лавина\", обясниха спасителите.Според тях фрийрайдърите трябва да знаят как да окажат помощ на изпаднал в беда, тъй като спасителите често не могат да реагират достатъчно бързо в критични ситуации - особено, ако те са се развили в трудно достъпен район.  ", "date": "2018.02.15", "title": "Лавинната опасност у нас остава висока"}
{"url": "http://www.cross.bg/chasa-provede-zala-1567833.html", "text": "/КРОСС/ ***София.Президентът Румен Радев ще посети Българската телеграфна агенция по повод 120-годишнината на медията. Държавният глава ще присъства на редакционния съвет на БТА и ще приветства журналистите по случай годишнината.***София.В Големия салон на Българската академия на науките президентът Румен Радев ще присъства на тържественото отбелязване на 120-годишнината от създаването на Съюза на математиците в България.***София.В Националния дворец на културата ще се състои двудневна Неформална среща на министрите на външните работи „Гимних\". От 13.00 часа пред входа на НДК ще могат да бъдат задавани въпроси на пристигащите участници в срещата. От 16.00 и от 18.00 часа ще започнат работни заседания, посветени на Западните Балкани и Корейската народно-демократична република. Във втория ден към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора.***София.От 09.00 часа ще се състои заседание на Народното събрание.***София.от 09.30 до 18.00 часа в Аулата на СУ „Св. Климент Охридски\" ще се състои конференция „София казва „не\" на словото на омразата и екстремизма\".***София.В 09.30 часа в зала „Джон Атанасов\" в „София Тех Парк\" ще се състои двудневна Международна конференция за бъдещето на Европейския социален фонд на тема „Инвестиции в хората - пътят напред\".***София.От 09.30 часа ХV състав на Специализирания наказателен съд ще гледа делото срещу Алексей П., Антон П. , Кирил Т. и др. за организиране и ръководене на организирана престъпна група.***София.От 10.00 часа VII състав на Специализирания наказателен съд ще гледа делото срещу Иван И., Христо Г., Ани С. и др. за организиране и ръководене на организирана престъпна група.***София.От 10.00 часа VIII състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.***София.От 10.00 часа XIV часа Специализирания наказателен съд ще гледа делото срещу Бисер Г., Владимир В., Владимир В. и Михаил А. за организиране и ръководене на организирана престъпна група.***София.От 10.00 часа в Националния пресклуб на БТА Гражданска инициатива „Да спасим Кара дере\" ще даде пресконференция на тема „Парламентът чества 139 години от основаването си, ще гласува ли промените в Закона за земеделските земи в нарушение на правилника си?\".***София.В 11.00 часа в Големия салон на БАН ръководителят на общоакадемичния проект „Траките\" чл.-кор. Васил Николов ще представи книгата „Тракийската древност: технологични и генетични изследвания, история и нематериално наследство\".***София.В 11.00 часа в Аулата в Аджибадем Сити Клиник Болница Токуда ще се състои пресконференция, на която ще бъдат представени подробности за нова Клиника по Нуклеарна медицина, нов линеен ускорител в Отделението по Лъчелечение и напълно реновирано крило за Клиниката по Ортопедия и травматология и отделението по Физикална и рехабилитационна медицина.***София.От 11.20 часа в ЦНСТ за деца и младежи „Паисий Хилендарски\" в ж.к. „Люлин\" 1, Направление „Архитектура и градоустройство\" - СО съвместно с преподавателите и учениците от 143 - то ОУ „Георги Бенковски\", под патронажа на Главния архитект на Столична община арх. Здравко Здравков, ще дарят уреди за спорт, закупени след благотворителна изложба базар.***София.От 11.30 часа пред сградата на Столична община ще се състои протест под надслов „Не на насилието в детски градини и училища\".***София.В 12.00 часа пред Министерство на околната среда и водите ще се проведе протест под надслов „Подари обедната си почивка на Пирин\".***София.От 12.00 часа в Националния пресклуб на БТА Българският енергиен и минен форум ще даде пресконференция на тема „Реформите в енергетиката и очакваното отражение върху пазара на електроенергия и природен газ\".***София.От 13.45 в зала „Родопи\" в Интер Експо Център ще се състои лекция на тема „Маркетингът за туристическия бизнес през 2018: Тенденции и възможности\". Събитието е част от „Ваканция и СПА Експо\".***София.От 16.00 часа в централното фоайе на Университетската библиотека на СУ ще бъде открита изложбата „Новите седмочисленици\".***София.От 18.00 часа в Мраморно фоайе, I етаж на Столична библиотека ще бъде представена новоизлязлата книга от Николай Иванов „Нови доказателства за гроба и костите на Левски и Бенковски\" със специалното участие на проф. Пламен Павлов.***София.От 18.00 часа в Двореца, пл. „Княз Aлександър I\", ще бъде представена изложба на художника Константин (Кочо) Гърнев (1893-1966), подготвена от екипа на галерия „Виктория\" и Националната галерия.***Благоевград.От 13.30 часа, на Голяма сцена, в сградата на Драматичен театър „Никола Вапцаров\"-Благоевград ще се проведе пресконференция по повод ПРЕМИЕРАТА на спектакъла „НОЖИЦА - ТРЕПАЧ\" от Паул Портнер.***Бургас.От 14.00 часа в голямата зала на първия етаж на Областната администрация - Бургас, Комисията за защита от дискриминация ще проведе пресконференция, на която ще даде подробности за Национална кампания за достъпна архитектурна среда под наслов „ДОСТЪПНА БЪЛГАРИЯ\".***Бургас.От 16.30 до 18.00 часа в централата на ПП ГЕРБ на улица „Конт Андрованти\" 5, общинският съветник Пеньо Мечков ще има приемен ден за граждани.***Бургас.От 18.00 часа в зала „Петя Дубарова\" доц. д-р Андроника Мàртонова от Институт за изследване на изкуствата към БАН ще изнесе публична лекция, посветена на източноазиатското кино.***Варна.От 11.45 часа в Национално училище по изкуствата „Добри Христов\" ще се състои официална церемония за стартиране на основните дейности по проект „Реконструкция и модернизация на НУИ „Добри Христов\", гр. Варна\", финансиран по Оперативна програма „Региони в растеж\" 2014-2020 г. с бенефициент Министерство на културата.***Варна.От 14.00 до 16.00 часа в офиса на ПП ГЕРБ на ул. „Георги Бенковски\" №1 общинският съветник Станислав Иванов ще има приемен ден за граждани.*** Велико Търново. От 11.00 часа на стадион \"Ивайло\" ще се проведе пресконференция преди началото на пролетния полусезон. -*** Велико Търново. От 15.30 часа в малкия салон на МОБАЛ \"Д-р Стефан Черкезов\" ще се проведе Открит урок по първа долекарска помощ за учениците от БМЧК при СУ \"Вичо Грънчаров\" - Горна Оряховица.*** Велико Търново. От 14.30 часа в сградата на Завод 2 на „Екстрапак\" ООД, село Леденик ще се проведе пресконференция за стартиране на проект „Подобряване на енергийната ефективност в „Екстрапак\" ООД\", реализиран по Оперативна програма „Иновации и конкурентоспособност\" 2014-2020.*** Велико Търново. От 19.00 часа в малка зала на МДТ „Константин Кисимов\" ще бъде представена пиесата „Духът на поета\".***Добрич.В Художествената галерия в града ще бъде открита изложба „Майстори на графичните техники\".***Добрич.В читалнята на Народно читалище „Йордан Йовков - 1870 г.\" ще се проведе час по четене - разкази за Васил Левски.***Карлово.От 17.30 часа в зала „Васил Караиванов\" в Карлово ще бъде представена книгата на проф. Пламен Павлов „Левски: Другото име на свободата\". ***Плевен.От 10.30 часа в Заседателната зала , етаж III на Община Плевен ще се състои встъпителна пресконференция за представяне на проекта „Основен ремонт и въвеждане на мерки за енергийна ефективност в ДФСГ„Интелект\"-град Плевен\". В 12.00 часа в двора на ДФСГ „Интелект\" ще се проведе и официалната церемония „Първа копка\".***Пловдив.От 09.00 часа в Общинския съвет ще се проведе редовната сесия на общинските съветници.***Пловдив.От 09.15 часа в зала 1 на Районния съд ще се проведе заседание по делото срещу Николай Н., обвинен в присвояване на чужди пари.***Пловдив.От 09.30 часа в зала 5 на Окръжния съд ще се проведе заседание по делото срещу Атанас Х., обвинен, че при управление на МПС е нарушил правилата за движение и по непредпазливост е причинил смъртта на моторист.***Пловдив.От 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково срещу присъда, с която Окръжен съд - Хасково е признал за виновен подсъдимия Петър Х. в това, че е опитал да внесе цигари без акцизен бандерол. ***Пловдив.От 11.30 часа в зала 1 на Апелативния съд ще се проведе заседание по делото, образувано по жалба на подсъдимия срещу присъда на Окръжен съд - Стара Загора, с която подсъдимият Георги И. е признат за виновен в опит за умишлено убийство.***Пловдив.От 11.30 часа е зала 5 на Окръжния съд ще се проведе заседание по делото срещу Благой Н., обвинен, че при управление на МПС е нарушил правилата за движение и по непредпазливост е причинил смъртта на друг човек.***Пловдив.От 13.30 часа в зала 10 на Районния съд ще се проведе заседание по делото срещу Кирил Рашков, обвинен в извършването на непристойни действия спрямо двама журналисти.***Пловдив.Общинските съветници от ГЕРБ в Пловдив ще проведат приемни с гражданите, както следва:Петър Попов и Ясен Михайлов от 17.30 до 19.00 часа в офиса на ГЕРБ в район „Западен\" на ул. „Царевец\" № 9; Гошо Къчков, от 17.30 до 19.00 часа в офиса на ГЕРБ в район „Северен\" на бул. „Марица\" №91; Пенчо Малинов, от 17.00 до 18.30 часа в офиса на ГЕРБ в район „Източен\" на ул. „Коста Паница\" №5; Веселин Маневски, от 16.00 до 18.00 часа в офиса на ГЕРБ в район „Южен\" на ул. „Академик Петър Динеков\" № 1А.***Русе.От 10.30 часа областният управител на област Русе Галин Григоров ще открие регионален форум на тема: „Дигитализация и бъдещето на труда - предизвикателства и възможни решения\".***Смолян.От 18.00 часа в зала „Петър Стойков\" ще бъде открита първата самостоятелна изложба живопис „Просто... багри\" на Иванка Дерекьовска.***Стара Загора.От 18.30 часа в РБ „Захарий Княжески\" ще бъде представен френският документален филм „Земя\".***Трън.От 14.00 часа ще се проведе заседание на Общински съвет -Трън.***Хасково.От 11.00 часа в зала „Марица\" ще се проведе заседание на Комисията по заетост към Областния съвет за развитие в област Хасково. ", "date": "2018.02.15", "title": "Предстоящи събития на 15 февруари 2018"}
{"url": "http://www.cross.bg/ministri-gimnih-vunshnite-1567840.html", "text": "/КРОСС/ София днес и утре е домакин на неформалната среща на външните министри на Европейския съюз. Събитието е едно от ключовите по време на българското европредседателство. За него се събират над 20 външни министри както от страните-членки на ЕС, така и на държави кандидати. Неформалната среща на първите дипломати е наричана още \"Гимних\".\"Бащата\" на срещите Гимних е покойният бивш германски външен министър Ханс-Дитрих Геншер, който организира първия кръг разговори в този формат през април 1974 г. Край Бон, тогавашната федерална столица, се намира едноименният дворец, където заседават министрите и дал името на неформалните срещи.Замакът Гимних, резиденция на федералното правителство, познава много важни политически срещи. Като тази между канцлера Кол и външния министър Геншер с унгарския премиер Немет и първи дипломат Хорн през август 1989 г. по пътя на падането на Желязната завеса, както и тази през септември миналата година, когато външните министри на ЕС обсъждаха бъдещите отношения с Турция. Срещите \"Гимних\" обикновено се провеждат без предварително зададен дневен ред, но често се оказват основополагащи при очертаването на дългосрочни стратегии за развитието на ЕС. Още нещо отличително за неформалните срещи на външните министри - информацията за обсъжданията и резултатите от разговорите е повече от оскъдна.  ", "date": "2018.02.15", "title": "София е домакин на неформалната среща на външните министри на Европейския съюз"}
{"url": "http://www.cross.bg/nyakolko-kryz-ychenitzite-1567835.html", "text": "17 души бяха убити при стрелба в училище във Флорида. Същият е броят и на ранените, които са настанени в болница. Петима от тях са в критично състояние.Повечето от жертвите вече са идентифицирани. Самоличността им не е обявена публично, но е известно, че сред тях има и деца, и възрастни.Стрелецът е бивш възпитаник на гимназията. Той е идентифициран като 19-годишният Никълъс Круз. Задържан е веднага след извършването на престъплението.Преди време Круз бил изключен от гимназията дисциплинарно.Смята се, че е активирал противопожарната система, за да изкара учениците в коридорите и да убие възможно най-много от тях. Бил е въоръжен с полуавтоматична карабина и носел няколко пълнителя.След като му е оказана медицинска помощ е предаден на полицията за разпит. Разследващите предполагат, че брат му е бил негов съучастник в кървавото престъпление.Съученици на Круз разказват, че той определено се държал странно, особено напоследък. През изминалите месеци публикувал няколко снимки с оръжие в профила си в Instagram. Под един от фотосите написал, че много иска да стреля с пушката си по хора. Оръжието именно от тази снимка е това, с което е извършено масовото убийство в училището.Поне няколко часа стотици родители чакаха да видят децата си, тъй като районът беше отцепен. Много от тях се чували със синовете и дъщерите си само по телефона. В паниката някои от децата обаче забравили мобилните си телефони в класните стаи.Когато чуват първите изстрели, учениците започват да изпращат SMS-и на близките си, за да има съобщят за случващото се.  ", "date": "2018.02.15", "title": "17 жертви на стрелба в американско училище"}
{"url": "http://www.cross.bg/prof-hilyadi-informira-1567834.html", "text": "/КРОСС/ Една от темите, за които пишат всички вестници, е дарението на емигрирала в Австралия българка в полза на Националната художествена галерия. \"24 часа\" информира \"Един милион и 800 хиляди лева е пратила починалата вече Маргарита Занеф\".Писменост на осем хиляди години откриха в Нова Загора, съобщава \"Труд\". Находката е единствена по рода си в Европа и сред малкото в света.Двама видни лекари ще получат орден \"Свети свети Кирил и Методий\" огърлие, информира \"Стандарт\". Правителството е предложило на президента да бъдат отличени проф. д-р Темелко Темелков и проф. д-р Радослав Гайдарски за значимия им принос в медицинската наука у нас. ", "date": "2018.02.15", "title": "Във вестниците днес"}
{"url": "http://www.cross.bg/parizh-vlak-amsterdam-1567842.html", "text": "/КРОСС/ Полицията залови 36-годишен мароканец, заподозрян, че е оказвал логистична подкрепа за стрелеца от осуетения опит за джихадистка атака през 2015 г. във високоскоростен международен влак Thalys, движещ се по направление Амстердам Париж. Мъжът е задържан на автобусна спирка в Париж, съобщи източник, близък до разследването. Заподозреният живее в Испания и е арестуван в резултат на съвместна френско-испанска операция, докато се е придвижвал към Белгия, се уточнява в комюнике на испанското министерство на вътрешните работи.„Разследването на испанската полиция разкри, че този мароканец е подпомагал /джихадистка/ клетка, която е планирала атентата. Той е предоставял логистична подкрепа чрез прехвърляне на няколко от нейните членове в рамките на ЕС, както и осигурявайки им автомобили\", се казва в комюникето. Мъжът е заподозрян от испанските власти, че е оказвал помощ за осъществяването на проект на джихадистката организация „ИДИЛ\" за извършване на атентати в страни от ЕС.В момента на ареста, той не е бил въоръжен. На 21 август 2015 г. мароканецът Аюб ел Хазани откри огън с автомат „Калашников\" във влак Thalys от Амстердам за Париж. Той рани двама пътници, преди да бъде обезвреден от американски военнослужещи в отпуск и пътували в същия влак. Той е действал по заповед на Абделхамид Абауд, за когото се смята, че е организатор на атентатите от 13 ноември 2015 г. ", "date": "2018.02.15", "title": "Арестуваха помощник на атентатора от влака Амстердам - Париж"}
{"url": "http://www.cross.bg/predpriyatiya-turgovskiya-prehvurlyane-1567837.html", "text": "/КРОСС/ Сделки по прехвърляне и продажба на редица фирми стоят блокирани в Търговския регистър. Ситуацията е създадена от промените в Търговския закон, които влязоха в сила като част от мерките в защита на работниците от неизплащането на заплати. За напрежението сигнализираха работодателските организации.Блокирането на възможността за продажби и прехвърляне на дялове или цели предприятия произтича от изисквано удостоверение, което трябва да докаже липсата на задължения на собственика към работниците и служителите. Такова удостоверение, оказва се, законът не регламентира кой да издаде. Без него обаче сделките не могат да се впишат в Търговския регистър.Правилата не бяха обмислени добре, а последствията ще се множат, предупреди Димитър Брънков от Стопанската камара по БНР:Многобройни са оплакванията от страна на предприятия, но най-вече на дружества с ограничена отговорност.От Асоциацията на работодателите изразяват притеснението си от създаденото напрежение и настояват за спешни административни и правни механизми, които да нормализират работата на регистъра.От Агенцията по вписванията коментираха за \"Хоризонт\", че абсурдът е в законодателството и че до дни очакват обнародването на промени в закона, които да регламентират правилата.Наложи се спешно в един финансов Закон за финансовите инструменти да направим промяна в търговския закон, именно да решим този проблем и да се регламентира по какъв начин ще се удостоверява това, че фирмите, които извършват прехвърляне на предприятия или дялове, нямат неизплатени задължения към работници и служители.Това поясни в интервю за предаването \"Нещо повече\" по програма \"Хоризонт\" Менда Стоянова, председател на Финансовата комисия в парламента:Няма проблем с удостоверенията във връзка с неизплатени осигурителни вноски или данъци. НАП има система, в която е ясно кой дължи и кой не дължи такива осигурителни вноски и данъци, като служебно прехвърля тази информация на Агенцията по вписвания. Проблемът е с неизплатените заплати на работещите служители, тъй като няма структура, която да има каквато и да било електронна база данни по случая. Единствената структура е Инспекцията по труда, която би могла да го установи, но отивайки на място в конкретното предприятие. ", "date": "2018.02.15", "title": "Законови промени блокираха сделките по прехвърлянето и продажбата на фирми"}
{"url": "http://www.cross.bg/pirin-momenta-prirodozashtitnitzi-1567839.html", "text": "/КРОСС/ За девети път природозащитници ще протестират срещу решението на правителството за промяна в Плана за управление на Националния парк \"Пирин\". Протестът в София ще бъде по обед пред Министерството на околната среда и водите. Константин Иванов от \"Фонд за дивата природа\" обясни пред БНР какво е новото в исканията:В момента се говори за нови поправки в Закона за горите, които бяха вече внесени, също като тези през 2012 година, които ще разрешат сечите и бетонирането в горите, при това доста евтино за самия инвеститор и без спазване на част от досегашните изисквания. Протестът тогава беше срещу тях и не на последно място в момента отново се прегласуват промени в Закона за опазване на земеделските земи, които ще улеснят тяхната урбанизация, а това ще доведе и до застрояване на тези земи, които бяха заменени.Протести в защита на Пирин ще се проведат в още 10 града в страната, а също и във Великобритания, каза още Константин Иванов. ", "date": "2018.02.15", "title": "Протести на природозащитници срещу решението за промяна в Плана за управление на Пирин"}
{"url": "http://www.cross.bg/dobri-dyado-selo-1567841.html", "text": "/КРОСС/ Близки ще си вземат последно \"Сбогом\" с дядо Добри. Погребението на един от най-големите дарители на църквата у нас ще се състои в четвъртък в родното му село Байлово.Земният път на дядо Добри ще завърши в двора на църквата „Св. Св. Кирил и Методий\".Благодетелят почина на 103-годишна възраст след кратко боледуване. ", "date": "2018.02.15", "title": "Погребват дядо Добри в родното му село"}
{"url": "http://www.cross.bg/znam-chovek-inteligentziya-1567831.html", "text": "/КРОСС/ Аз не знам, какво е това интелигенция, аз знам, какво е това интелигентен човек - това е човек, който е осъзнал отговорностите си повече, отколкото своите права. - Андрей Кончаловски", "date": "2018.02.15", "title": "Аз не знам, какво е това интелигенция..."}
{"url": "http://www.cross.bg/prof-bivsh-fytbolist-1567775.html", "text": "КРОСС/ Акад. Ангел Гълъбов, вирусологПроф. Божидар Бояджиев, художникВалери Божинов, футболистВиргиния Здравкова, моден дизайнерПроф. Гарабед Минасян, макроикономистАрх. Георги Стоев, главен архитект на Казанлък, бивш зам.¬министър на културатаЕмил Гъргоров-Бадема, футболистИва Пранджева, лекоатлетка и треньоркаРосен Рашев-Рошпака, художникПроф. Христина Вучева, икономист, бивш вицепремиер и финансов министър ", "date": "2018.02.15", "title": "Родени на 15 февруари"}
{"url": "http://www.cross.bg/purvata-sustoi-premierata-1567830.html", "text": "/КРОСС/ 360 г. - Осветена е първата църква на мястото на днешната „Света София\" от император Констанций II и по онова време е известна като Голямата църква в Константинопол. 538 г. - В англосаксонските хроники е описано първото слънчево затъмнение в Англия. 950 г. - Германският крал Ото I е избран и за крал на Италия. 1113 г. - Римският папа Паскалий II признава първият монашески орден, известен като Малтийския орден. 1637 г. - Фердинанд III става император на Свещената римска империя. 1804 г. - Ню Джърси става последният северен щат, забранил робството. 1835 г. - Приета е първата конституция на Сърбия. 1884 г. - Създаден е окръг Мороу в щата Орегон, САЩ. 1898 г. - Американският крайцер „Мейн\" е взривен на пристанището на Хавана, при което загиват 252 моряци. Това дава повод на САЩ да обяви война на Испания. 1902 г. - Открита е първата линия на метрото в Берлин. 1906 г. - Във Великобритания е създадена Лейбъристка партия. 1914 г. - Император Николай II издава указ за борба с алкохолизма в Русия. 1918 г. - Учреден е Медалът „Червен кръст\" с указ от цар Фердинанд I. 1919 г. - Излиза първият брой на вестник Борба - орган на Демократическата партия в Кюстендил. 1932 г. - Официално са закрити 3-те зимни олимпийски игри в Лейк Плейсид, САЩ. 1942 г. - Втората световна война: Сингапур е завладян от Япония. 1944 г. - Втората световна война: Соломоновите острови са освободени от японска окупация. 1945 г. - Създадено е Издателство \"Просвета\". 1946 г. - Започва да излиза вестник „Стършел\". 1948 г. - Провежда първото официално състезание на НАСКАР. 1950 г. - Отваря врати първата езикова гимназия в България в град Ловеч. 1960 г. - Състои се премиерата на българския игрален драматичен филм „Отвъд хоризонта\". 1961 г. - Американският отбор по фигурно пързаляне, техни близки и треньори загиват при самолетна катастрофа в Брюксел, Белгия, на път за световното първенство в Прага. 1971 г. - Великобритания въвежда десетичната система при паунда. 1976 г. - На референдум е приета новата конституция на Куба. 1976 г. - Официално са закрити 12-те зимни олимпийски игри в Инсбрук, Австрия. 1977 г. - Състои се първият полет на Космическата совалка Ентърпрайз. 1982 г. - Състои се премиерата на българския игрален драматичен филм „Лавина\". 1989 г. - Война в Афганистан (1979-1989): СССР официално съобщава, че всички негови войски са изтеглени от Афганистан. 1997 г. - Служебното правителство на Стефан Софиянски взема решение за въвеждане на валутен борд в България. 1997 г. - СДС от коалиция се преструктурира в политическа партия. 1999 г. - Писателят Антон Дончев печели наградата „Балканика '99\" за романа си „Странният рицар на свещената книга\". 2000 г. - Започват официални преговори за присъединяване на България към ЕС. 2003 г. - Състои се премиерата на българския игрален драматичен филм „Кълвачът\".", "date": "2018.02.15", "title": "На тази дата през..."}
{"url": "http://www.cross.bg/onisim-apostol-pavel-1567829.html", "text": "/КРОСС/ Житие на св. апостол ОнисимВъв Фригия, област в Мала Азия, живеел един богат и знатен човек, на име Филимон. Когато светите апостоли проповядвали Евангелието, Филимон повярвал и по-късно бил причислен към седемдесетте апостоли.Филимон, още до обръщането си, имал роб на име Онисим. Като се провинил в нещо пред господаря си, Онисим се побоял от наказание и избягал от него в Рим, където тогава проповядвал св. апостол Павел. Множество римляни, като чули словото на светия апостол, се обръщали към Господа. И Онисим чул проповедта на апостол Павел. Думите му възбудили в него искрено разкаяние и пламенна вяра. Той последвал апостола. Когато Павел бил подложен на гонения и заточения, Онисим не се отделил от него, приел св. Кръщение и продължавал усърдно да му служи.Павел обикнал Онисима и желаел завинаги да го задържи при себе си. Като узнал, че Онисим принадлежи на Филимон, той намерил, че няма право да го остави при себе си без волята на господаря. Павел пратил Онисима при Филимон с писмо, в което молил за него прощение и увещавал Филимона милостиво да приеме своя роб - като брат в Христа. Това писмо - послание до Филимон - е поместено между другите послания на апостол Павел в Новия Завет на Светата Библия.Филимон не само простил на Онисим, но и му дарувал свобода. Онисим се върнал при св. апостол Павел и му служел с ревност и преданост. Той сам, научен от Павел, станал един от апостолите и след смъртта на своя учител, отишъл да проповядва Словото Божие в далечни страни. Той проповядвал в Испания, в много градове на Гърция и Мала Азия, и вече в дълбока старост бил поставен епископ в Ефес, след Тимотей и Йоан Богослов. Св. Игнатий Богоносец споменава за него в едно от своите послания като за човек благочестив и деятелен, ревностно изпълняващ задълженията си.Няколко години Онисим бил ефески епископ, обръщал езичници към Христа, укрепявал вярващите чрез поучения и пример на добродетелен живот.В царуването на Траян (98-117 г.) започнало гонение против християните и Онисим бил повикан в Рим. Доведен на съд при управителя Тертил, Онисим с твърдост изповядал Името на Христа. На въпроса, кой е и от какъв род е, той отговорил:- Аз съм християнин. В младостта си бях роб на човек, а сега съм верен роб на Господа Иисуса Христа!- За каква цена те е купил новият ти Господар? - запитал управителят.- Синът Божий, Иисус Христос, със скъпоценната Си кръв ме е изкупил от гибел - отговорил Онисим.На въпроса, какво се нарича суетен живот, Онисим изброил пороците, които ни отдалечават от Бога: сребролюбие, гордост, завист, злословие, лъжа и лицемерие, гняв, невъздържание и пиянство.- Всичко това се нарича суетен живот - казал Онисим - и на всичко това източник и причина е поклонението на лъжливи богове. И теб увещавам, Тертиле, познай истината, остави временната суета, приеми Закона на любовта към ближния и се обърни с вяра към Създателя и Спасителя! Той ще те приеме, защото не иска гибелта на грешниците, но се радва на тяхното покаяние и им прощава предишните съгрешения.Тия думи, пълни с кротост и любов, раздразнили управителя:- Та значи ти не само самичък упорстваш в заблужденията си - извикал той. - но и нас желаеш да обърнеш към тях? Ти за това ще бъдеш подложен на мъчения.- Мъченията не ме плашат - отговорил Онисим, - сред страданията надеждата за бъдещ живот ще ме утеши и силата Христова ще ме укрепи.Управителят заповядал да отведат Онисима в тъмницата, където светият апостол прекарал осемнадесет дни. Той бил утешаван от честите посещения на християните и от тяхното съчувствие. На невярващите той проповядвал Словото Божие и мнозина от тях обърнал към истината.След осемнадесет дни управителят изгонил Онисима от Рим и го пратил на заточение в Путеол. И там св. Онисим продължавал без страх да проповядва Евангелието и да обръща езичниците.Като узнал за това, Тертил отново го повикал на съд. Като видял, че Онисим е непреколонен във вярата си, заповядал жестоко да го бият и след това го предал на смърт. Една християнка от царски род взела обезглавеното тяло на светия мъченик и го поставила в сребърен ковчег. ", "date": "2018.02.15", "title": "Св. ап. Онисим. Преп. Евсевий, пустинник Сирийски "}
{"url": "http://www.cross.bg/tema-zashto-dobri-1567832.html", "text": "/КРОСС/ БНТ, „Денят започва\"Тема: Усложнения след грипната вълна. Как да се справим?Тема: Защо БАН иска да отпадне обучението по хомеопатия в университетите? Всички позиции по казусаТема: България и еврофондовете. Как върви гласуването за смяната на часа във фейсбук профила на вицепремиера? Говори Томислав ДончевТема: Западните Балкани и европейският път - коментар на Коста Филипов и доц. Наум КайчевТема: Прощаване с дядо Добри - светецът от БайловоБТВ, \"Тази сутрин\" Тема: „Питай премиера\" - какво отговори Бойко Борисов за трусовете в коалицията, протестите за Пирин и споровете за Истанбулската конвенция? Коментар на Андрей Райчев и Харалан АлександровТема: Готови ли сме да въведем еврото? По-бедни или по-богати ще станем? Икономистът проф. Димитър ИвановТема: На живо от Банско: Продължава ли лавинната опасност и колко струва последната акция по спасяването на сноубордисти, карали извън пистите?Тема: Осиновяване или евтаназия - какво очаква питбула, убил 3-годишно дете в село Мокрище? Отговорът от експерта, изготвящ препоръкатаТема: Директно от „Александър Невски\": разказ за делото на дядо Добри - какво отдаде на църквата?Нова телевизия, „Здравей, България\"Тема: Каква е цената на стабилността в коалицията? Гост е началникът на кабинета на премиера Румяна БъчвароваТема: Миролюба Бенатова представя  - как се изкарват пари на гурбет? Още истински истории от ВеликобританияТема: Защо Народният съд скара управляващи и опозиция? В студиото - Жельо Бойчев от БСПТема: Опасност в планината. След лавините в Банско - говорят спасителитеТема: Защо учени от БАН скочиха срещу хомеопатията.  \"За\" и \"против\" алтернативното лечениеТема: Акция \"Касова бележка\" по планинските курорти. Ще има ли затворени обекти и колко милиона потъват заради укрити данъци? Темата в \"На твоя страна\" с Георги ГеоргиевТема: \"Милан\" в България. На живо от Разград преди мача на европейския гранд с \"Лудогорец\"Тема: Атлет, модел, автор. \"Другата игра\" на Карин Околие пред Деян ВеселиновТема: Големите победители от ПРОМЯНАТА. Как \"Оле Мале!\" ще помагат на децата с увреждания и родителите им?  ", "date": "2018.02.15", "title": "В сутрешните блокове днес"}
{"url": "http://www.cross.bg/posochi-atanas-obychenieto-1567851.html", "text": "/КРОСС/ Хомеопатията е лъженаука. Това заяви ученият химик от БАН Иван Ивановски. Идеята на учените е да се прекрати обучението по тази професия.„Тя противоречи на всичи закони на химията\", посочи той. По думите на учения това е паразитиращ върху пациентските маси ефект. „Това забавя получаването на навременно доказана научна помощ\", смята химикът.Според него от алтернативния тип лечение в световната история има доказани случаи на директна вреда дори смърт на бебета. „Никой не отрича психосоматичния ефект плацебо\", посочи ученият пред Нова телевизия.Събеседникът му в студиото хомеопатът Атанас Михайлов смята, че хомеопатията може да бъде много важно направление в лечебната дейност. „Има доказано благоприятно действие при автоимунни заболявания\", посочи лечителят.„Кучето си лае, керванът си върви\", поясни той. По думите на Атанас Михайлов няма факти, а има само разни умозрителни умозаключения за вредите от алтернативния тип лечение. „Няма да се забрани обучението у нас\", заяви той. ", "date": "2018.02.15", "title": "Учени от БАН обявиха хомеопатията за лъженаука"}
