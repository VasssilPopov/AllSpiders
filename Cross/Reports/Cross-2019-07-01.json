{"url": "http://www.cross.bg/samolet-aviv-bulgarskata-1608107.html", "text": "/КРОСС/  Самолет на българска частна авиокомпания кацна аварийно в Израел, съобщи NOVA. Причината е спукана гума и повреден колесник. На летището в Тел Авив са чакали десетки линейкиВеднага след излитането на \"Боинг\" 737-400 от Кьолн е станало ясно, че има проблем. От летищните власти са се обадили на българската авиокомпания „Електра Еъруейс\" и са съобщили за подозренията си, че при излитането самолетът е спукал гума. От компанията се свързали с пилотите, както и с летище „Бен Гурион\".Самолетът е бил принуден да направи допълнителна обиколка над Тел Авив, преди да кацне, за да бъде огледан от земята. Израелски медии пишат, че военен самолет е бил вдигнат във въздуха, за да огледа колесниците.Машината кацнала без проблеми на летището, но на кадри от местна телевизия се вижда, че е заобиколена от пожарни и линейки.Пострадали няма. Повечето от 146-те пътници са били израелци. Екипажът от 7 души е български. Полетът от Кьолн до Тел Авив е чартърен, като българската компания често е наемана да лети с този самолет по същия маршрут.\n\t\t\t\t\t ", "date": "2019.07.01", "title": "Български самолет кацна аварийно в Израел"}
{"url": "http://www.cross.bg/byal-vulk-se-rodi-vuv-varnenskiya-zoopark-1608098.html", "text": "/КРОСС/  Бял вълк се роди във зоопарка във Варна. Малкото вълче е едно от петте рожби на сивите вълци Амарок (4 г.) и Чикита (7 г.). Единствено то обаче е с бяла окраска.  Подобно на дивите си събратя родителите извеждат малките от бърлогата призори и по здрач, като през деня ги оставят скрити от посетителите.", "date": "2019.07.01", "title": "Бял вълк се роди във Варненския зоопарк"}
{"url": "http://www.cross.bg/ribaritza-intzident-puten-1608103.html", "text": "/КРОСС/  Към 15.30 часа, в полицията е получен сигнал за пътен инцидент недалече от Рибарица, община Тетевен, при който са се ударили автобус и лека кола. При инцидента няма пострадали от автобуса, който  е превозвал деца след лагер в Рибарица. На място е загинал водачът на лекия автомобил, по първоначални данни, мъж на 36 г.на място е извършен оглед, по случая е образувано досъдебно производство.Малко по-рано днес, около 14.20 часа, на автомагистрала „Тракия\", при километър 325 в посока Бургас, възникна лек пътен инцидент с материални щети между автобус, превозвал 57 деца от София към Китен,  и лек автомобил със сръбска регистрация. Няма пострадали. Двамата водачи са тествани с дрегер за употреба на алкохол, като резултатите са отрицателни. Автобусът е изтеглен на паркинг, разположен на км. 323, като след технически преглед ще бъде преценено дали да продължи движението си....", "date": "2019.07.01", "title": "Шофьор загина при пътен инцидент в района на Рибарица, община Тетевен "}
{"url": "http://www.cross.bg/zelandiya-ypotreba-torbichki-1608096.html", "text": "/КРОСС/  Нова Зеландия официално забрани найлоновите пазарски торбички за еднократна употреба, въвеждайки тежки глоби за компании, които продължават да ги предоставят.Пластмасовото замърсяване се е превърнало в нарастваща глобална грижа, като милион птици и повече от 100 000 морски бозайници са ранени или убити всяка година, заплитайки се в опаковки или поглъщайки ги чрез хранителната верига.Компаниите, които нарушават забраната в Нова Зеландия, ще бъдат изправени пред тежки санкции, като глоби до 67 000 долара.\"Новозеландците се гордеят с чистата и зелена репутация на страната си и искат да помогнат тя да се запази такава\", каза министърът на околната среда Южени Садж.\"Прекратяването на използването на найлонови торбички за еднократна употреба помага за това.\"Според новите правила, тънките найлонови еднократни пазарски торбички вече не могат да бъдат доставяни, но законът позволява на превозвачите за многократна употреба да продължат да ги използват.Законодателството, което беше обявено през август миналата година и влезе в сила днес, ще има малък ефект на практика, тъй като големите супермаркети в Нова Зеландия вече доброволно забраниха торбите.Садж обаче заяви, че поставя и въпроса за рециклирането в дневния ред.Повече от 80 страни вече са въвели подобни забрани, според Програмата на ООН за околната среда. ", "date": "2019.07.01", "title": "И Нова Зеландия забрани найлоновите торбички за еднократна употреба "}
{"url": "http://www.cross.bg/regylatora-ivanov-ivan-1608105.html", "text": "/КРОСС/  Комисията за енергийно и водно регулиране обяви решенията си за цените в сектор „Електроенергетика\" и „Топлоенергетика\", които влизат в сила от 1 юли 2019 г. за следващия едногодишен ценови период. Решенията бяха оповестени от председателя на регулатора доц. Иван Иванов на брифинг, след приключване на закритото заседание на регулатора. та на регулатора.Средното увеличение на цената на електроенергията за битовите потребителите е 2,9%. Председателят на Комисията по енергийно и водно регулиране доц. Иван Иванов уточни, че решението е взето днес, като отбеляза, че утвърдените цени са по-ниски в сравнение с приетите в доклада от 27 май. „Тогава беше предвидено среднопретегленото изменение да бъде 3,48%\", допълни Иванов.„Най-важното, което предполагам интересува всички, е какви са измененията на крайните цени на електрическата енергията за битовите потребители, считано от 1 юли 2019 г. Изменението е както следва. За ЧЕЗ - 2,9%, за EVN - 2,97%, за ЕНЕРГО-ПРО - 2,8 %\", каза още председателят на КЕВР. ", "date": "2019.07.01", "title": "КЕВР намали скока на цената на тока от 1 юли "}
{"url": "http://www.cross.bg/putishta-pikochnite-pampers-1608097.html", "text": "/КРОСС/  Инфекциите на пикочните пътища са опасни за малки деца и възрастни хора. Началото им обикновено включва болка и други симптоми, които малчуганите не са в състояние да опишат.Възрастните е възможно да страдат от невродегенеративни проблеми, които намаляват чувствителността им в засегнатата зона. Освен това е трудно да се получи проба за тестове от индивиди, които носят памперси.Водени от тази идея, инженери от университета \"Пардю\" са създали памперс с вграден сензор, който с точност открива наличието на инфекция на пикочните пътища, съобщава сайтът Медгаджет.Сензорът, поставен в стандартен памперс, отчита нитритите, които обикновено присъстват в урината на хора с инфекции на пикочните пътища. Устройството включва сензор на хартиена основа, батерии, които работят само при контакт с урина, прилежаща електроника и блутут предавател за пренос на данните.Смартфон или друго свързано устройство може да получава данни при всяка \"поява\" на урина в памперса. Точните стойности на нитритите се предават до две минути. ", "date": "2019.07.01", "title": "Сътвориха памперс, откриващ инфекции на пикочните пътища "}
{"url": "http://www.cross.bg/eood-proekt-ideen-1608106.html", "text": "/КРОСС/  Отворени са постъпилите 14 оферти в обществената поръчка за изработването на разширен идеен проект за над 46 км от АМ „Хемус\", след връзката с пътя Русе - Велико Търново в посока Търговище. Бъдещият изпълнител ще трябва да изработи разширен идеен проект и да направи пълни инженерно-геоложки проучвания и ПУП - Парцеларен план за участъка след връзката с път I-5 Русе - Велико Търново до пресичането с път II-51 Бяла - Търговище.  Обществената поръчка е в две обособени позиции:  В обособена позиция №1 е: „Изработване на разширен идеен проект за АМ „Хемус\" с извършване на пълни инженерно-геоложки проучвания и ПУП - Парцеларен план от км 222+000 (след пресичането с път I-5 Русе - Велико Търново до км 244+200 (след пътен възел „Горски Сеновец\", пресичане с път III-407 Полски Тръмбеш - Царевец). Дължината на участъка е 22,2 км. Индикативната стойност за изработването на проекта е 3 308 000 лв. без ДДС.  Отворените 7 оферти са на: •\t„Трафик Холдинг\" ЕООД; •\tОбединение ППМ - ИЙ КЕЙ ДЖЕЙ, в което са: „Проджект Планинг енд Мениджмънт\" ООД и „ЙИ КЕЙ ДЖЕЙ България Кънсълтинг Енджиниърс\" ЕООД;•\t„ВИА ПЛАН\" ЕООД;•\t„ИЛИЯ БУРДА\" ЕООД;•\t„ПЪТПРОЕКТ - 2000\" ООД;•\t„АЛВЕ КОНСУЛТ\" ЕООД;•\tОбединение „АМ ХЕМУС ТРИП 2019\", с участници: „ПЪТПРОЕКТ\" ЕООД, „ТРАНСКОНСУЛТ-22\" ООД, „РУТЕКС\" ООД и „ИНЖКОНСУЛТПРОЕКТ\" ООД. В обособена позиция №2 „Изработване на разширен идеен проект за АМ „Хемус\" с извършване на пълни инженерно-геоложки проучвания и ПУП - Парцеларен план от км 244+200 (след пътен възел „Горски Сеновец\", пресичане с път III-407) до км 268+209,46 (след пътен възел „Ковачевско Кале\", пресичане с път II-51 Бяла-Търговище)\", е участък от 24 км. Прогнозната стойност е 3 361 400 лв. без ДДС. Отворените 7 оферти са на:•\t„ИНЖКОНСУЛТПРОЕКТ\" ООД;•\tДЗЗД „АМ ХЕМУС-2016\", в което участват: „Рутекс\" ООД и „Контролс\" ООД;•\tОБЕДИНЕНИЕ „АВТОМАГИСТРАЛА ХЕМУС 2019\", с участници: „ВИА ПЛАН\" ЕООД, „АЛВЕ КОНСУЛТ\" ЕООД, „ПЪТПРОЕКТ 2000\" ООД, „ТРАФИК ХОЛДИНГ\" ЕООД и „ИЛИЯ БУРДА\" ЕООД;•\tОбединение „ИЙ КЕЙ ДЖЕЙ-ГЕГ-ХЕМУС\", в което са: „ИЙ КЕЙ ДЖЕЙ БЪЛГАРИЯ КЪНСЪЛТИНГ ЕНДЖИНИЪРС\" ЕООД и ГЕГ ГАБИНЕТЕ ДЕ ЕСТРЕТУРАС Е ЖЕОТЕКНИЕ;•\t„ТРАНСКОНСУЛТ-22\" ООД;•\tОбединение СИВЕН ТРЕТИ ДИЗАЙН, с участници: „Сивен Дизайн Сървисис\" ООД и ТРЕТИ (3ТИ) Проджети Италия - Инженерия Интегра С.п.а;•\t„Пътпроект\" ЕООД; Времето за изработване на разширените идейни проекти е 150 календарни дни.", "date": "2019.07.01", "title": "14 оферти за изработването на проект на участък от магистрала Хемус"}
{"url": "http://www.cross.bg/stranata-vinetki-prodazhba-1608104.html", "text": "/КРОСС/  С цел облекчаване на трафика и намаляване на възможността за образуване на опашки на влизане в България през активния летен сезон е увеличен капацитетът за продажба на електронни винетки на ГКПП „Калотина\". Там вече има 6 терминала за самообслужване. Увеличени са и вече са три гишетата за продажба, на които освен с карта, плащане може да бъде направено и в брой. На ГКПП „Капитан Андреево\" броят на терминалите за самообслужване също е увеличен. Това стана ясно на днешната среща на министъра на регионалното развитие и благоустройството Петя Аврамова с посланика на Република Турция у нас Хасан Улусой. В нея участваха също заместник-министрите Николай Нанков и Деница Николова, началникът на кабинета на министъра Весела Начева-Кръстева и Иван Досев - член на УС на Агенция „Пътна инфраструктура\".Заместник-министър Нанков информира д-р Улусой, че винетки могат да бъдат купени в дистрибуторската мрежа, на бензиностанции, чрез мобилно приложение и с СМС. Те могат да бъдат закупени онлайн предварително и да се активират от деня на влизане на пътуващите в страната ни, стана ясно още по време на срещата.Регионалният заместник-министър обърна внимание, че в страната ни има нов контролен орган - служители на Националното тол управление контролират спазването на Закона за пътищата и купуването на винетки. В страната ни предстои да бъде внедрена тол система за тежкотоварните автомобили, в резултат на което винетките за превозни средства над 3,5 т ще отпаднат и те ще плащат тол такса за изминато разстояние.С ускорени темпове се изпълняват програмите „България - Турция\" и „Черноморски басейн\", отбеляза зам.-министър Николова. Тя информира, че се очаква сключването на 34 нови договора за над 10 млн. евро по програмата за трансгранично сътрудничество с южната ни съседка. Работи се и по подготовката на следващия програмен период. Обсъжда се включването на няколко стратегически проекта, които да се изпълняват от двете страни на границата.Министър Аврамова коментира, че се разчита на съдействието на турското посолство в България, което чрез своите канали може да съдейства за по-добрата информираност на своите граждани, така че да пътуват по-комфортно през територията на страната ни.Установените добри контакти и сътрудничество създават условия да работим за по-нататъшното развитие на двустранните отношения в дух на разбирателство и взаимна изгода между България и Турция, коментира регионалният министър.Двете страни имат много допирни точки, по които да си сътрудничат, като регионално развитие, благоустройство, инфраструктура, заяви от своя страна д-р Улусой.Нашата основна цел е да изградим добра инфраструктура, за да улесним гражданите и бизнеса, заключи министър Аврамова.", "date": "2019.07.01", "title": "Увеличен е капацитетът за продажба на електронни винетки на ГКПП „Калотина“"}
{"url": "http://www.cross.bg/printzesa-dayana-godini-1608101.html", "text": "/КРОСС/  Принцеса Даяна има аристократичен произход, идващ от кралско потекло Стюарт. Родена е на 1 юни 1961 г. в графство Норфолк, Англия. Тя ще остане не само в историята на света, но и в историята на модата. Като принцеса на Уелс, Лейди Ди направи истинска революция в кралската мода. Неповторимият й стил няма как да бъде забравен.На 31 август 1997 г. Даяна загина при автомобилна катастрофа в тунел в Париж, заедно с Доди ал Файед и техния шофьор. С години се обсъждаше дали смъртта й е била нещастен случай, или убийство. Днес тя щеше да навърши 58 години. По случай рождения й ден решихме да ви припомним как изглеждаше неповторимата принцеса.1. Преди да стане принцеса, тя работила в детска градина. Преди това била бавачка2. Тя мечтаела да стане балерина, но ръстът й попречил3. В началото с принц Чарлз се е срещала сестрата на Даяна. Именно така бъдещата принцеса се запознава и сприятелява с него4. На 19 години тя се сгодява за принца. А на 20 се омъжва за него.5. Тя е първата в историята на Двора, която отказва да произнесе частта за послушание на мъжа в сватбената си клетва. Втората е Кейт Мидълтън.6. Тя иска нормално детство за децата си и често ги води в Дисниленд, клиники за болни от СПИН и приюти за бездомни.7. Тя беше изключително щедра и участваше в различни благотворителни дейности.8. Когато брат й Чарлз тръгнал на училище, тя не можела да се съсредоточи върху своите уроци, защото се безпокояла за него.9. Тя не била добра ученичка. Два пъти не успявала да вземе изпитите си за диплома и често се шегувала с \"лошото\" си образование.10. Тя ненавиждала диадемата си. От нея я боляла глава. ", "date": "2019.07.01", "title": "Днес принцеса Даяна щеше да навърши 58 г."}
{"url": "http://www.cross.bg/avtobys-putya-kola-1608100.html", "text": "/КРОСС/  Автобус с 57 деца от София и кола се удариха на пътя Бургас-Карнобат, научи NOVA. Инцидентът е станал около 14:00 часа.Автомобилът е с чуждестранен регистрационен номер.Няма пострадали. Автобусът е спрян и се преценява дали може да продължи пътя си. Децата изчакват.Очаквайте подробности ", "date": "2019.07.01", "title": "Автобус с 57 деца и кола катастрофираха между Карнобат и Бургас"}
{"url": "http://www.cross.bg/petya-film-glyharcheta-1608102.html", "text": "/КРОСС/  „Космонавт без сливици не може\". Така започва разказът на Петя Ангелова.Тя мечтае да лети в космоса. Но съдбата обича да ни напомня, че това, което искаме невинаги е най-доброто за нас. Така неведомите пътища ще я отведат до една награда, която тя никога не е очаквала.Нейният филм „Вино от глухарчета\" спечели наградата North Beach American Film Festival за най-добър експериментален филм. Как се стига до такова признание, за трудностите, вдъхновението и това, което научаваш за себе си, докато преодоляваш трудности, Петя разказва за Vesti.bg и Вдъхновените.След като се отказва от мечтата да стане космонавт, пътят на Петя изглежда предопределен. Първо завършва езикова гимназия в родния й Пловдив, а след това записва специалност Международни икономически отношения.Разликата между случайност и предопределеност обаче ще се окаже решаваща за професионалния й път. Една среща ще отведе Петя в телевизията. „И така до сега...С няколко филма, над 600 предавания като режисьор и водещ.\" Така се стига до последния й филм „ Вино от глухарчета\", който не остава незабелязан.Петя обаче признава, че трудностите по пътя не са били никак малко.„Първо, никак не беше лесно да се намери финансиране на проекта\", разказва Петя. „Да правиш филм с малко средства и почти сам не е лесно...\" Колкото и невероятно да звучи, Петя пътува сама из Щатите, за да снима и, разбира се, разчита на помощ от най-близките. „Брат ми живее в САЩ и много ми помогна морално, финансово и дори беше оператор на част от филма. Лентата е заснета в САЩ. Пътувах сама, бях освен всичко друго и оператор.\"Вино от глухарчета\" на Рей Бредбъри ще се окаже крачка напред за Петя към големия успех.„Книгата на Рей Бредбъри е изключително красива и вдъхновяваща\", споделя Петя и допълва: „Там открих собствената си представа за това как трябва да гледаш на живота, на пътуването през времето, което имаш, на живота като пътуване.\"Хармония между това, за което мечтаем и живота, който живеем. Това иска да покаже Петя с нейния филм.„Вино от глухарчета\" е филм, който цели да покаже, че смисълът на пътуването е да хармонизираш въображението си с реалността - вместо да мислиш как нещата могат да бъдат, да ги видиш такива, каквито са. Да покаже, че една дестинация никога не е място, тя е нов начин да видиш нещата\", разказва още режисьорката.„Амбицията на този филм е да покаже колко много има да се открие,  да се въобрази и да се изпита в страната на неограничените възможности или в която и да е друга страна,  да покаже важността на нещата които правим за първи път.Да документира онези важни и запомнящи се случки, които по късно се превръщат в легенди. Да покаже умението да успееш да сграбчиш онзи крехък, нежен миг и да го запечаташ в бутилка\", разрива още за Вдъхновението си Петя. Тя го намира в „красивото, доброто, божествената частица във всичко и всеки. Таланта на другия. Самият живот.\"Явно погледа на Петя за живота се оказва вдъхновяващ за журито на кинофестивала North Beach American Film Festival.„Изпратих филма „Вино от глухарчета\" и когато ми съобщиха, че е номиниран да се състезава за голямата награда бях изключително щастлива. Само по себе си това е голям успех за българското кино, за България. Това да грабна наградата за най- добър филм съм си го мечтала, но не мислех, че ще я присъдят на неизвестна за тях българка. И о, чудо! Наградата е моя! Явно е, че филмът е добър. Най- добрият на фестивала.\"Петя споделя, че това е най-големият връх в кариерата й до този момент.Премиерата на „Вино от глухарчета\" за българската публика ще се случи на 17 септември от 20:30 на Римския стадион по време на Празниците на Стария град в Пловдив.Петя благодари на преподавателите си от Нов български университет: проф. Людмил Христов, който е и консултант на проекта; проф. Марияна Евстатива-Биолчева, проф. Светла Христова, проф. Божидар Манов, проф. Иван Георгиев-Гец, който ни напусна през 2015 година.Докато снима филма Петя открива за себе си, че може да се справи с много повече трудности, отколкото е очаквала. А ние можем само да си припомним как да затворим лятото в бутилка, така че да открием вдъхновението, дори в дните, които не са толкова светли. ", "date": "2019.07.01", "title": "Българка спечели престижна награда за кино в САЩ"}
{"url": "http://www.cross.bg/sistemata-mart-taksi-1608090.html", "text": "/КРОСС/  Тол системата ще стартира най-късно на 1 март 2020 година, според законови промени, внесени в Народното събрание. Това обяви депутатът от ГЕРБ Александър Ненков. По думите му, при техническа готовност и постигнато разбирателство с бранша търговската експлоатация на системата може да започне и по-рано, а 1 март е крайният срок.В момента Законът за пътищата предвижда събирането на пътни такси за изминато разстояние, а не за време, за камионите и автобусите да започне на 16 август т.г.След остро недоволство от страна на превозвачите срещу обхвата и предложените преди едва по-малко от три месеца тарифи, стартът на тол системата се отложи. На среща при премиера Бойко Борисов се взе решение от 16 август да се проведат най-малко три месеца реални тестове, а след това да се определят окончателните обхват и такси. Това решение налага и внесените днес законови промени.Миналата седмица стана ясно, че ще бъдат толувани не повече от 6000 километра.По договор обаче компанията изпълнител „Капш\" трябва да изгради инфраструктура на 10 800 километра. Това означава, че над 40 процента от инфраструктурата на тол системата първоначално няма да се използва, въпреки че ще бъде изградена. ", "date": "2019.07.01", "title": "Тол такси на пътя ще ни събират от март 2020 г. "}
{"url": "http://www.cross.bg/godini-kraii-ydaviha-1608089.html", "text": "/КРОСС/  Трима души се удавиха по Южното Черноморие, съобщиха от полицията.48-годишна бургазлийка е загубила живота си край Иракли. Инцидентът е станал на 30 юни. Загиналата е влязла на поне 40 метра навътре в морето, уточниха от МВР.Оттам съобщават за друга трагедия през същия ден - на плажа до къмпинг \"Делфин\". Там се е удавил мъж на 44 години от Пловдив.Тялото му е откарано за аутопсия в Бургас. В късния следобед, пък е получено съобщение за трети удавен човек - този път край поморийската местност \"Косата\". Касае се за мъж от София на 64 години.Тялото му е открито от граждани на ивицата пред почивна станция. ", "date": "2019.07.01", "title": "За един ден: Трима души се удавиха по Южното Черноморие "}
{"url": "http://www.cross.bg/radev-dalien-sreshtata-1608092.html", "text": "/КРОСС/  Със среща с министър-председателя на Китайл Ли Къцян в глад Далиен започна държавното посещение на президента Радев.Мястото на срещата не е случайно - от днес до сряда именно в Далиен се провежда \"Летният Давос\" - Световният икономическо форум се мести от зимния курорт Давос в Далиен за тридневен маратон от срещи и дискусии - във фокуса са срещите е безпрецедентната технологична промяна, която застига всички страни по света, също и глобалното затопляне, геополитическата несигурност и нарастващата финансова неравнопоставеност.Над 1800 световни лидери от правителствения сектор, бизнеса, гражданските общества, академичните среди и сферата на изкуствата, се събират в крайбрежния китайски град Далиен за срещата, чийто най-важен ден е утре и на който президентът Радев ще присъства.Първата официална среща на президента с китайския министър-председател Ли Къцян завърши. На срещата бе обсъден план за основните насоки за развитие на българо-китайските отношения.В рамките на държавната визита на президентът Румен Радев в Китай ще се проведат и икономически форуми с участието на български и китайски компании и институциите, насърчаващи диалога между деловите среди. ", "date": "2019.07.01", "title": "Радев: За нас Китай е първостепенен партньор от изключително значение "}
{"url": "http://www.cross.bg/katzarski-dimitur-beshe-1608091.html", "text": "/КРОСС/  Зам.- кметът по строителство, жилищна политика и общински имоти Димитър Кацарски  беше отстранен от длъжност със заповед на Иван Тотев. Мотивите за уволнението на Кацарски, според пловдивския кмет, са новите предизвикателства пред Общината.В кратко съобщение на общината се допълва: \"Благодарим на инж. Димитър Кацарски за съвместната работа през изминалите години.\"Функциите на Кацарски поема главният инженер Йордан Калев.Припомняме, че Димитър Кацарски, Иван Тотев и кметът на район \"Западен\" Димитър Колев  бяха обвинени за изграждането на градския зоопарк, тъй като възложили строителството не с обществена поръчка, а с пряко договаряне. Според прокуратурата така общината е била ощетена с близо 690 хиляди лева. Преди по-малко от година обаче делото срещу тримата беше върнато от Апелативния специализиран наказателен съд в прокуратурата и така беше дадена зелена светлина за строеж на пловдивския зоопарк.Димитър Кацарски заема зам.-кметския пост от 7 ноември 2011 година. Преди това той е започнал кариерата си като офицер от строителни войски в ГУСВ, след това е бил собственик на фирма \"Калдис\" ЕООД и директор на РДНСК Пловдив, преди да заеме зам.-кметския пост. ", "date": "2019.07.01", "title": "Кметът на Пловдив уволни дясната си ръка"}
{"url": "http://www.cross.bg/monitori-monitorite-dava-1608086.html", "text": "/КРОСС/  LG стартира кампания в Spotify под името Born to be Wide. С нея компанията цели да промотира своите премиум монитори. LG са лидер при широкоекранните монитори на пазара с 21:9 или по-широки дисплеи в много страни, включително и България. Със специален плейлист те таргетират офис служителите, както и геймърите, които да се възползват от предимствата на UltraWide, мониторите, създадени специално за тях.Посланието на LG е, че UltraWide мониторите са толкова широки, колкото обширен е и изборът от музика в Spotify, на която се радват меломаните в България. LG избира този канал, тъй като много често геймингът и работата пред компютъра, вървят ръка за ръка със страхотна музика.Разбира се, плейлистите са организирани в две отделни групи: OFFICE (офис компилации) и GAMER (подходящи тракове за феновете на игри). Във всяка категория има по девет плейлиста, които покриват всякакви настроения. Пример за това е един от плейлистите в OFFICE, създаден за да ви възстанови след тежка среща в офиса. Или такъв, който дава страхотно начало на деня или ви дава сили да се справите с работата, когато колегите около вас са в летни отпуски, или помага, когато седмицата е тежка. Геймърите могат да избират плейлисти, вдъхновени от някои от най-популярните игри и жанрове.Кампанията показва на потребителите, че LG знае какви са предизвикателствата, пред които се изправят всеки ден.Затова им дава отдушник, с който денят да бъде още по-приятен и лек като по този начин допринасят за повишаване на работоспособността, както и настроението, когато потребителите използват продуктите на LG.„Новата ни инициатива има за цел да заобиколи стандартните канали за комуникация и медии, които използват компаниите за електроника. В тях маркетинга надделява значително\", заяви Естер Оремус, регионален маркетинг мениджър, отговаряща за IT продукти в LG. И допълни, че дизайнът на UltraWide мониторите има позитивен ефект върху работния процес, толкова, колкото и правилната музика. „Кампанията ни има за цел не само да създаде позитивно възприятие към продуктите ни, но и наистина да бъдем полезни за нашите потребители\", каза още тя.  ", "date": "2019.07.01", "title": "LG представя своите премиум монитори с кампания в Spotify"}
{"url": "http://www.cross.bg/berkovitza-avramova-poseti-1608094.html", "text": "/КРОСС/  Министърът на регионалното развитие и благоустройството Петя Аврамова ще посети Берковица утре, 2 юли.В  11 часа тя ще присъства на откриването на водопровод за минерална вода от с. Бързия до гр. Берковица.Церемонията ще се състои в парк „Св. Георги Победоносец\". ", "date": "2019.07.01", "title": "Министър Аврамова ще посети Берковица   "}
{"url": "http://www.cross.bg/borisov-predsedatel-nyama-1608099.html", "text": "/КРОСС/  Премиерът Бойко Борисов нарече \"глупости\" имената и слуховете, които излизат от кулоарите на Европейския съвет, продължил близо денонощие и отложен за утре заради липсата на резултат. Борисов подчерта, че няма взети решения, няма и гласувания.\"Глупостите, които излизат, няма да коментирам - няма гласуване, няма каквото и да било\", каза той по повод спекулациите с различни имена, в това число информацията за номинация на Кристалина Георгиева начело на Европейския съвет.  Борисов даде да се разбере, че българската финансистка, която сега заема висока директорска позиция в Световната банка, е предлагана за различни постове в ЕС - и за шеф на Европейския съвет, и за председател на ЕК, и \"за главнокомандващ\", но на нея й отива постът на председател на Европейската комисия.\"Представете си, което е много вероятно, страните от Западните Балкани да не бъдат поканени (за преговори за присъединяване към ЕС). Тогава косовари, албанци, македонци, сърби, казват \"заради българката не стана\", изясни резервите си премиерът.Премиерът уточни, че се е предлагало българин да бъде назначен за върховен представител на ЕС по външната политика и сигурността, но той не приема този вариант, защото би изключил шанса да имаме свой еврокомисар.\"Тази тема на мен не ми е интересна, защото така губя комисар\", заяви Борисов, като обясни, че предпочита страната ни да запази \"реален ресор\" в ЕК. По този повод Борисов изтъкна, че правителството държи на Мария Габриел и ще издигне отново кандидатурата й, защото тя е доказан еврокомисар.\"Вчера говорих с нея, преди малко пак се чух, следим движението. Кристалина е за поста председател на ЕК. Тя има прекрасна работа в Световната банка. Тя не е без работа и да й търсим пост за Кристалина. За нея има смисъл и затова доста колеги са я вдигнали за поста на ЕК\", заяви пред медиите в Брюксел Борисов.Преговорите за възловите постове в ЕС продължават утре, обяви след днешния неуспех Доналд Туск.\"Все още нямаме решение за председател на Европейската комисия. Не сме спали, не сме си ходили - това са вече 40 часа. Продължаваме утре в 11 часа. Засега се обсъжда коалиция между ЕНП и социалдемократите - Франс Тимерманс да е председател на Еврокомисията, а Манфред Вебер на Европарламента\", обяви Борисов. Той подчерта, че ще се правят компромиси от ЕНП.\"Все още нямаме решение за председател на Европейската комисия. Не сме спали, не сме си ходили - това са вече 40 часа. Продължаваме утре в 11 часа. Засега се обсъжда коалиция между ЕНП и социалдемократите - Франс Тимерманс да е председател на Еврокомисията, а Манфред Вебер на Европарламента\", обяви Борисов. Той подчерта, че ще се правят компромиси от ЕНП. ", "date": "2019.07.01", "title": "Борисов: Кристалина Георгиева не е без работа, за да й търсим пост"}
{"url": "http://www.cross.bg/turg-dali-fandukova-1608093.html", "text": "/КРОСС/  Столичният кмет Йорданка Фандъкова все още не е сигурна дали общината ще участва в новия търг за придобиване на къщата на Пейо Яворов.Това стана ясно от нейно изявление по темата, ден след като заместник-кметът по култура Тодор Чобанов заяви за Дарик, че този път общината ще участва в наддаването за къщата. Фандъкова потвърди намерението на местната власт да превърне имота от частна в публична собственост, но не е сигурно, дали това ще се случи по време на този търг. „Търсим варианти - дали ще бъде на този търг, или на следващ. Видяхте, че нашата стратегия е успешна, защото доста голям беше натискът да участваме още на първия търг. Знаете, че аз поисках да се изясни собствеността и да бъде безспорно доказана, за да нямаме проблеми, но въпросът е и финансов. От 1.6 млн. при първия търг сега цената слезе на 1.2 млн. Така че ще преценим много внимателно стратегията. Да можем да придобием тази знакова сграда и в същото време това да не става за сметка на по-висока цена\", посочи Фандъкова.Столичният кмет обясни, че все още искат да проучат въпроса.„Разбира се, заместник-кметът по култура има задачата да следи внимателно. Напълно споделям неговото желание на всяка цена да придобием тази знакова за културата на града ни сграда, но със сигурност трябва да сме внимателни\", допълни тя. ", "date": "2019.07.01", "title": "Съдбата на къщата на Яворов остава неясна"}
{"url": "http://www.cross.bg/vodach-proverka-heroin-1608081.html", "text": "/КРОСС/ В ранните часове на 30 юни  при рутинна полицейска проверка униформени установяват водач с неадекватно поведение.  При полевия тест се става ясно,че водачът е употребил амферамини. А последвалата проверка на микробуса установява тайник с двойно дъно, в което полицията открива 110 пресовки или около 55кг хероин с чистота около 50%. Стойността на дрогата е между 2 и 5 млн. лв. Задържан е 47-годишен водач от Област Търговище за 72 ч. Прокуратурата е поискала постоянен арест на мъжа.", "date": "2019.07.01", "title": "Задържаха 55 кг. хероин за милиони в района на Бургас"}
{"url": "http://www.cross.bg/hawtin-solar-kalkbrenner-1608078.html", "text": "/КРОСС/ Започна обратното броене до фестивала за електронна музика, познат и обичан от хиляди българи и чужденци. Единственият SOLAR за годината, който ще се проведе на летище София кани две легенди и обещава едно по-различно парти за ценители. Paul Kalkbrenner, Richie Hawtin и Liubo Ursiny ще се качат зад изградения пулт в нощта на 6 юли (събота) по покана на YALTA CLUB.Точно след шест дни ще танцуваме и ще чуем специaлния DJ сет на легендарния Paul Kalkbrenner. Диджеят, свирил пред 400 000 души на 25 годишния юбилей от падането на Берлинската стена, изиграл ролята на Ickarus във филма Berlin Calling и автор на саундтрака към филма \"Sky and Sand\" идва за първи път в България. Феновете, които го чакат от години, най-накрая ще могат да се докоснат до изпълнените му с енергия композиции - на живо.Не само, че ще имаме удоволствието да посрещнем Kalkbrenner за първи път в София, но заедно с него ще бъде и още една световна водеща фигура в електронната музика - Richie Hawtin. Той е Plastikman, собственик на лейбълите Plus8 и Minus, както и създател на партитата ENTER и се завръща в България за най-мащабното събитие за годината. Последно видяхме Hawtin по време на новогодишния INTERSOLAR 2019, където канадецът за пореден път взриви публиката с динамичния си сет.Вечерта няма да мине и без участието на Liubo Ursiny, който през годините е делил сцена с имена като Chris Liebing, Hernan Cattaneo, Danny Howells, Richie Hawtin и Dubfire.Паркът на летище София, където посрещнахме първото юлско слънце по време на SOLAR Morning 2018 се доказа като една по-различна парти локация, носеща лятно настроение и несравним фестивален дух. Специално изградена сцена, светлинни и визуални ефекти очакват гостите на най-очакваното събитие, тази събота.Купи билети за SOLAR в парка на летище София в OMV, YALTA CLUB и в мрежата на Eventim.bgПовече информация можете да намерите на официалната страница във Facebook, както и на yaltaclub.com.  ", "date": "2019.07.01", "title": "Остават шест дни до SOLAR с Paul Kalkbrenner и Richie Hawtin"}
{"url": "http://www.cross.bg/obvinenie-tochno-premier-1608083.html", "text": "/КРОСС/ Чувствам се поласкан, че докато е на важен форум в Брюксел, премиерът Борисов е намерил сили и време да коментира БСП, пленума на партията ни и, разбира се, анонимно, и мен. Правил го е много пъти и, от съобразяване или от страх, все е пропускал точно името ми, макар да е знаел прекрасно за кого и за какво  говори. По този повод се обръщам директно към него.  Г-н премиер, вие никак не обичате да ви подвеждат. Още повече вашите лични аватари. Ама те точно това правят! При това рискуват вашата полунеопетнена съдебна репутация да пострада /очевидно не държите репутацията ви  на политик да е чиста/.     Затова ви доверявам една несправедливо опазена от вас „тайна\": съдебното дело срещу мен вече е затворено. Окончателно и необратимо.  Причината се нарича „влязло в сила съдебно решение\". Невинен напълно съм след абсурдни и нелепи обвинения. Толкова абсурдни, че дори самото държавно обвинение се отказа да обжалва оправдателната присъда спрямо мен, произнесена на първа инстанция. И така съдебното решение стана окончателно и влезе в сила.Премиерът не е длъжен да има юридическа грамотност на висота, затова, ако е нужно, нека някой му обясни какво значи това.  Нека някой му разтълкува що за абсурдност е имало в едно обвинение, след като държавното обвинение в лицето на прокуратура се е отказало да протестира оправдателната присъда след първа съдебна инстанция. Затова си позволявам съвета: Направете го, г-н премиер, ако искате и в джипа на разходка се заснемете как ви обясняват казуса, но не се поддавайте на такива заблуди. След това, ако искате уволнявайте за коварно невярна информация, дадена ви уж да направите актив от нея. Що са ви такива аватари, дето ще ви носят само гафове и товари.В този смисъл силно се надявам да проявите като партия и лидер очаквана съпричастност и да помогнете финансово на онези свои партийни /или полупартийни/ пилигрими, които си позволиха неграмотно и в опасно хъшлашко бръщолевене да лепят без умора етикети и оценки върху името ми последните две години. На тях ще им се наложи да имат партийна финансова подкрепа скоро, след като се окажат подсъдими по обвинения в клевета.", "date": "2019.07.01", "title": "Манол Генов:  Премиерът да не вярва безрезервно на аватарите си, подвеждат го с недостоверна  информация "}
{"url": "http://www.cross.bg/avtomobili-dvizhenieto-spirat-1608082.html", "text": "/КРОСС/ Причината за въведената временна организация е засиленият и в двете посоки трафик, както и ремонтните дейности в района на 12 км на магистралата. Полицейските екипи са на място и подпомагат движението на леките автомобили, като регулярно - на всеки 30 минути, спират движението на тежкотоварните.От пътна полиция  препоръчват на излизащите от София ползването на  обходен маршрут:  Нови хан -  Вакарел -  АМ „Тракия\" ", "date": "2019.07.01", "title": "  На всеки 30 минути на софийска територия на АМ „Тракия“ се спират товарните автомобили   "}
{"url": "http://www.cross.bg/mihaiilov-georgi-prestuplenie-1608080.html", "text": "/КРОСС/ Главният прокурор Сотир Цацаров сезира повторно 44 - то Народно събрание с искане за даване на разрешение за възбуждане на наказателно преследване на народния представител Георги Михайлов - за извършено от него данъчно престъпление. На 08.11.2018 г.  главният прокурор Сотир Цацаров внесе в Народното събрание искане за снемане имунитета на Георги  Михайлов за безстопанственост и сключване на неизгодни сделки в качеството му на изпълнителен директор на „СБАЛХ\"ЕАД. На 09.11.2018 г. Михайлов даде съгласието си за възбуждане на наказателно преследване срещу него. На 13.11.2018 г. Софийска градска прокуратура образува наказателно производство за престъпления, извършени Михайлов, а на 22.11.2018 г.  главният прокурор възложи разследването да се проведе от Национална следствена служба. На 26.06.2019 г., под ръководството на Софийска градска прокуратура, следовател от Национална следствена служба привлече като обвиняем народния представител Георги Михайлов за безстопанственост /престъпление по чл. 219 ал. 4 вр. ал. 1 от НК/ и му взе мярка за неотклонение „Гаранция в пари\" в размер на 15 000 лв. Наказателната отговорност на Михайлов е ангажирана за това, че в периода   31.07.2015 г. - 18.04.2017 г. в гр. София като длъжностно лице - изпълнителен директор на „Специализираната болница за активно лечение на хематологични заболявания\" /„СБАЛХЗ\"/ ЕАД, не е положил достатъчно грижи за ръководенето, управлението, стопанисването и запазването на повереното му имущество и за възложената му работа, от което са последвали значителни щети за предприятието - „СБАЛХЗ\" ЕАД, в размер на 164 106 лв., като престъплението е в особено големи размери и представлява особено тежък случай. Въпреки задълженията си за законосъобразното управление на финансите на „СБАЛХ\" ЕАД по Закона за финансово управление и контрол в публичния сектор и Закона за лечебните заведения, обвиняемият Михайлов е извършил парични плащания без правно основание в полза на дружеството „Екофарм\" ЕООД в общ размер на 164 106 лв., въз основа на две фактури, издадени след изтичане срока на договора с „Екофарм\" ЕООД. Разследването по досъдебното производство продължава и се събират доказателства и за други престъпни деяния против стопанството/ чл. 219 - 220 НК/. В хода на разследването са събрани доказателства и за извършено от Георги Михайлов данъчно престъпление. Те са дали основание на наблюдаващия прокурор при СГП да приеме, че са достатъчни, по смисъла на чл. 219, ал. 1 НПК, за привличане на  Георги Михайлов към наказателна отговорност и за престъпление по чл. 255 ал. 1 предл. 1 и 2 т. 2 предл. 2 вр. чл. 26 ал. 1 от НК.Главният прокурор повторно е сезирал Народното събрание за даване на разрешение за възбуждане на наказателно преследване на Михайлов за извършено данъчно престъпление, тъй като даденото от него писмено съгласие, на основание чл. 70, ал. 2 от Конституцията на Република България, не включва разследването и привличането към наказателна отговорност за извършено от него престъпление по чл.  255 ал. 1 предл. 1 и 2 т. 2 предл. 2 вр. чл. 26 ал. 1 от Наказателния кодекс. Тълкуването, дадено в Решение № 10 от 27.07.1992г. по к. д. № 13/92г. на Конституционния съд на Република България предпоставя повторното   сезиране на Народното събрание, с оглед статута на Георги Михайлов на народен представител.  ", "date": "2019.07.01", "title": "Цацаров поиска имунитета на депутат заради безстопанственост"}
{"url": "http://www.cross.bg/gradysa-slunchevo-dyha-1608087.html", "text": "/КРОСС/  През нощта ще бъде ясно и почти тихо. Утре ще е слънчево, след обяд - горещо. Ще духа слаб до умерен южен вятър.Жълт код за опасно време и високи температури е обявен в цялата страна. Градусите ще продължат да се повишават, като максималните ще бъдат предимно между 34 и 39 градуса, в София - около 34 градуса, сочи прогнозата на НИМХ. По Черноморието ще бъде подходящо за туризъм. Ще бъде слънчево и топло. Ще духа до умерен южен вятър. Вълнението на морето ще бъде 1-2 бала. Температурата на морската вода ще бъде 26-27 градуса. Максималните температури ще бъдат 29-30 градуса.Над планините ще бъде слънчево. Ще духа умерен, по високите и открити части - временно силен вятър от изток-североизток. Температурите ще се повишат още и максималната на височина 1200 м ще бъде около 28 градуса, на 2000 м - около 22 градуса.В сряда ще се задържи горещо, с максимални температури 34-39 градуса. Ще бъде слънчево, но по-късно след обяд ще се развие купеста облачност, по-значителна над северните и планинските райони.На отделни места ще превали краткотраен дъжд, придружен с гръмотевици. Възможни са локални интензивни явления и градушки.Вятърът за кратко ще се ориентира от северозапад, до вечерта ще се обърне от север-североизток и с него в четвъртък температурите ще се понижат, като максималните ще бъдат предимно между 29 и 34 градуса. Въздушната маса над страната ще е неустойчива.Над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни извалявания и градушки, с по-голяма вероятност в Северна България и планинските райони.", "date": "2019.07.01", "title": "Жега до 39 градуса във вторник, после идва дъжд "}
{"url": "http://www.cross.bg/istoriya-bulgariya-ychebnitzite-1608079.html", "text": "/КРОСС/ - Политическа атака, безпрецедентна, каквато в най-мракобесните времена в България не е имало. Това, което се случва, е нещо ужасно. Едни световно неизвестни лица - онзи неподстриган журналист и някоя си Келбечева от Американския университет, искат да цензурират учебниците. Аз предлагам следното: излагам си научната продукция публично пред цяла България и тази госпожа да си изнесе своята и да видим кой кой е. Написал съм 12 учебника досега, от 1974 г. преподавам - от Силистра до Петрич имам учители мои студенти, от Видин до Свиленград. От една година пишем този учебник - създаването на учебник е адски трудна и сложна задача, но се появява да ни диктува какво да пишем някакъв журналист, който е световно неизвестен, не се знае какво му е образованието. И са си измислили тези двамата някаква служба по линия на министерството (кой им плаща?) - те извършват подготовката на учителите как трябва да се учи история в периода 1944-1989 г.! Като какви? Това е безпрецедентно - и Мусолини и Хитлер не са си позволявали такова нещо!- Това не са историци, това е помиярска история. Най-много ме дразни, че хора, които са завършили в \"братския Съветски съюз\", сега са най-големите противници на Русия и най-големи критикари. Аз работя по българо-съветските отношения от 1974 г., от цялата работа с учебниците съм най-засегнат. Но има поговорка: умните хора не се сърдят, те си правят изводи. Тотално загърбен е професионалният исторически подход.- Аз пиша периода 1978-1944 г., по моя период те не смеят нищо да кажат, защото нищо не знаят. Разберете, учебникът включва 1300 години история на България, има антична история, средновековна и т.н. Те там зъб не обелват, защото нищичко не знаят и не разбират. Аз не защитавам себе си и учебника на издателство \"Домино\", защитавам всичките си колеги. С изключение на един - доц. Стоянов на издателство \"Рива\". Той беше в Института за история, отиде в НБУ, а сега се изживява като Истината с голяма буква. Аз и него призовавам да покаже продукцията си и аз си показвам моята и да видим кой какво. Как така ще обижда той Жени Калинова или Искра Баева, проф. Огнянов, проф. Пламен Павлов, който е мой студент и е толкова талантлив човек! Над една трета от хората в авторските колективи на тези учебници са мои студенти. И трябва да ви кажа - това са най-талантливите. Високи професионалисти. Да се пише учебник е адски трудно и страшно отговорно. Това са отговорни хора, които не правят компромис със съвестта си, не внасят своите предпочитания в учебниците. Не може това правителство такова мракобесничество да върши. Трябва да кажа, че днешното ни поколение историци е на нивото на предходното, а у нас висшето образование започва с историята.От една година пишем този учебник, зарязах си научните изследвания, лично време губя, а някакви лаици тръгнали да ни обиждат. Ами, като си толкова кадърен, вземи напиши шести учебник. Как тези хора се самоназначиха за цензори? Такава цензура по никое време не е имало или ако е имало - тя е била малко по-интелигентна. Това сега е просташка работа.- Много изкривени неща се произвеждат. Колкото до фашизма, този термин ни го лепна Коминтернът и ние се скъсахме да повтаряме като папагали, че първото в света антифашистко въстание е септемврийското. Което е недостоверно и в моя раздел аз такива работи не съм писал. Не е уместно да ми говорят и за комунизъм, комунизъм в България и никъде не е имало - комунизмът е един идеал, който не е осъществен. Колегата, който е писал за този период в нашия учебник, е употребил термина \"държавен социализъм\". Има технология на писането на учебници, не може за периода на социализма да пишеш само за затвори, само за Държавна сигурност. Такива като този журналист Христов ходят по държавните архиви само това да четат и искат в целия раздел до 1989 г. да са само затвори и репресии. Не може така, имало е образование, култура, икономика и т.н.- Има ги, аз съм ги написал, но не може да се напишат така подробно, понеже за една година се учи цялата история на България. Как учителите ще се оправят, това не знам. Но ако пишем само едната страна на историята за всеки период, ще излезе накрая, че в България е имало само убийства. Имало ги е, и във ВМРО и т.н. Но в България има и модернизация, имаме толкова неща, които трябва да кажем! Дори за Освобождението - Варна и Шумен кога бяха освободени и присъединени към България? Нищо не се прави - само плакати, плакати, плакати.Но и нещо друго - събрала се някаква комисия да оценява учебниците. Абе, кажете кои хора са в тази комисия, с имената си да излязат, както аз излизам с името си. Някакви анонимници. Извинявайте, в България, докато не се научим да си ценим специалистите, нищо хубаво не ни чака.- След Х клас тези деца повече история не учат. Това е нивото, до което те достигат в отечествената история. А историята е в основата на цивилизацията. След това тези млади хора стават инженери, лекари, компютърни специалисти - и ако не си знаят отечествената история, тежко ни и горко!Източник: Дума ", "date": "2019.07.01", "title": "Проф. Людмил Спасов: Такава политическа помиярщина досега не е имало"}
{"url": "http://www.cross.bg/gergana-topalova-metra-1608085.html", "text": "/КРОСС/ Спортният талант на „Еврофутбол\" Гергана Топалова приключи с полуфинал американското си турне от тенис-турнири зад Океана. 19-годишната ни спортистка постигна три победи в основната схема в надпреварата в Денвър, Колорадо с награден фонд 25 00 долара, но малко преди финала отпадна от представителката на домакините Алекса Глач с 2-6 и 3-6. В първия кръг Гери победи квалификантката Саломе Дeвидзе от Грузия със 7-5 и 6-3, във втория разгроми друга американка Гейл Бродски с 6-1 и 6-1. След това се изправи срещу Петя Аршинникова, която също преодоля квалификационните кръгове, като я надигра с 2-1 сета - 3-6, 6-2 и 6-4. От 19-ти до 16-ти юни Гергана участва на турнира в Съмтър, Южна Каролина също на твърда настилка и с награден фонд от 25 000 долара. Там тя достигна до 1/8-финал, където загуби отново от американка, но този път от Наташа Субхаш с 2-6 и 6-7 (5).Американското турне на Топалова започна с турнир в Бетани Бийч, Северна Каролина, където отпадна в първи кръг.Резултатите на родната ни тенисистка й осигуриха прогрес с 54 места в световната ранглиста за жени и от 1-ви юли тя заема 454-о място. От 8-ми юли Гергана ще стартира на турнири в Европа.Друг Спортен талант на „Еврофутбол\" - Християн Стоянов грабна два златни медала от световните Гран при серии по лека атлетика за хора с увреждания в Тунис. На 28 юни Хрис спечели бягането на 800 метра с резултат 1.56:20 мин. Втори е Мануел Ернесто Джайме от Ангола с 2.00:29 мин, а е трети Надер Юфт от Ирак с 2.05:22 мин. През втория ден от състезанието в събота 21-годишният ни параатлет победи без проблеми в по-дългата дистанция - тази на 1500 метра с време 3.56:25 мин. Втори е Маруфьон Муродулоев от Узбекистан с 4.09:42, трети е анголецът Джайме с 4.09:84 мин. С тези си успехи Християн оглавява световната ранглиста в бяганията на 800 и 1500 метра за хора с увреждания в група Т46.„Еврофутбол\" желае много успехи на Спортните ни таланти!", "date": "2019.07.01", "title": "Спортният талант Гергана Топалова изкачи 54 места в световната тенис ранглиста"}
{"url": "http://www.cross.bg/plovdiv-aviatzionna-bomba-1608084.html", "text": "/КРОСС/ Военнослужещи от Сухопътните войски унищожиха днес, 1 юли, 50-килограмовата авиационна бомба, открита в петък в Пловдив. Невзривеният боеприпас бе унищожен на учебен център „Червен\". Той бе открит на 28 юни при изкопни работи до бл. 151 в ж.к. „Тракия\" в Пловдив и представлява силно корозирала 50-килограмова осколъчна авиационна бомба, без взривател и маркировка. Формированието за овладяване и /или преодоляване на последствията от бедствия от състава на 91-и инженерен батальон за обща поддръжка - Пловдив, което обезвреди боеприпаса, е с ръководител старши лейтенант Юлиан Кьолов.", "date": "2019.07.01", "title": "Сухопътни войски унищожиха авиобомба, открита в Пловдив"}
{"url": "http://www.cross.bg/kmetut-protzenta-transport-1608088.html", "text": "/КРОСС/  Заплатите на водачите в градския транспорт да бъдат увеличавани с 10 процента през следващите три години. За това се договориха днес ръководството на Столичната община, на транспортните дружества, както и лидерите на двата най-големи синдиката, на среща в Столичната община. Програмата за поетапно увеличаване на доходите на шофьорите се очаква да бъде разгледана на следващото заседание на Столичния общински съвет, което ще се състои на 11 юли. Ако се приеме, то ще влезе в сила от 2020 година.На брифинг след срещата кметът на София Йорданка Фандъкова припомни, че от 1 февруари тази година заплатите на всички работещи в четирите общински транспортни дружества /\"Столичен автотранспорт\", \"Столичен електротранспорт\", \"Метрополитен\" и ЦГМ/ бяха увеличени с 10 процента.А от 21 април е постигнато споразумение за увеличаване с още 10 процента на заплатите на водачите в автотранспорта, електротранспорта и метрото. Заплатите на водачите тази година са увеличени с общо 20 процента със средства от бюджета на Столичната община, посочи кметът. Това е един много сериозен скок в резултат на тежки и продължителни преговори, посочи Фандъкова.Тя припомни, че още през март е постигната договореност за начало на обсъждането на тригодишно споразумение с цел да се даде преспектива на хората и да привличаме повече желаещи да работят в системата на градския транспорт. Това е целта - да има повече хора, които желаят да работят тази работа, резултатие са налице, коментира кметът. Вече имаме тенденция за привличане на нови водачи в автотранспорта, въпреки че все още недостиг същестувава. При напуснали 42 шофьори имаме 97 новопостъпили, информира кметът.Слав Монов, директор на \"Столичен автотранспорт\" съобщи, че се наблюдава устойчива тенденция към нарастване на заплатите в сектора. Средната брутна работна заплата за водачите в автотранспорта за януари е била 1800 лв., за февруари - 1900 лв., за март средната заплата минава границата от 2000 лв. През април и май брутните заплати вече са 2200 и 2300 лева за водач, което значи \"чисто\" 1800 лв., поясни Монов.Той каза, че след приемането на тригодишната устойчива програма за нарастването на доходите с 10 процента всяка година с натрупване, заплатите ще се увеличат с над 30 процента в следващите три години в целия транспортен сектор.Кметът Фандъкова изтъкна, че продължава работата по основната визия, по която общината работи и променя града, а именно - по-добра среда, по-зелен град, по-чист въздух. Усилията ни бяха насочени към подобряване и модернизация на наземния транспорт, към разширението на метрото.Само в последните няколко месеца бяха пуснати в движение 170 нови автобуса, припомни кметът. Тя информира, че предстои пускането на първите осем километра от третата линия на метрото до края на годината.Очакват се през есента да пристигнат 13 нови трамвая по ОП \"Региони в растеж\" и 15 нови електробуса, които ще се движат по линиите на градския транспорт, допълни кметът.", "date": "2019.07.01", "title": "Заплатите на шофьорите в градския транспорт в София скачат с 10% на година "}
{"url": "http://www.cross.bg/sofiya-izpulnitelnoto-byuro-1608077.html", "text": "/КРОСС/ Смятам, че моето избиране в Изпълнителното бюро на БСП е много добра оценка за работата на Градската организация в София. Това заяви заместник-председателят на ГС на БСП в столицата и на СОС Милка Христова в сутрешния блок на телевизия Bulgaria ON AIR. На вчерашния пленум на Партията тя беше избрана за нов член на Изпълнителното бюро на БСП заедно с още 6 души - Георги Свиленски, Весела Лечева, Асен Гагаузов, Манол Генов, Стоян Мирчев и Николай Бериевски. От досегашните членове беше освободен Валери Жаблянов. Така Изпълнителното бюро вече ще наброява 21 души, сред които е и лидерът на БСП - София Калоян Паргов. Досега съставът на управляващия орган беше от 15 членове.\"Разширяването на Изпълнителното бюро на БСП отчита естеството и значимостта на това, което предстои - местните избори, коментира Милка Христова. - Избирането ми за член е много добра оценка за дейността на Градската партийна организация в София и в частност на общинските съветници в СОС. Смятам, че предложението и включването ми в състава на Изпълнителното бюро е стъпка в правилната посока предвид значимостта на изборите в знаков град, какъвто е София. Победа на БСП в столицата би била от изключително значение за партията ни. Искрено се надявам да успеем да я постигнем предвид факта, че БСП в София от 30 години е опозиция. Освен това, смятам, че в нашата партия понякога местните политики са неглижирани и е крайно време те да бъдат поставени във фокуса на вниманието\".Според Милка Христова, с разширяването на състава на Изпълнителното бюро на БСП председателят Корнелия Нинова прави опит да събере личности от повече области и с различни мнения, за да даде максимална възможност за дискусия и съответно за взимане на правилни решения. \"Не бих искала да бъда причислявана към някаква преторианска гвардия, заяви Милка Христова. - Смятам, че през годините съм си изградила авторитет на човек със собствено мнение и позиция по въпросите и съм доказала, че мога да ги отстоявам. Мисля, че и останалите членове на Изпълнителното бюро са такива личности\".Милка Христова е категорична, че българският гласоподавател се е наслушал вече предостатъчно на критики и би реагирал положително на тази политическа партия, която предложи решения на проблемите. \"Смятам, че хората искат да чуят критика по отношение на провеждани политики, но много повече желаят да чуят отговор на въпроса \"Как?\" - как ще решим проблемите им, коментира тя. - Това е нашата амбиция в момента - при разработването на платформата на нашата партия за участие в местните избори, в частност в София, да се опитаме да предложим на столичани конкретни решения на проблемите. Тези проблеми в управлението на града ни вече са хронични. Гражданите ги знаят много добре. И киселото, винаги язвително и критично отношение не носи дивиденти. В крайна сметка на една левица й подхожда да вдъхва надежди, да дава решения, да създава позитивни настроения и да се бори, за да направи качеството на живота на хората по-добро\". ", "date": "2019.07.01", "title": "Милка Христова: Избирането ми в ИБ на БСП е много добра оценка за работата на Градската организация в София"}
{"url": "http://www.cross.bg/stolichna-obshtina-vodata-1608071.html", "text": "/КРОСС/ Днес, 1 юли, от 13.00 часа във връзка с високите летни температури Столична община организира раздаване на минерална вода. Водата ще се раздава на четири пункта - на площадното пространство при храма „Св. Неделя\", на Орлов мост - при езерото „Ариана\", на пилоните на Националния дворец на културата и на пл. „Славейков\".Водата e осигурена от Столична община, направление „Социални дейности и интеграция на хора с увреждания\".Инициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на общината до изчерпване на количествата.  ", "date": "2019.07.01", "title": "Столична община раздава безплатна минерална вода заради жегите"}
{"url": "http://www.cross.bg/evropeiiskiya-predsedatel-beshe-1608070.html", "text": "/КРОСС/ По непотвърдена информация Кристалина Георгиева ще оглави Европейския съвет, а Франс Тимерманс ще бъде избран за председател на ЕК. Дипломати твърдят, че споразумение за хората, които ще заемат тези постове, вече е постигнато на срещата на върха в Брюксел, съобщава NOVA.Белгийският премиер Шарл Мишел ще оглави външната политика на ЕС. Той наследява на поста Федерика Могерини.Манфред Вебер, който беше кандидатът на ЕНП за шеф на ЕК, става председател на Европейския парламент.Информацията беше разпространена от Агенция Ройтерс, която се позовава на два свои източника, близки до преговорите. Срещата на лидерите от ЕС започна в неделя и продължава до момента. ", "date": "2019.07.01", "title": "Гласят Кристалина Георгиева за председател на Европейския съвет?"}
{"url": "http://www.cross.bg/hristova-byuroto-suvet-1608072.html", "text": "/КРОСС/ \"На левицата й подхожда да вдъхва  надежда, да дава решения, да създава позитивни настроения и да бори за по-добро качество на живот. Това трябва да е цел на всички партии\". Това заяви пред BG on AIR Милка Христова,  член на ИБ на НС на БСП  Тя бе категорична, че е време местните политики да бъдат поставени във фокуса на вниманието на партията. По думите й хората искат да чуят критики по отношение на провеждани политики, но и отговор на въпроса \"Как\". \"Това е нашата амбиция при разработване на платформата за участие на БСП в местните избори, в частност и на партийната организация  в София, от която съм част - да предложим на софиянци конкретни решения на проблеми, които вече са хронични в управлението на града\", каза още тя. На въпрос за кандидата на БСП за кмет на София, тя отговори, че той ще е ясен от началото на септември. По думите й ще се търси, фигура, която да отвори ветрилото на подкрепата. Милка Христова изрази категорично несъгласие с мнението, че с разширяването на Изпълнителното бюро Нинова прави опит да се бетонира. \"Напротив, тя прави опит да попълни бюрото с членове с различни мнения, да има представители на различни области, което е правилно и с оглед на наближаването на местните избори\", обясни тя и допълни, че приема своето избиране за член на ИБ като добра оценка за работата на градската партийна организация в София и на общинските съветници в Столичния общински съвет. Христова подчерта, че причина за разширяването на ИБ с народни представители е било и отчитането като грешка на отсъствието на депутати от бюрото, което е нарушило комуникацията между двете основни звена - ПГ и ИБ. Помолена да коментира изваждането на Валери Жаблянов от ИБ, Христова подчерта, че председателят на НС има прави да предлага състав на бюрото, а Националния съвет да го одобри или не. Тя обясни, че изваждането на Жaблянов от бюрото е било прието почти единодушно и означава, че това е и мнение на Нaционалния съвет, не само на Нинова.   ", "date": "2019.07.01", "title": "Милка Христова: На левицата подхожда да се бори за по-добро качество на живот"}
{"url": "http://www.cross.bg/angelkova-bulgariya-nyama-1608069.html", "text": "/КРОСС/ Признавам, че се поколебах преди да споделя  на напълно пусти плажове на Златните, но разгледах внимателно сянката - да не е утринна от 6 сутринта, например, а почти по обяд, както казва и авторът на записа. И после заваляха снимки от Черноморието - празни, пусти плажове, празни, пусти плажни ивици. Поморие, Какао бийч, друг плаж, публикуван от колега-журналист - от всякъде е едно и също.Това не е моментен удар по туризма ни, това тепърва ще се стовари с адска сила върху цялото Черноморие.Българите са гневни и с право.През 2015 година, министърът на туризма Николина Ангелкова заяви: \"Имаме примерна концепция за развитие на туризма, в която е заложено чадърите и шезлонгите на плажа да са безплатни и търсим варианти как да стане това.\"Ангелкова обеща, че стратегията ще бъде обсъдена с представители на бранша, като предстоят и обиколки из страната за среща с тях, за да се видят плюсовете и минусите на предложенията. Министърът обясни, че се проучва опитът на страните с традиции в морския туризъм.\"Концесионната такса не е обвързана с шезлонгите и чадърите, достатъчно е, че концесионерите могат да отдават части от плажовете под наем за заведения\", разсъждаваше министърът през 2015 година.Тогава тя обеща също създаване на фонд, който да осигури качествена довеждаща пътна инфраструктура до най-популярните туристически обекти, а също и информационни табели. Крачеше насам-натам, въртеше мъдро носа си - пардон - глава, кимаше и даваше интервюта.От всички обещания, факт останаха обиколките. Из страната, извън страната, до Китай, до Индия, до Южна Америка, докъдето лети самолет. И резултатите не закъсняха: снимки, снимки, снимки - тонове снимки от срещите на министъра с всяка знаменитост, до която успя да се докопа.От общините у нас стана популярно от туристическия бранш да казват: \"Ей сега пак ще ни посети и пак ще обещае на всеки всичко, а после ще забрави, че е идвала.\"Да, това се оказа устойчивата практика на министъра.Нека е ясно, че министър Ангелкова носи пряка отговорност за днешната пустота по курортите у нас. Българите възнененавидяха морето, услугата, настаняването, кръшкането от осигуряване на качествени продукти в ол инклузива, цените за настаняване на плажа. Българите не са идиоти, не са тъпаци, не са слепи, не са прости - те отдавна знаят какво значи качество, какво значи спокойствие и почивка.Ангелкова направи рекламно лице на вътрешния туризъм Кобрата: човек, чиято кариера и битие се развиват извън България, просто защото работата му го предполага. Не можа да го убеди поне да стъпи на Седемте Рилски езера или поне на Черни връх и оттам да каже: \"Българи, вижте колко е хубаво! Нека обикаляме страната си!\"Рекламните послания на България (вътрешни и международни) са не просто боза - те са жалки, архаични, безсмислени, безпосочни. Наточи се министърът и ново лого да прави, а това води след себе си цялостно ре-брандиране и нови рекламни материали до милион и едно (лева, естествено, па и повече). Ама не се получи този път. Открадна и направи некадърна компилация от клип на киностудия, като така показа, че американски актьори искали да почиват у нас. И за да е този резил пълен, показа клипа на среща на министрите на туризма на Световното туристическо изложение WTM в Лондон.Всъщност от начинанията й нищо не се получи. Ама като казвам нищо, то значи НУЛА. Рече Ангелкова да забрани дивото къмпингуване. Рас-трас-прас - нема вече диваци на палатки. Ама къде да идат, при какви условия, с какви правила, с какви изисквания... - абе, няма, бе!Е, три дни по-късно нарочи тъпия си екип за виновен в предобрянето на новата наредба. Години по-късно, дори вече под шапката на Закон за Черноморското крайбрежие, идеята още не може да мине. И проблемът е, че в текстовете са заложени наказания, а не система от правила.Превеликата колективна глупост на Ангелкова и нейния екип докара нещата дотам, че да не са в състояние да прокарат абсолютно нито един свой проект до текст, годен да бъде одобрен като закон. Тя (министерството) получи плажовете, които да отдава на концесия и достатъчно хора, запознати с тези игри, постоянно разказват на кого и защо ги е дала.По плажовете масово не достигат спасители. В хотелите не достига персонал. В курортните градове не достига канализация. Под удара на данъчни и всякакви проверки попадат единствено официалните обекти, които работят възможно най-прозрачно, което не значи, че 70 на сто от местата за настаняване не са в сивия сектор и там ведомството е безпомощно като пасаж от цаца сред акули. Не веднъж съм го казвала, но пак ще напомня: общият брой на леглата, които отчита Националният статистически институт е по-малък от броя на леглата на Слънчев бряг. Това може би обяснява как в България влизат според НСИ 12 млн. туристи и под 4 млн. са отседнали на хотел. Другите или нощем ползват празните шезлонги, или така, както сме напълно готови за Шенген, не можем да кажем къде са се дянали чужди гости, повече по брой от населението на България.Липсата на национална политика за представянето на България е причина и Пловдив, като Европейска столица на културата, да е в десета глуха.Проблемите, свързани с шума и безкрайните музикални купони във всякакъв стил побъркаха десетки хиляди туристи от всички държави, които ни посещават и те вече не желаят да чуят за България.Пълната липса на визия за развитието на българския туризъм го остави на индивидуално спасяване: кой каквото знае от бранша, там, където му стигат силите да го приложи, доколкото може да се справи, благодарение на дългогодишни партньори от други държави... И това е.От туристическите камари вече съобщават за сигурен спад с около 20 на сто на чужденците по Черноморието. В същото време министърът застава на подиума на напудрено и кухо като кратуна браншово събитие (организирано от хора, които държат да са близки до министъра, не до същинската работа) и обяснява как ще привлечем високия сегмент туристи, защото предлагаме все по-качествена услуга.А българите се заливат от смях и приемат като част от условието за добра почивка да прекарат около 6 часа на границата. Ами да - 6 часа чакане, ама после спокойствие, чистота и удоволствие. В същото време, докато се издига новият \"временен\" двуетажен ресторант на поредния плаж - в Ахтопол, Ангелкова отговаря, че проблем няма: така било по проект. Но ресторантът се строи докато хората са на плажа, те чуват постоянно тропане, резачки, грохот. Ами наложило се, кво - да потърпят, вярно тази смяна на почивка и следващата няма да успеят да чуят прибоя на вълните, но случват се такива неща.ЩО НЕ СЕ СЛУЧВАТ В ТУРЦИЯ? ЩО НЕ СЕ СЛУЧВАТ В ГЪРЦИЯ? ЩО НЕ СЕ СЛУЧВАТ В ХЪРВАТИЯ?КЪДЕ ДРУГАДЕ СЕ СЛУЧВАТ, ГУС,ЖА МИНИСТЪР?Преди години бях на остров Тортола - един от атолите на Британски Вирджински острови. Последните два кадъра са оттам. На плажа за плажуване няма бар, няма шезлонги, няма чадъри, просто палми, пясък и вода. На втора линия на палмите, към тях са привързани торби за боклук. И друго не е предвидено. В друга част на острова, пак на пясъка и в самата вода са разположени барове с жива музика. Бурната музика беше до 23 часа. И после хората могат просто да си седят и да си поръчват. На Британски Вирджински Острови със закон са забранени франчайз веригите - там не може да стъпи хотел от еди коя си марка, ресторант за бързо хранене, щом ще отнеме от местната икономика и местната инициатива.Навсякъде по света хората първо правят политиката си, решават какво искат да им се случи и после го осъществяват. Хърватия, която е два пъти по-малка от България, посреща два пъти повече туристи.У нас е време да отваряме нови гранични пунктове - дано и гърците, и турците се съгласят - все пак тяхната икономика ще храним за още много, много години напред.Автор Лияна Панделиева, личен профил във Снимки Фейсбук", "date": "2019.07.01", "title": "Министър Ангелкова носи пряка отговорност за пустите плажове и слабия сезон"}
{"url": "http://www.cross.bg/surna-otkriti-divechovo-1608068.html", "text": "/КРОСС/ Трима младежи от заветското село Сушево са установени като извършители на бракониерски лов, съобщиха от полицията.В участъка в гр. Завет била подадена информация за убит едър дивеч - сърна в местността „Ташлакъ\" в землището на Сушево. На място били открити кожа и копита от сърна. В хода на предприетите незабавни оперативно-издирвателни действия полицейските служители установили бракониерите.В дома на 20-годишен  младеж от групата били открити череп и гръдни кости от животното, както и въздушна пушка „Torun Magnum\". При претърсване в къщата на втория, 21-годишен са намерени и иззети 10 килограма дивечово месо и ловна пушка „Иж\". В къщата на третия са открити още 2,5 кг дивечово месо.За случая е уведомен дежурен прокурор, започнато е разследване за престъпление по чл.237, ал.1 от НК. ", "date": "2019.07.01", "title": "Установиха трима бракониери убили сърна"}
{"url": "http://www.cross.bg/-cictema-typtziya-1608073.html", "text": "/КРОСС/ Bъпpeĸи зaплaxитe oт CAЩ в нaй-cĸopo вpeмe Typция щe пoлyчи мoдepнaтa pycĸa пpoтивopaĸeтнa cиcтeмa Ѕ-400. Зaщo тoвa pycĸo opъжиe e тoлĸoвa cпeциaлнo?Typция явнo щe cтaнe пъpвaтa и eдинcтвeнa члeнĸa нa HATO, ĸoятo щe ce cдoбиe c мoдepнaтa pycĸa пpoтивopaĸeтнa cиcтeмa Ѕ-400. И тo cъвceм cĸopo - вepoятнo oщe пpeз юли. Изглeждa, чe нe e имaлo гoлямa пoлзa oт пpизивитe нa aмepиĸaнcĸoтo пpaвитeлcтвo зa oтмянa нa cдeлĸaтa c Pycия, чиятo cтoйнocт възлизa нa 2,5 милиapдa дoлapa. Bъв Baшингтoн ce oпacявaт, чe чpeз cвoитe opъжeйни cиcтeми Mocĸвa би мoглa дa шпиoниpa HATO. Зaтoвa aмepиĸaнцитe зaплaшвaт, чe нямa дa дocтaвят нa Typция oбeщaнитe aмepиĸaнcĸи изтpeбитeли F-35.Ѕ-400 e зeнитнo-paĸeтeн ĸoмплeĸc c гoлям и cpeдeн oбceг нa дeйcтвиe. Toвa e нaй-мoщният мoдeл oт пopeдицaтa пpoтивopaĸeтни cиcтeми, paзpaбoтeни cлeд Bтopaтa cвeтoвнa вoйнa в CCCP и мoдepнизиpaни пo-ĸъcнo в Pycия. Чиcлoтo 400 cимвoлизиpa мaĸcимaлния oбxвaт в ĸилoмeтpи. Cпopeд Mиниcтepcтвoтo нa oтбpaнaтa в Mocĸвa, Ѕ-400 тpябвa дa бъдe гpъбнaĸът нa pycĸaтa пpoтивoвъздyшнa oтбpaнa. Cиcтeмaтa e пycнaтa в eĸcплoaтaция пpeз 2007 гoдинa. Oттoгaвa вce пoвeчe вoeнни чacти бивaт oбopyдвaни c нeя - вĸлючитeлнo нa aнeĸcиpaния пoлyocтpoв Kpим, ĸaĸтo и нa pycĸия eĸcĸлaв нa Бaлтийcĸo мope Kaлинингpaд.Koмплeĸcът Ѕ-400 вĸлючвa мoбилeн paдap, ĸoмaндeн цeнтъp и paĸeтoнoceц, пpeвoзвaщ 4 paĸeти. Πpoизвoдитeл e дъpжaвният opъжeeн ĸoнцepн \"Aлмaз-Aнтeй\", ĸoйтo пoпaдa в cпиcъĸa cъc caнĸции, нaлoжeни oт EC и CAЩ зapaди дeйcтвиятa нa Pycия cpeщy Уĸpaйнa. Ѕ-400 e cпocoбнa дa yнищoжaвa paзyзнaвaтeлни caмoлeти, caмoлeти cъc cтpaтeгичecĸo и тaĸтичecĸo пpeднaзнaчeниe (в тoвa чиcлo и \"нeвидими\" caмoлeти, paзpaбoтeни пo тexнoлoгиятa \"Cтeлт\"), oпepaтивнo-тaĸтичecĸи бaлиcтични paĸeти, бaлиcтични paĸeти cъc cpeдeн paдиyc, cвpъxзвyĸoви цeли, ĸaĸтo и бeзпилoтни caмoлeти нa виcoчини дo 27 ĸилoмeтpa. Pycĸитe мeдии твъpдят, чe pycĸaтa пpoтивopaĸeтнa cиcтeмa e пo-дoбpa oт тaзи нa CAЩ или Фpaнция.\"Дoĸaтo Зaпaдът пpoизвeждa пo-дoбpи caмoлeти, pycнaцитe винaги ca били лидepи в paĸeтнaтa тexнoлoгия\", пoтвъpждaвa Pичapд Koнъли oт yнивepcитeтa в Биpмингaм, Beлиĸoбpитaния. Cпopeд нeгo вaжнo пpeдимcтвo e и цeнaтa: \"Ѕ-400 e двa пъти пo-eвтинa oт aмepиĸaнcĸaтa cиcтeмa \"Раtrіоt\"\", ĸaзвa Koнъли.Зaд пoĸyпĸaтa нa тaзи пpoтивopaĸeтнa cиcтeмa oбaчe биxa мoгли дa ce ĸpият и пoлитичecĸи пpичини. Caмият фaĸт, чe Ѕ-400 e cпeциaлнo пpoeĸтиpaнa зa дeйcтвиe cpeщy aмepиĸaнcĸи opъжия, би мoгъл дa бъдe пpивлeĸaтeлeн зa Typция, cмятa бpитaнcĸият eĸcпepт. Cпopeд мocĸoвcĸия вoeнeн eĸcпepт Aлeĸcaндep Гoлц, зaĸyпyвaнeтo нa Ѕ-400 e чиcтo пoлитичecĸo peшeниe. \"Typция нямa вpaгoвe, oт ĸoитo дa тpябвa дa ce зaщитaвa cъc Ѕ-400. Toвa e cигнaл, oпpaвeн ĸъм CAЩ и дpyгитe, чe Aнĸapa yпpaжнявa нeзaвиcимa oтбpaнитeлнa пoлитиĸa\", ĸaзвa Гoлц.Typция щe бъдe втopaтa cтpaнa cлeд Kитaй, cнaбдeнa cъc oтбpaнитeлни cиcтeми oт видa Ѕ-400. И Индия вeчe e пoдпиcaлa дoгoвop зa 5,5 милиapдa дoлapa и oчaĸвa cвoятa дocтaвĸa. Hяĸoи cтpaни oт Πepcийcĸия зaлив cъщo пpoявявaт интepec.И вce пaĸ: Ѕ-400 имa и cвoитe нeдocтaтъци, ĸaзвaт eĸcпepти. \"Cиcтeмaтa ниĸoгa нe e билa тecтвaнa в иcтинcĸa вoeннa cитyaция\", изтъĸвa Cиймoн Beзeмaн oт Cтoĸxoлмcĸия мeждyнapoдeн инcтитyт зa изcлeдвaнe нa миpa ЅІРRІ. \"Eдинcтвeнaтa пpoтивoвъздyшнa cиcтeмa, изпpoбвaнa в битĸa, бeшe aмepиĸaнcĸaтa \"Раtrіоt\" пo вpeмe нa вoйнaтa в Πepcийcĸия зaлив пpeз 1991 гoдинa.\"Typция oт cвoя cтpaнa ce нaдявa нa тexнoлoгичeн oбмeн. Hяĸoи чacти зa Ѕ-400 тpябвa дa ce пpoизвeждaт в Typция. \"Ho тoвa e пo-cĸopo cимвoличнo yчacтиe - няĸoлĸo винтa, нe пoвeчe\", ĸaзвa Aлeĸcaндep Гoлц. Cпopeд нeпoтвъpдeни cъoбщeния в pycĸитe мeдии, Mocĸвa e oтĸaзaлa дa дaдe дocтъп нa Typция дo eлeĸтpoнни нacтpoйĸи, ĸaтo нaпpимep coфтyepa, пpoгpaмиpaн дa paзгpaничaвa \"пpиятeл\" oт \"вpaг\".Дoĸaтo Pycия oбopyдвa coбcтвeнaтa cи apмия cъc Ѕ-400, тя вeчe paбoти ycилeнo въpxy cлeдвaщия мoдeл пpoтивopaĸeтнa cиcтeмa. Toй тpябвa дa ce нapичa Ѕ-500 \"Рrоmеthеuѕ\" и ce oчaĸвa дa влeзe в eĸcплoaтaция пpeз 2020 гoдинa. Hoвaтa cиcтeмa тpябвa дa бъдe c oщe пo-гoлям oбceг нa дeйcтвиe и дa e cпocoбнa дa yнищoжaвa дopи ниcĸo лeтящи caтeлити. ", "date": "2019.07.01", "title": "Какво може руската противоракетна система S-400?"}
{"url": "http://www.cross.bg/posoka-trakiya-vakarel-1608075.html", "text": "/КРОСС/ Колона от 2 км автомобили се е образувала при 12-ти км на АМ „Тракия\" в посока Пловдив, съобщи МВР. Обходен маршрут - Нови хан - Вакарел - АМ „Тракия\"Причина е засиленият трафик в посока към морето и ремонтните дейности в района на 12 км на магистралата. Полицейски екипи са на място и подпомагат движение. От пътна полиция  препоръчват ползването на  обходен маршрут -   през  Нови хан -  Вакарел -  АМ „Тракия\".  ", "date": "2019.07.01", "title": "Задръстване на АМ Тракия в посока към морето, колона от 2 км автомобили при 12-ти км "}
{"url": "http://www.cross.bg/dete-godishno-parking-1608076.html", "text": "/КРОСС/ Окръжната прокуратура във Варна иска мярка за неотклонение „Задържане под стража\" на румънския гражданин, прегазил на паркинг 5-годишно детеОкръжната прокуратура във Варна внася искане във Варненския окръжен съд за определяне мярка за неотклонение „Задържане под стража\" на румънския гражданин Адриан К. В неделя, 30 юни, той е бил привлечен като обвиняем за причиняване по непредпазливост смъртта на 5-годишно дете на паркинг в Морската градина във Варна  - престъпление по член 343, ал. 1, буква „в\" от НК. С постановление на дежурния прокурор в Окръжната прокуратура е задържан за срок до 72 часа с цел довеждането му в съда. Роденият през 1986 г. Адриан е без постоянен адрес в България и затова има реална опасност да се укрие, смята прокуратурата, което е едно от основанията да се поиска най-тежката мярка за неотклонение. Тежкото пътно-транспортно произшествие, при което бе прегазено 5-годишно дете стана в събота, 29 юни, около 17 часа, на паркинг в Морската градина. Румънският гражданин навлязъл с автомобила си в паркинга до зоологическата градина, за да паркира. Семейството на пострадалото дете вървяло към своя автомобил, който вече бил паркиран на там. Механизмът на настъпване на произшествието е в процес на установяване чрез всички надлежни процесуални способи и средства. Адриан К. бил тестван с дрегер, който не показал наличие на алкохол в кръвта.  Взета му е и кръвна проба, която ще установява дали е употребил упойващи вещества. В автомобила освен водача била съпругата му и нейните родители, които предстои да бъдат разпитани. Разпитани са очевидци на тежкото пътно-транспортно произшествие. Назначени са автотехническа, биологична и съдебномедицинска експертиза.  ", "date": "2019.07.01", "title": "Искат задържането на румънец, прегазил на паркинг 5-годишно дете"}
{"url": "http://www.cross.bg/sredstva-tranzitno-prevozni-1608074.html", "text": "/КРОСС/ ация за контрол на транзитно преминаващите моторни превозни средства на чуждестранни граждани през територията на нашата страна стартира днес.  Тя е част от календара на Европейската мрежа на службите на Пътна полиция - TISPOL.В хода на акцията основно ще се следи за спазване на скоростните режими, използването на обезопасителни средства - предпазни колани, каски и детски столчета, недопускане на управление след употреба на алкохол, наркотични вещества и/или техните аналози, проверка за неплатени и невръчени глоби по Закона за движение по пътищата.Пътна полиция напомня едно от основните правила за безопасно шофиране на транзитно преминаващите чуждестранни водачи - не подценявайте почивките по време на път, умората може да бъде причина за настъпване на пътен инцидент  ", "date": "2019.07.01", "title": "От днес започва операция на TISPOL "}
{"url": "http://www.cross.bg/finlandiya-evropeiiskiya-suvet-1608064.html", "text": "/КРОСС/ Финландия поема днес от Румъния шестмесечното ротационно председателство на Европейския съвет, съобщава ДПА, цитирана от БНР. Мотото на финландското председателство е \"Устойчива Европа - устойчиво бъдеще\", а централната тема е насърчаването на глобалното лидерство на ЕС в действията, посветени на климата.Хелзинки ще председателства срещите на Европейския съвет в Брюксел и Люксембург, както и неофициалните срещи на министрите на страните от ЕС във Финландия. Освен това в този период ще се състоят около 90 срещи на различни работни групи и експерти.В реч пред националния парламент миналата седмица финландският премиер Анти Рине заяви, че приоритет на председателството ще е постигането на напредък в борбата с климатичните промени и приемането на мерки за опазване на околната среда.Финландия ще се стреми също да отстоява общи европейски ценности като върховенството на закона, човешките права, равноправието и демокрацията.Сред предизвикателствата пред ЕС през следващите 6 месеца е отложеното излизане на Великобритания от съюза, чийто краен срок сега е 31 октомври.След половин година Финландия ще предаде щафетата на следващия ротационен председател, който е Хърватия. ", "date": "2019.07.01", "title": " Финландия поема председателството на ЕС "}
{"url": "http://www.cross.bg/kostinbrod-kmetut-katastrofa-1608063.html", "text": "/КРОСС/ Моторист загина при катастрофа в Костинброд, съобщиха от МВР. Инцидентът е станал снощи, преди 19:00 ч., на кръговото кръстовище на входа на града.В катастрофа е участвал кметът на Костинброд - Трайко Младенов. При инцидента колата, в която е бил кметът, се е сблъскала с моторист, който е загинал на място.Причините за катастрофата се изясняват.", "date": "2019.07.01", "title": "Катастрофа с кмета на Костинброд, загинал е моторист"}
{"url": "http://www.cross.bg/velev-vasil-ikonomika-1608054.html", "text": "/КРОСС/ „Индексът „Икономика на светло\" се изчислява от 2010 година насам. Той е набор от 25 подиндекса, стойности или съотношения на различни величини, които характеризират различни проявления на сивата икономика. Като цяло имаме свиване на сивата икономика. Има области на задържане, дори и на свиване на светлата икономика, там се прави и по-задълбочен анализ, но като цяло стойностите растат\". Това каза пред БНР Васил Велев, председател на Асоциацията на индустриалния капитал.Асоциацията ще оповести данните от годишното си изследване „Икономика на светло\" за размерите и обхвата на сенчестия бизнес.В предаването „Преди всички\" Велев подчерта, че у нас вече събираме ДДС по-добре от средното ниво в Европейския съюз.„Не така стоят нещата с неформално заетите, т.нар. „случай на заплата в плик\", където трябва да се вземат много мерки\".„Това, което ще предложим, е в трудовите договори да се включва пълният размер на осигуровките, които трябва да се плащат по закон на база на това възнаграждение... Ще предложим екипи по региони, каквито функционират в други сфери за борба със сивите практики, контрабандата, както и обединяване на органите, имащи отношение към процесите\", допълни още Васил Велев.„Добре е данъчната система да не се пипа. Тя е добра, функционира добре. България извърши данъчната реформа добре. Управляващата коалиция спечели изборите с платформа, в която беше казано, че данъците няма да се пипат. Ако те тръгнат да се пипат, значи са излъгали избирателите... Един такъв разговор отклонява вниманието от важните въпроси като, например, недостига на човешки ресурси. Тук е въпросът за демографските тенденции. Всяка година губим 45 000 души на пазара на труда\". ", "date": "2019.07.01", "title": "Васил Велев: Събираме ДДС по-добре от средното ниво в ЕС "}
{"url": "http://www.cross.bg/medii-mezhdynarodnite-stepen-1608058.html", "text": "/КРОСС/ Какво е световното равнище на доверието в националните и международните медии и къде седи България в това отношение. Това показва ново изследване на световната асоциация „Галъп интернешънъл\", проведено в 58 държави по целия свят и сред близо 60 хил. респонденти.Изселването бе специално излъчено в рубриката „Къде сме ние\" на „По света и у нас\" по БНТ и в предаването #Европа. По-пълни данни от изследването вижте ТУК.По отношение на доверието в националните медии 52% от световното население избира по-скоро уклончивия отговор „Вярвам само до определена степен\", 22% споделят, че по принцип вярват, а 21% категорично заявяват, че нямат доверие на националните медии в своята държава. Останалите 5% не могат да отговорят.Сходна е картината и по отношение на международните медии - също 52% по света споделят,  че вярват, но само до определена степен, 18% имат доверие, а 23% въобще не се доверяват на информацията от чуждестранните медии. Останалите се затрудняват да отговорят.Така се оказва, че по света няма съществена разлика в отношението на обществото към вътрешните или международните източници на информация. Отношението е еднакво противоречиво.Изследването показва, че в страните с по-висок жизнен стандарт и с по-високи степени на свобода идва и по-висока критичност към медиите и по-спокойно споделяне на тази критичност.В България не се открояват крайни стойности. По отношение на националните медии 48% избират опцията „вярвам до определена степен\". 30% от българите заявяват, че изобщо не им вярват, а 16% обикновено се доверяват. Останалите 6% се колебаят.Колебанието става по-сериозно, когато стане дума за международните медии - 16% е делът на тези, които не знаят как да отговорят. 45% вярват до определена степен, 24% не се доверяват, а 15% - по-скоро се доверяват.Резултатите все пак показват, че българите не изразяват определено предпочитание към домашните или към чуждестранните канали за информиране. Като цяло  с известни леки разминавания, подобни са настроенията и сред нашите съседи. В Сърбия и в Косово обаче недоверието към международните медии е по-осезаемо.  ", "date": "2019.07.01", "title": "Какво е доверието в медиите у нас и по света"}
{"url": "http://www.cross.bg/vagoni-spalnite-obnovyava-1608060.html", "text": "/КРОСС/ БДЖ в партньорство с една от световноизвестните марки за обзавеждане обновява интериора на спалните вагони с асортименти на компанията. Брандирането е част от маркетинг стратегията на националния железопътен превозвач за отдаване на площи във влаковете с рекламна цел.Обзавеждането на спалните вагони с цветни аксесоари придава на кабините домашен уют и допълнително лятно настроение на пътниците в спалните вагони при пътуването им от София до Бургас и Варна.С обновени интериори ще пътуват всекидневно по един спален вагон в посока на нощните композиции, които се движат между столицата и морските градове. ", "date": "2019.07.01", "title": "БДЖ обновява обзавеждането в спалните вагони  "}
{"url": "http://www.cross.bg/huawei-infocus-konkyrsa-1608059.html", "text": "/КРОСС/ Huawei стартира своя регионален конкурс за мобилна фотография и видеография Huawei InFocus Awards 2019. Той дава възможност на талантливи любители на фотографията от Централна, Източна и Северна Европа да покажат най-добрите си творби, заснети с Huawei, като могат да вземат участие в 6 различни категории.С развитието на мобилната фотография удоволствието да създадеш висококачествена снимка вече не е само в ръцете на собствениците на скъпи специализирани фотоапарати. Притежателите на смартфони днес имат на разположение устройства, които ги превръщат във фотографи. Уменията да уловиш перфектния кадър или да запечаташ непознато място с мобилното си устройство обаче изискват много талант и усещане за детайла.Със своята P серия и флагмана P30 Pro, Huawei отговаря на нуждите на любителите на мобилната фотография и им позволява да създават наистина впечатляващи снимки. Това се дължи и на дългосрочното партньорство с реномирания производител на камери Leica.Четворната камера на P30 Pro е истинска революция в мобилната фотография. За перфектните снимки помагат и функциите за 5 пъти оптичен зуум и 50 пъти дигитален зуум, специалният Huawei SuperSpectrum сензор, функциите за нощни снимки и макро фотография. За любителите на видеото ключова е функцията dual view.Конкурсът Huawei InFocus Awards има общо 6 категории. 5 от тях са посветени на мобилната фотогофрафия - #Emotion Tag, Hello, Life!, Faces, Going the Distance, Storyboard и една на мобилната видеография - Life Now.Заявките за участие се подават на от 24 юни до 11 август.Huawei призовава участниците в конкурса да открият „скритата\" красота около нас. В забързаното ни ежедневие тези красиви моменти, улавящи ритъма на хората и животните, природната и градска красота, често се губят или остават на заден фон. Благодарение на смартфоните, обаче, тези мигове могат да бъдат запечатани завинаги.Светът е пълен и с хиляди непознати места, било то заради отдалечеността им или пък това, че се смятат за по-малко красиви от популярните забележителности и туристически атракции. Това е причината и Huawei да обърне внимание точно на тези „скрити\" досега локации, чиято мистичност и красота може да бъде запечатана с Huawei P30 Pro. Идеята за неоткритата красота е уловена и в официалния видеоклип на конкурса:HUAWEI InFocus Awards - Открий неоткритото:\n\t\t\t\t\tСнимките и видеата, подадени за участие в конкурса, ще бъдат достъпни на официалния сайт на . Там всички потребители, включително и участниците в конкурса, ще могат да гласуват за любимите си снимки до 18 август.Следващата стъпка е гласуване от внимателно подбрано жури, включващо експерти и популярни фотографи от цял свят. В журито ще вземат участие Янмин Уанг, президент на Huawei Consumer Business Group Huawei CEE & Nordic, Марчин Тишка, полски моден фотограф, работещ с Marie Claire, Harper's Bazaar, Glamour, Elle и Vogue, Николай Танинг Ренцман, датски фотограф, популярен със своите звездни портрети и пейзажи в социалните мрежи, Ема Свенсън, шведски фрийланс фотограф, който обикаля света в търсене на най-добрите кадри, Йенер Торун, архитект и фотограф, който трансформира градски среди със своите цветни абстрактни геометрични решения и Вутеар Кам, френски фотограф от камбоджански произход, базиран в Париж.Вутеар Кам споделя: „Поканата да се включва в журито на Huawei InFocus Awards е страхотна възможност да припомня колко е важно фотографите да са също и откриватели. Без значение дали търсят нови места или преоткриват красотата на света около нас\".Повече информация за журито можете да откриете на.Големият победител в конкурса ще получи модерния лаптоп на Huawei MateBook 13, смарт часовника Watch GT и 10 хиляди евро, както и ваучер за 250 долара за Trip Advisor. Снимката му ще бъде представена и за седмица на официалната страница на TripAdvisor в Швеция, Полша, Дания, Австрия, Норвегия, Финландия, Чехия, Гърция, Унгария, Израел, Сърбия, Словакия и Турция.Победителите във всяка категория ще получат Huawei MateBook 13, Watch GT, Huawei P30 Pro, 2000 Евро и Trip Advisor ваучер за 250 долара. Завършилите на второ място в различните категории ще получат Huawei P30 Pro, а тези на 3-то - Huawei P30.Победителят от категорията „награда на публиката\" ще получи Watch GT и Huawei P30 Pro.Пълната информация за  можете да намерите на  ", "date": "2019.07.01", "title": "Започна конкурсът за мобилна фотография и видеография Huawei InFocus Awards"}
{"url": "http://www.cross.bg/myzikata-teiilur-brayn-1608095.html", "text": "/КРОСС/  Скандал избухна в последните два дни около преподписването на сделка в музикалните среди, която засегна Тейлър Суифт.Изпълнителката преподписа с нова звукозаписна агенция, като остави по-голямата част от музиката си на звукозаписната компания „Big Machine Records\", които пък продадоха монопола над нея на бизнесмена Скутър Браун. Сделката е на стойност 300 млн. долара, а Браун е притежател на всичко, което Тейлър е издала преди да се раздели с лейбъла.„Това е най-лошият сценарий, по който можеха да се развият нещата за мен\", споделя Тейлър Суифт в платформата Tumblr. „Знаех, че всичко, което съм постигнала с музиката ми досега, ще бъде продадено, но никога не си представях, че ще отиде в ръцете на Скутър\", добавя тя, овбинявайки го в тормоз.Суифт разбрала за покупката на компанията, с която работи от 15-годишна, когато било обявено по новините. По думите й тя не е имала възможност сама да откупи музиката си. Тя споделя още: „В продължение на години молех за възможността да притежавам правата върху албумите си. Вместо това ми беше предложена сделка, в която трябва да се върна в „Big Machine Label Group\" и да си \"заслужа\" творчеството. За всеки нов албум щях да печеля правата върху един от старите\".Новият договор с „Republic Records\" е подписан, за „да има по-голямо влияние върху съдбата на музиката си от тук нататък\". И се радва, че компанията „уважава нейната работа\".Изпълнителката има стар конфликт със Скутър Браун, който е мениджър на много известни творци, сред които Джъстин Бийбър, Кание Уест и Деми Ловато. Суифт го смята за отговорен за скандала с Кание Уест и парчето му \"Famous\", в което той пее, че я е направил известна и още „може да спи с нея\". Тогава скандалът беше огромен и целият музикален свят беше „принуден\" да вземе страна в него.„Наследството ми ще е в ръцете на човек, който се опита да ме съсипе\", споделя финално певицата за Браун. ", "date": "2019.07.01", "title": "Тейлър Суифт в центъра на нов скандал "}
{"url": "http://www.cross.bg/zafirov-atanas-dobavi-1608061.html", "text": "/КРОСС/ \"Важен акцент от вчерашното заседание на НС на БСП е формирането на новия предизборен щаб, който вече започна да работи\". Това каза Атанас Зафиров, член на ИБ на БСП, пред радио Фокус.  Той добави, че в него има голямо регионално представителство и експертност. Зафиров коментира, че БСП винаги е имала готовност за избори и е дала силна заявка за спечелването им.  \"На заседанието всички предложения на председателя на БСП Корнелия Нинова бяха приети с голямо мнозинство и можем да вървим уверено към следващото изпитание - местните избори\", коментира още социалистът. Атанас Зафиров добави, че във връзка с предстоящата кампания, е започнала серия от изнесени заседания на ИБ на БСП в страната и до края на август социалистите ще обиколят всички области. \"Акцентът в тези срещи ще бъдат местните избори и ще търсим най-правилните решения\", коментира той.  \"Промените в ИБ на БСП бяха достатъчно аргументирани, защото наред с всичко, наистина съществуваше опасност да отидем на заседанието на 49 Конгрес без доклад за изборите за ЕП\", каза още Атанас Зафиров. Той добави, че съставът на бюрото е увеличен, защото е отчетено, че има нужда с по-добра комуникация с парламентарната група на \"БСП за България\". \"Затова в новия състав на ИБ на БСП  бяха включени народни представители. В него влизат и представители на местната власт. Освен промените, които пленумът направи, важно е, че се актуализира структурата и щата на НС на БСП, бе представена и подробна информация за финансовото състояние на партията\", обясни социалистът. Зафиров бе категоричен, че с това е сложен край на спекулациите за финансови злоупотреби и фалит на БСП. Той уточни, че финансовото състояние на БСП е стабилно и средствата, които са получени от държавата са изразходвани за политическа дейност, предизборната кампания и поддръжка на структурите на БСП. Зафиров каза още, че надвзетите от субсидиите пари ще бъдат връщани според механизма, който държавата е предложила. \"Още от първата вноска, която получим от субсидията за тримесечието, ще бъде удържана една част от дължимата сума. За година и половина ще върнем на държавата нужната сума\", добави Атанас Зафиров.", "date": "2019.07.01", "title": "Атанас Зафиров: След вчерашния пленум БСП може да върви уверено към местните избори"}
{"url": "http://www.cross.bg/albaniya-aktivnost-izbiratelna-1608067.html", "text": "/КРОСС/ При ниска избирателна активност преминаха местните избори в Албания. До затварянето на урните вчера са гласували 20% от имащите право на глас. Вотът беше бойкотиран от опозицията, която обяви, че няма да признае резултатите.", "date": "2019.07.01", "title": " Ниска избирателна активност на местния вот в Албания "}
{"url": "http://www.cross.bg/royming-severna-makedoniya-1608066.html", "text": "/КРОСС/ Цените за роуминг услуги между Северна Македония, Сърбия, Черна гора, Албания, Косово и Босна и Херцеговина ще намалят с 27% от днес, а от юли 2021 г. ще бъдат напълно премахнати.Динамиката на намалението съответства на споразумението, подписано на Втората дигитална среща на високо равнище за Западните Балкани, като предпоставка за започване на процедурата за премахване на роуминга в Европейския съюз.Проучването на Агенцията за електронни комуникации (АЕК), проведено от 24 до 31 миналия месец, показва, че почти 1/5 от анкетираните, които знаят какво е роуминг, са чули за договора за регионален роуминг.С него от 2014 г. бяха намалени цените между Северна Македония, Черна гора, Сърбия и Босна и Херцеговина. Миналата година Албания и Косово се присъединиха към регионалната инициатива.Между Северна Македония и Гърция също се очаква по-евтин роуминг, който ще се реализира след необходимите условия за влизане в сила на Меморандума за сътрудничество между двете страни.Най-често роумингът се използва за изпращане на SMS съобщения -78%, а за обаждания - 54,8%, докато интернет в роуминг използват само 18% от потребителите. ", "date": "2019.07.01", "title": "По-евтин роуминг от днес между страните от Западните Балкани "}
{"url": "http://www.cross.bg/mladite-hora-berievski-1608062.html", "text": "/КРОСС/ \"БСП дава шанс на младите хора и техният глас ще продължи да бъде чуван. Това, че МО в БСП има свой представител в Изпълнителното бюро на левицата, както и в Националния предизборен щаб е поредната стъпка, която се предприема  да се даде гласност на младите хора в партията\".  Това каза председателят на МО в БСП и член на ИБ на БСП Николай Бериевски пред БСТВ. Той добави, че след кампанията за европейските избори младите социалисти са направили проучване, което показва повишаване на подкрепата на младите хора към БСП в последната година. \"Затова за местните избори поставяме летвата още по-високо, за да покажем, че БСП е партия на младите хора\", каза още Бериевски. Николай Бериевски припомни, че в края на юли предстои най-голямото европейско младежко събитие за годината - летният лагер на младите европейски социалисти, който ще се проведе в Албена. \"Тази година той се провежда под надслова: \"Ние се борим срещу всяка социална несправедливост\", а за първи път в историята на лагера ще има тема, свързана с отношенията между ЕС и Русия. Вече имаме и над 800 души от цяла Европа, които са потвърдили участие. За пореден път ще дадем гласност на проблемите на младите хора и ще търсим решението им с европейски и български политици от най-високо ниво \", коментира още социалистът.  ", "date": "2019.07.01", "title": "Николай Бериевски: БСП дава шанс на младите хора и техният глас ще продължи да бъде чуван"}
{"url": "http://www.cross.bg/dzhylaii-morning-izgreva-1608051.html", "text": "/КРОСС/ По традиция рано тази сутрин много хора посрещнаха изгрева на слънцето в първия ден на месец юли на брега на морето.В Бургас Джулай морнинг беше посрещнат с 12-часов музикален маратон.С едноименната песен, изпълнена от група \"Сънрайс\" и певицата Амалия, бургазлии и гостите на града посрещнаха Джулай морнинг. Слънцето изгря точно в 5 часа и 36 минути.\"Беше много приятно. Забавлявахме се цяла вечер да посрещнем слънцето като едно ново възраждане. Изгрева свързваме с някакво ново начало. Джулай морнинг е започването на лятото. За мен е спомен, който ражда бъдеще. Джулаят е олицетворение на свободния дух\".Най-смелите се изкъпаха по изгрев. През цялата нощ община Бургас бе осигурила спасители и полицейски охрана.На Камен бряг беше легендарният вокал на групите „Рейнбоу\" и „Дийп Пърпъл\" Джо Лин Търнър.Заедно с известния музикант на сцената край морския бряг излязоха и Звезди Керемидчиев и група „Ахат\".В България Джулай морнинг, по името на известната песен на \"Юрая Хийп\", става част от хипи движението през 70-те години на миналия век.За мнозина посрещането на изгрева е символ на пречистване и ново начало. ", "date": "2019.07.01", "title": "Хиляди посрещнаха изгрева на Джулай морнинг на брега на морето "}
{"url": "http://www.cross.bg/tochki-surbiya-natziite-1608053.html", "text": "/КРОСС/ Мъжкият ни национален отбор по волейбол завърши със загуба участието си в тазгодишната Лига на нациите. Момчетата на Силвано Пранди отстъпиха пред състава на Сърбия с 0:3 гейма, в отделните части 23:25, 12:25, 18:25 точки, в последния си мач от турнира от последния 5-и уикенд в груповата фаза, игран пред над 5000 зрители в зала \"Колодрума\" в Пловдив.В края на първия гейм гостите водеха с 21:19  точки  и след това с 24:21, за да спечелят гейма с 25:23 точки при спорно отсъждане на съдиите и блокада на Сречко Лисинац.Във втората част сърбите контролираха изцяло играта и със силен начален удар натрупаха аванс от 13:7. До края \"трикольорите\" спечелиха само пет точки и се стигна до 12:25.В третия гейм Сърбия отново контролираше събитията на терена след силен и добре насочен сервис. Стигна се до 16:20 за сръбския тим, който демонстрира стабилна игра и в нападение. Краят на срещата дойде при 18:25 след точно 85 минути игра.Най-резултатен за България стана Цветан Соколов с 12 точки, а Розалин Пенчев добави още 9 точки.  За гостите, които са на 11-та позиция в крайното класиране, Дражен Любурич отбеляза 20 точки.Така националите ни завършиха на 12-о място в крайното класиране на Лигата с 5 победи, 10 загуби и 13 точки, но запазиха мястото си в престижната надпревара и догодина. Сърбия приключи на 11-а позиция в подреждането с 6 победи, 9 загуби и 17 точки.\"Ако трябва да търсим положителното от този турнир, най-хубавото е, че следва седмица почивка и започва подготовка за олимпийската квалификация. Надявам се да вдигнем нивото на играта. Имаше и добри моменти, като обратите срещу Германия и Франция. Младите момчетата се докоснаха до големия волейбол. Дано да имат съзнанието и главата да използват положителното от този престой.  Най-позитивното е, че залата беше пълна. Благодаря на хората. Въпреки слабата ни продукция те идват в залата. Поклон пред тези хора. Имаме отбор, който през годините е показвал, че в един мач може да направи всичко. Не трябва да мислим само за Бразилия, има и мачове с Египет и Пуерто Рико. Формацията е това, което видяхте, плюс още две-три имена. Нямаме голям избор, дано всички да са здрави, прекалени сме зависими. Нямаме резервна скамейка. Това ми е основната надежда. Дано направим добра подготовка.  Цялата Лига на нациите протече на това ниво. Трябва да се вземат мерки\", заяви след мача капитанът на отбора ни Виктор Йосифов.След седмица националите ни ще участват в квалификационния турнир за олимпийските игри в Токио. Домакин на надпреварата ще е Двореца на културата и спорта във Варна, а съперници на българите ще са тимовете на Бразилия, Египет и Пуерто Рико. ", "date": "2019.07.01", "title": "България завърши със загуба тазгодишното участие в Лигата на нациите "}
{"url": "http://www.cross.bg/zatvor-godini-putya-1608048.html", "text": "/КРОСС/ От днес в Гърция влизат в сила по-тежки наказания за нарушителите на пътя, предаде БНТ.Вече се предвижда затвор за тези, които шофират след употреба на алкохол или наркотици. Според промените, те може да получат присъда до три години затвор, дори и без да са участвали в пътно произшествие.За тежка телесна повреда законът предвижда до десет години затвор.Вече се въвежда и доживотна присъда за произшествие, предизвикало смърт на пътя.При невнимателно шофиране, което е риск за живота на човек или чужда собственост, наказанието е до две години затвор. ", "date": "2019.07.01", "title": "В Гърция влизат в сила драконовски наказания за шофьорите нарушители"}
{"url": "http://www.cross.bg/pomoshtta-tazi-dnes-1608047.html", "text": "/КРОСС/ В социалните служби от днес до 31 октомври могат да се подават заявления за целеви помощи за отопление. Бланките за тях може да се изтеглят и от сайта на Агенцията за социално подпомагане, като подаването ще е по настоящ адрес.Тази година със средно 15 процента са увеличени  индивидуалните коефициенти за достъп до системата. Най-много са те за рисковите групи като самотноживеещи възрастни хора и родителите, отглеждащи сами децата си, а също и за хора с увреждания.Конкретният размер на помощта ще зависи от цените, които днес ще определи Комисията за енергийно и водно регулиране, уточни за \"Хоризонт\" социалният министър Бисер Петков:„И ако през миналия отоплителен сезон около 210 000 домакинства получиха тази целева помощ, очакванията са, че тази година ще бъдат около 255 000. Увеличава се и размерът на помощта, като тя ще се определя месечно на база на 500 киловатчаса електроенергия от потреблението, което ще доведе до увеличаване на паричната помощ с повече от 20%\".За тази година в бюджета на Министерство на труда и социалната политика са осигурени 40 милиона лева допълнително за енергийното подпомагане. Това ще позволи разширяването на обхвата и увеличаване размерът на помощта. ", "date": "2019.07.01", "title": "Социалните служби приемат от днес заявления за помощи за отопление "}
{"url": "http://www.cross.bg/partiyata-svilenski-podcherta-1608052.html", "text": "/КРОСС/ „Председателят на партията избира екипа, с който да работи\". Това заяви зам.-председателят на ПГ на „БСП за България\" Георги Свиленски в сутрешния блок на Бтв. Той подчерта, че на Конгреса ясно е било заявено от делегатите, че трябва да има промени в управлението на партията, в Изпълнителното бюро и какви хора ще провеждат политиките, с оглед и предстоящите местни избори и отваряне на партията. „След голямата подкрепа, която председателят на БСП получи на Конгреса, вчера получи такава и от Националния съвет, именно с предложението й за освобождаване на Валери Жаблянов от ИБ и включването на седем нови членове\", каза още той. Като аргументи за това решение, Нинова е посочила липса на екипност в работата на бюрото, отсъствието на Жаблянов от ПАСЕ, където са били взети важни решения, както и забележки по дейността му като председател на Комисията по идейните въпроси и подготовката на конгресните документи. „На този пленум бяха отхвърлени всички спекулации относно финансите на партията -  че били откраднати парите. Напротив, на членовете на НС на БСП бяха представени абсолютно всички финансови документи, справки и отчети. Касата на БСП не е пълна и не трябва да бъде. Това е политическа партия, която със субсидията си трябва да извършва конкретна дейност в конкретен период от време\", подчерта Свиленски. Той отхвърли твърдението, че решението за освобождаването на Жаблянов е взето еднолично, защото Изпълнителното бюро се състои от 21 човека, а Националният съвет от 185 човека - всички решения се вземат с мнозинство. „По устав председателят може да посочи хората, но Националният съвет трябва да ги избере\", уточни той. По повод дебатите за субсидиите на партиите, народният представител подчерта, че тази седмица се очакват преговори по покана на управляващата коалиция. „Нашата позиция е, че субсидията не може и не трябва да бъде 1 лв., но трябва да бъде намалена така, че да позволи нормалното функциониране на всички политически партии. БСП ще изпълни закона така, както е приет от управляващите - до 2021 г. на вноски да бъдат възстановени парите в държавния бюджет\", заяви Свиленски. Той подчерта, че БСП използва парите за реална дейност - не ги държи на сметка, откъдето да печели от лихви и когато й ги поискат, да ги върне. „А лихвите кой ги връща, не е ясно\", коментира още той.  ", "date": "2019.07.01", "title": "Георги Свиленски: Председателят на партията избира екипа, с който да работи"}
{"url": "http://www.cross.bg/zvezdite-teatur-teatura-1608046.html", "text": "/КРОСС/ Народният театър отново издига сцена под звездите. Третото издание на „Театър пред театъра\" е от 1 до 11 юли.Повече от 11 000 зрители ще могат да  се срещнат с театралното изкуство не в традиционните салони, а под звездите на нощна София.Началото на „Театър пред театъра\" ще даде съвместният концерт на народния театър и Софийската филхармония - „Любов под звездите\". Всички представления са с начален час 21:30. ", "date": "2019.07.01", "title": "Народният театър отново издига сцена под звездите"}
{"url": "http://www.cross.bg/radev-kitaii-razvitie-1608049.html", "text": "/КРОСС/ Президентът Румен Радев пристигна в Китай, където ще бъде на държавно посещение до 5 юли по покана на своя колега Си Цзинпин. Издигането на двустранните отношения между България и Китай на стратегическо равнище и определянето на насоки за тяхното последващо развитие ще са водещите акценти на срещите на Радев с китайския държавен глава Си Цзинпин и с премиера Ли Къцян.Днес в град Далян Радев ще разговаря с китайския премиер. На срещата българският президент ще представи основни насоки за развитие на българо-китайските отношения. Утре българският държавен глава ще участва в Световния икономически форум в Далян, известен като \"Летния Давос\". Във водената от президента Румен Радев делегация са парламентаристи, представители на научни и образователни институции, както и представители на български компании в различни области.", "date": "2019.07.01", "title": "Президентът Радев на официално посещение в Китай"}
{"url": "http://www.cross.bg/avtomobili-gradina-varna-1608056.html", "text": "/КРОСС/ След нелепия инцидент в Морската градина във Варна, при който беше прегазено и убито 3-годишно дете, отново се повдигна въпроса, дали да има достъп на автомобили в Морската градина. Зам.-кметът на община Варна Пламена Маринова: „Достъпът на автомобили в Морска градина е забранен по закон. Да, имаше не малко съдебни спорове. Делата, които бяха заведени срещу заповедите на кмета на община Варна, само на първа инстанция бяха повече от 34 на брой. Всички те имаха и свой съдебен контрол на въззивна инстанция. Достъпът в Морска градина е забранен по силата на Закона за движение по пътищата. В почти всички съдебни актове, които се разгледаха и от Административен съд - Варна, беше прието, че това е парк за обществено ползване, с алейна мрежа, на която съгласно Закона за движение по пътищата, по-конкретно чл. 15, ал. 7, съгласно разпоредба на Общински съвет - Варна, разпоредбата за управление на обществения ред, там е забранен достъп и паркиране на автомобили. Така че, и към днешна дата, и по време на издаването на актове, винаги достъпът до тази част е била забранена. Това, което обаче следва да спомена по отношение на правомощието на „Общинска полиция\" и контролните й функции, които тя маже да осъществява, тя няма право да спира движещи се автомобили, това може само „Пътна полиция\". Нейните правомощия са единствено да глобяват паркирани и неправилно спрени автомобили. След издаването на заповедите, съдебната сага се проточва може би около 3 години, едни от първите разпореждания на съда, потвърдени и на Върховен административен съд беше, да премахнем поставените там ограничителни знаци, да спрем действията на полицията, които ограничават контрола и достъпа до Приморски парк. Това, което можем да направим, не е по-различно от това, което сме правил и съдът на два пъти отменя и забранява, т. е. заповядва на кмета да преустанови действията по ограничаване достъпа на „Общинска полиция\" и на гражданите до Морска градина\". Предложение за решение на този проблем изказа гражданинът Антон Тончев: „Доколкото чухме, „Пътна полиция\" и КАТ и в момента могат да глобяват неправилно влезлите автомобили в парка. Решението на ВАС е, че това е парк. В момента в половината Морска градина може да се влиза с автомобил и там е по-скоро квартал. Кара се навсякъде, кара се дори с висока скорост, имаше немалко инциденти. Самата борба, да се борим, в парка  да няма автомобили, е може би нечувана на друго място. Като решение, „Пътна полиция\" и КАТ имат възможност и сега, днес, в момента да влязат и да глобяват всички. Защо това не е направено толкова години, ние не знаем? Предполагаме, че просто няма волята това да се случи и се допуска влизане с автомобили, в услуга на собствениците на имоти\"", "date": "2019.07.01", "title": "Въпреки забраната за движение в Морската градина Варна шофьор уби 3-годишно"}
{"url": "http://www.cross.bg/beshe-simov-zhablyanov-1608057.html", "text": "/КРОСС/ „Валери Жаблянов не изчезва никъде. Той остава народен представител. Не смятам, че изваждането му от Изпълнителното бюро на БСП означава край на обществения му живот. Не сме го изгонили. Това беше предложение на Корнелия Нинова. Има няколко причини за това решение. Първо, липсата на доверие към неговата дейност. Второ, той отсъстваше от заседанието на последната парламентарна асамблея на Съвета на Европа. Това беше важно гласуване, а той не беше там. Не беше уведомил ръководството на партията достатъчно рано, че няма да присъства, за да може да пратим негов заместник\". Това заяви депутатът от БСП Александър Симов по повод отстраняването на Жаблянов, което беше гласувано в неделя на Пленума на левицата.Валери Жаблянов беше изваден от състава на Изпълнителното бюро на БСП по предложение на Корнелия Нинова, а нови 7 стават негови членове. Това бе решено на Пленума на левицата в неделя. \"В БСП настъпиха дълбоки промени през последните месеци и дори години. Критичното мнение се отстранява с всички възможни средства. Политиката, която се води от председателката, деформира всички вътрешни механизми за контрол в партията. Постепено се установява едноличен режим на управление\", коментира преди Пленума Валери Жаблянов.По думите му БСП не е партия в едноличен режим на управление. „Лидерът има право да избере екипа, с който да работи\", категоричен е Симов. Според него оставката на Нинова е била правилен ход за времето си, но това вече не е актуална тема. Той допълни, че напрежението в партията е приключило.В ефира на NOVA депутатът коментира и кой е основният проблем в партията. „Някои хора се опитаха да представят личностните си различия като идеологически.Точно това пречи на  БСП в момента\", смята БСП Александър Симов. По думите му на пленума напрежението е било потушено. ", "date": "2019.07.01", "title": "Александър Симов: Опровергана беше информацията, че БСП е във фалит"}
{"url": "http://www.cross.bg/izbori-babish-ministur-1608055.html", "text": "/КРОСС/ Чешкият министър-председател Андрей Бабиш заяви, че ще има предсрочни избори, ако неговият коалиционен партньор изпълни заплахата си да напусне правителството. Това може да доведе до по-тежка политическа ситуация след седмиците на протести срещу управлението му, предаде \"Ройтерс\".Бабиш каза по време на телевизионни дебати, че вече е изключил възможността да търси подкрепата на крайнодясната, настроена против Европейския съюз и НАТО партия \"Свобода и пряка демокрация\", следователно единственият вариант ще бъде произвеждане на нови избори.\"Вярвам, че социалдемократите няма да напуснат правителството\", каза той. \"Защо да го правят? Това би било пълно самоубийство, тъй като фактически би означавало предсрочни избори\", заяви премиерът.Следващите редовни избори би трябвало да са в края на 2021 г.Оглавяваното от Бабиш коалиционно правителство на малцинството оцеля тази седмица при вот на недоверие, внесен от опозицията във връзка с протестите, настояващи за оставка на премиера заради водени срещу него разследвания за злоупотреби.Правителството обаче веднага изпадна отново в трудно положение, след като социалдемократите заплашиха да напуснат в знак на протест срещу отказа на президента Милош Земан да назначи нов министър на културата от техните редици.Те призовават Бабиш да окаже натиск върху Земан за назначението, но президентът не иска да отстъпи и казва, че предпочита сегашния министър. ", "date": "2019.07.01", "title": "Политическата криза в Чехия продължава"}
{"url": "http://www.cross.bg/chasa-sofiyaot-provede-1608035.html", "text": "/КРОСС/ София.От 9.30 часа 2 състав на Софийския градски съд ще гледа делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилката Деяна Георгиева.***София.От 10.00 часа 8 състав на Софийския градски съд ще гледа делото срещу Николай Ненчев.***София.От 11.00 часа в Националния исторически музей с възпоменание ще бъде отбелязана 1 година от кончината на проф. Божидар Димитров. Ще бъде представен един от последните научни проекти на професор Димитров - книгата „Светите братя Кирил и Методий - съпокровители на Европа\".***София.От 11.00 часа в зала 1 в сградата на Столична община ще се проведе среща между кмета на София Йорданка Фандъкова, президентът на КНСБ Пламен Димитров и председателят на СТСБ Екатерина Йорданова, на която ще бъде обсъдена тригодишна програма за увеличение на възнагражденията в Столичния градски транспорт.***София.От 11.00 часа в зала Еспланада II в хотел Бест Уестърн Плюс Експо ще се проведе пресконференция по проект „Подобряване мониторинга на качеството на питейните води\", финансиран по Оперативна програма „Околна среда\" 2014-2020. Участие в пресконференцията ще вземат представители на Министерството на здравеопазването, на Управляващия орган на Оперативна програма „Околна среда\" 2014-2020 г., на Националния център по радиобиология и радиационна защита, на регионалните здравни инспекции и др.***София.От 11.00 часа в Националния пресклуб на БТА ще се проведе пресконференция с аргументи срещу наложеното от президента Румен Радев вето върху Закона за Черноморското крайбрежие. Ще участват представители на Национална асоциация „Българско Черноморие\", Национално сдружение за защита на собствениците на имоти, както и на Сдружение „Зелен алианс\".***София.От 11.00 часа в Конферентната зала на Асоциацията на индустриалния капитал в България ще се състои пресконференция, на която ще бъде оповестена стойността на Композитния индекс „Икономика на светло\" за 2018 г. Участие в пресконференцията ще вземат Васил Велев, председател на УС на АИКБ, проф. д-р Стефан Петранов, ръководител на екипа, създал Композитния индекс „Икономика на светло\", д-р Милена Ангелова, главен секретар на АИКБ и ръководител на проект „Ограничаване и превенция на неформалната икономика\" и Добрин Иванов, изпълнителен директор на АИКБ.***София.От 11.30 часа 16 състав на Софийския градски съд ще заседава по искането за изменение на мярка за неотклонение, подадено от Пол Боевски.***София.От 14.00 часа във фоайето на централния вход на СУ „Св. Климент Охридски\" ще бъде открита документална изложба „Безпределният космос на човешкия ум\" за проф. Виден Табаков.***София.От 18.00 часа в зала „Средец\" на София Хотел Балкан ще бъдат връчени наградите „Икономика на светло\" за 2018 г.***София.От 18.30 часа в АРТ галерия НДК ще бъде открита експозицията „Армения и България - цветове и форми\".***София.От 19.30 часа на лятната сцена на НДК ще се проведе концерт, с който Посолството на САЩ ще отпразнува Деня на независимостта- 4 юли.***Благоевград.От 09.00 часа на тенис кортовете в парк „Бачиново\" ще бъде открита Европейска отборна лятна купа по тенис за девойки до 14-годишна възраст.***Бургас.От 18.30 часа в Културен център „Морско казино\" ще бъде открита изложба с премиера на книга по повод 85 години от рождението на актьора Кирил Господинов. От 21.00 часа на открита сцена „Охлюва\" ще се прожектира филмът „Баш майсторът на море\".***Варна.От 17.00 часа в Градската художествена галерия световни майстори на акварела представят свои творби на Второто Международно триенале „Духът на акварела\".***Видин.От 11.30 часа в Регионалния пресклуб на БТА ще се проведе пресконференция на Димитър Велков, председател на Областния съвет на БСП и Михаил Миков, член на НС на БСП за предстоящото преструктуриране на видинската МБАЛ „Света Петка\" и предстоящия протест на медицинските работници.***Враца.От 10.00 часа пред сградата на общината ще се проведе церемония „10 причини да остана в моята Враца\". На събитието ще бъдат представени 10 фото пана, представящи развитието на града в различни сфери, ще бъдат връчени и награди в 8 категории.***Добрич.От 09.00 до 13.00 часа в Младежки център - Добрич ще се проведе инициативата Еко лято 2019.***Добрич.От 09.00 до 17.30 часа в Народно читалище „Йордан Йовков - 1870 г.\" ще се състои Летен детски център „Млади възрожденци\".***Куклен.От 18.00 часа Пловдивският митрополит Николай ще оглави Архиерейска света Литургия в Кукленския манастир „Св. безсребреници и чудотворци Козма и Дамян\" в деня, в който Православната църква прославя светите безсребреници и чудотворци Козма и Дамян.***Пловдив.От 11.00 часа в зала 10 Окръжният съд ще гледа делото срещу Мартин М. и Калоян А., обвинени за кражба в килия на Пловдивския затвор.***Стара Загора.От 10.00 до 12.30 часа в Детски отдел на библиотека ", "date": "2019.07.01", "title": "Предстоящи събития на  1 юли"}
{"url": "http://www.cross.bg/kyng-fy-elementi-chovek-1608040.html", "text": "/КРОСС/ \"11 война\" разказва завладяваща история за красивото и прецизно изкуство - кунг-фу. Благодарение на дългогодишни практики и запазени от векове традиции, артистите демонстрират нереално развитие на физическото тяло и духовната култивация.Ориенталската философия, мъдростта на дзен будизма, изкуството на естетиката на кунг-фу и абсолютен контрол на вътрешната енергия са ключовите елементи, които помагат на артистите да демонстрират свръхчовешки възможности.Когато световно известният китайският актьор, режисьор, продуцент и сценарист Джеки Чан вижда уменията на кунг-фу майсторите, задействани в спектакъла, решава да направи театър и да създаде потресаваща симбиоза от театър и древното бойно изкуство.Джеки Чан е отличен със звезда на Алеята на славата в Холивуд и е известен специалист по бойни изкуства, прочут с акробатичен боен стил, придружен с комични елементи, използване на подръчни оръжия и новаторски каскади. Той започва кариерата си през 70-те години на 20 век и оттогава участва в повече от 150 филма.Невероятната постановка е разделена на 6 части, които разказват завладяващи истории на кунг-фу майстори, постигнали духовна и физическа хармония. Зрителите ще бъдат изумени от свръхчовешки акробатични елементи, невероятни декори и концептуални визуализации.Акт 1: ИзточникМетал, Дърво, Огън и Земя. Тези пет елемента са източник на всичко. Изучавайки кунг-фу от поведенческия модел на дивите животни, човекът въвежда тези елементи в различни стилове на бойните изкуства. Така се появяват петте животински стила - маймуна, змия, тигър, жерав и дракон. В последствие симбиозата на всичките елементи става известна като \"юмрука на десетте форми\".С течение на човешката еволюция и битките водени за териториални богатства се появяват различни форми на монархия. Като резултат се създава бойното изкуство кунг-фу.Акт 2: ДушаВ тази част е посветена на притча за духовната сила, представена чрез интерактивен виртуален пърформанс. Поуката е вдъхновяваща за всеки човек и разказва, че ако човек заеме твърда позиция на Земята, светлината в сърцето му никога няма да угасне.Акт 3: УчителНа екрана се появява впечатляваща визуализация, илюстрираща историята на кунг-фу. В този момент на сцената излиза двойник на Брус Лий, облечен в характерния жълт гащеризон от филма \"Игра на смърт\". Този пърформанс синтезира изкуството на кунг-фу и съвременен танц, демонстриращ рицарството на китайския майстор.Акт 4: СпокойствиеОт потока на водата човек може да се чувства спокоен. От спокойствието човек може да усети енергиен поток. Без спиране - няма движение. Мечът е скрит в сърцето на всеки боец, готов да бъде необуздан.С помощта на изящни хартиени чадъри бойците практикуват Тай Чи. Със спокойно дишане те изковават вътрешните си мечове. Колкото е по-остро острието, толкова е по-голяма зрялостта на човешката скромност.Акт 5: ПразникНаучаването на кунг-фу е като гребане на лодка срещу потока, пълен с хамути и вериги. Как да се освободите? Как да празнувате себе си? Истински войн се става само чрез непрекъснато себепознаване и изправяне срещу трудностите. В този номер зрителите буквално ще бъдат омагьосани от красив войнствен танц с така наречените \"водни ръкави\".Акт 6: Епилог: ВойниСамо чрез достойното преминаване на всячески трудности, един човек може да стане истински войн. За него кунг-фу не е просто стил на бойни изкуства, а духовен начин на живот. Всички кунг-фу артисти от театъра на Джеки Чан се събират на сцената за да демонстрират как без никакъв музикален съпровод, правят ритъм с телата си, синхронизирайки вибрациите си за да постигнат съвършена хармония.Билети можете да намерите на рецепцията на Комплекс С.И.²Л.А., както и в мрежата на Eventim. ", "date": "2019.07.01", "title": "За първи път в България: Кунг - Фу театъра на Джеки Чан с невиждано шоу в Пловдив"}
{"url": "http://www.cross.bg/zhivot-dvama-aleksandrovska-1608036.html", "text": "/КРОСС/ Мъж на 49 години от Велико Търново, изпаднал в мозъчна смърт вследствие на субдурален хематом, даде шанс за живот на двама пациенти с хронична бъбречна недостатъчност в УМБАЛ \"Александровска\".Трансплантирани са 49-годишна жена от Варна и 62-годишен мъж от Стара Загора, показали най-голям процент органна съвместимост от общо пет поканени от листата на чакащи.След интервенциите, трансплантираните са в стабилно общо състояние и се възстановяват в Клиниката по анестезиология и интензивно лечение на болницата.Екипът на лечебното заведение изказва искрени съболезнования на близките на починалия мъж и адмирира тяхното хуманно решение да дарят органите му за спасяването на други човешки животи в най-трудния за семейството момент. ", "date": "2019.07.01", "title": "Донорска ситуация в Александровска болница, двама души получиха шанс за живот"}
{"url": "http://www.cross.bg/gradysa-slunchevo-dyha-1608042.html", "text": "/КРОСС/ Новата седмица започва със слънчево време. Температурите ще се повишават и максималните ще бъдат между 31 и 36 градуса.Над Черноморието ще бъде слънчево. Ще духа слаб югоизточен вятър. Максималните температури ще са 30-31 градуса. Температурата на морската вода ще е 26-27 градуса. Вълнението на морето ще бъде около 2 бала. И над планините ще е слънчево. Ще духа до умерен, по високите и открити части - и временно силен, североизточен вятър. Температурите ще се повишат, максималната на височина 1200 метра ще бъде около 25 градуса, на 2000 метра - около 17 градуса.Атмосферното налягане слабо ще се понижи, но ще остане по-високо от средното за месеца.И във вторник, 2 юли, ще бъде слънчево и горещо с максимални температури между 34 и 39 градуса, до около 30 градуса ще остават температурите по Черноморието, където ще духа бриз. В сряда, 3 юли, ще се задържи горещо. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са градушки. Вятърът за кратко ще се ориентира от северозапад, до вечерта - от север-североизток, ще бъде слаб до умерен. ", "date": "2019.07.01", "title": "Юли започва с температури до 36 градуса "}
{"url": "http://www.cross.bg/pensiite-razmeri-pensii-1608043.html", "text": "/КРОСС/ Над 2 130 000 пенсионери ще получат увеличение с 5,7 на сто на пенсиите си от днес - 1 юли . Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г. Това съобщиха от Националния осигурителен институт.Увеличение със същия процент от днес ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери.За тези увеличения са заложени общо 277 милиона лева допълнителни разходи за пенсии спрямо Закона за бюджета на ДОО за миналата година.Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок \"таван\". В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв.За новите размери на пенсиите няма да бъдат изпращани разпореждания на хората. Те ще могат да се информират за тях чрез електронната \"Справка за издадени пенсионни разпореждания по ЕГН и ПИК\" на интернет страницата на Националния осигурителен институт (НОИ) или като заявят безплатното получаване на екземпляр от разпореждането в съответното териториално поделение на института.Изплащането на пенсиите за месец юли 2019 г. от НОИ ще започне на 8 юли (понеделник) и ще приключи на 22 юли (понеделник). Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях. Преводите на юлските пенсии по сметките на пенсионерите, които получават парите си по банков път, ще бъдат извършени на 8 юли 2019 г. ", "date": "2019.07.01", "title": " Над 2 130 000 пенсионери ще получат увеличение на пенсиите си от днес"}
{"url": "http://www.cross.bg/sega-telegraf-chasa-1608041.html", "text": "/КРОСС/ в. Сега - Съдът все по-лесно позволява на службите да подслушват и следятв. Сега -  Бюджетният излишък расте с 200 млн. лева на месецв. 24 часа -  Пазарувате по интернет, а търговци крият 170 милиона лева оборот в. Труд - стр. 1, 2, 3 - Гавра с хората по граничните пунктовев. Телеграф - Дерат родители с 500 лв. за учебницив. Телеграф - Чернобил води туристи в българския Припятв. Монитор - Истинското сирене поевтиня, ментето му скочи с 25%в. Сега -  Фирмите ще получават по 200 лв. за нает човек с уврежданев. Сега - Само четирима учители са пожелали да преподават в проблемни училищав. 24 часа - Нинова вкара 7 нови шефове в БСП, Жаблянов аутв. 24 часа - Дъното на ЕС: 480 хил. млади българи не четата книгив. Труд - Такситата поскъпват заради нови касови апаратив. Труд - Въвеждат бърз фалит на малки фирмив. Телеграф -  ЕС избира новите шефовев. Телеграф - Джипитата връщат нови пациентив. Монитор - Златните ни съкровища на червено в чужбинав. Монитор -  Брюксел разследва БГ онколекарство за опаковка - ментев. Сега - Прокуратурата в този си вид не може да бори престъпносттав. 24 часа -  Георги Атанасов, акционер в „Транспект\" АД и член на Съвета на директорите: Управляваме 1/3 от пазара - превозваме 4 млн. пътници на година с 500 автобусав. 24 часа -  Огнян Златев, дипломат, досегашен ръководител на Представителството на Европейската комисия в България: Днес всеки може да нарече себе си журналист, възпитавайте медийната грамотност отранов. Труд - Продуцентът и водещ Андрей Арнаудов пред „Труд\": Над 350 000 български емигранти са готови да се върнатв. Телеграф - Проф. Красимира Табакова: Не може учебниците да насаждат омразав. Монитор -  ВЛАДИМИР ТОДОРОВ, председател на Асоциацията на пострадалите при катастрофи: Загиналите при катастрофи у нас намаляха с 10 %в. Сега - ЦИК е независима. Освен от ГЕРБв. Сега - Училището, което се прочут с успех на учениците слаб 2.87в. 24 часа - Караянчева в Москва: почести и много енергиен бизнес в. Труд -  На левия фронт нищо ново. Също и на деснияв. Телеграф - Ще поеме ли вина съдиятав. Монитор - Хвани го, ако можеш ", "date": "2019.07.01", "title": "Преглед на печата"}
{"url": "http://www.cross.bg/sezon-liniya-bryag-1608037.html", "text": "/КРОСС/ Отстъпки от 10 до 30 на сто предлагат почти всички черноморски хотели за почивки през лятото. Липсата на достатъчно ранни резервации, отлива на туристи от Русия и Германия, активизирането на преките ни конкуренти като Турция, Гърция и Египет, са причина повечето места за настаняване да останат с много празни стаи дори и през силния летен сезон.„В момента да си вземеш стая в хотел на първа линия през август не е проблем. Като на всичкото отгоре ще ти излезе по-евтино, в сравнение с платеното при първите ранни записвания през периода януари-март\", обясняват пред „Труд\" хотелиери от Южното Черноморие.Дори класни петзвездни хотели на първа линия са обявили намаления за високия сезон през юли и август. В по-малките курорти даже има хотели, които въобще не са отворили врати. В най-големия български морски комплекс Слънчев бряг на пръв поглед хората в момента са много. Но реално тълпата, с която не можеш да се разминеш на улицата вечер, и липсата на място дори за хавлия на плажа, са останали в миналото.Хотелите на брега успяват да привлекат повече туристи с големи намаления, но работят далеч от възможностите си при пълна заетост. В същото време тези на втора и трета линия разчитат единствено на ниски цени, за да привлекат гости, обясняват от бранша.Заради по-слабия сезон хотелиерите предлагат  пакета \"Екстрас\", при който туристът плаща за 5 нощувки, а ползва 7.Други, макар и съвсем ограничен брой, се включиха в инициативата на туристическото министерство да дават 3 нощувки при платени 2 за уикенда.Концесионерите на плажове не посмяха да променят цените на чадърите и шезлонгите, те се запазват същите като миналия сезон. Но те и не могат да бъдат гъвкави, защото договорите за наем например се подписват за 5 години с установени цени за тези услуги.Там, където има нови наематели, увеличението на тези услуги е с лев-два в сравнение с досегашните.20 лв. например ще струва сянката и шезлонгът в Слънчев бряг, на 8 лв. са заковани на южния плаж в Несебър и в Свети Влас, по 7 лв. ще са на Иракли, а по 6 - на плажа Вая. На ММЦ Приморско пакетът за двете плажни екстри излиза 10 лв., на къмпинг \"Оазис\" за сянка и шезлонг ще се плаща по 6 лв. Толкова ще струват и в Поморие, Китен, на \"Дюни - юг\", по 5 лв. ще струват на \"Каваците - юг\", \"Смокините\" и \"ГрадинаВъпреки на пръв поглед черната плажна картина, според министъра на туризма Николина Ангелкова реалният отлив през това лято ще бъде незначителен, в рамките на 1-2%, а дори може да бъде и стопен с гъвкавите оферти в последния момент. Цените в заведенията по морето в момента са по-ниски от тези в повечето заведения в София.Само срещу 4,50 лева на плажа в Слънчев бряг получаваш ледено фрапе, като в цената влиза ползването на по-удобни от шезлонги кресла и дюшеци, както и задължителната сянка. Супите и салатите в заведенията също са по-изгодни в сравнение с тези в столицата. Срещу 4-5 лева можеш да хапнеш супа, толкова излиза и салатата.Киргизи и узбеки пък ще запълват дупките с липсата на кадри по морските курорти това лято. Досега гастарбайтерите по морето бяха предимно от Украйна, Беларус и Македония. Но макар и по-малко от тях вече има подадени молби от граждани на средноазиатските републики да работят като сервитьори, камериерки и помощник-готвачи, пише \"24 часа\".Според хотелиери кризата с работната ръка ще се задълбочава и подобно на западните страни все по-често ще виждаме обслужващ персонал от по-екзотични държави. Причината била, че украинците вече ни заобикаляли и отивали в Гърция и Полша, където влизат безвизово и работят срещу по-големи заплати. От това лято голям конкурент ще ни бъде и Албания, която се развива с бързи темпове в туризма и също е с безвизов режим. ", "date": "2019.07.01", "title": "Хотелиери по морето спасяват сезона: Дават до 30% остъпки"}
{"url": "http://www.cross.bg/kichikov-komisar-denonoshtie-1608050.html", "text": "КРОСС/ На границата с Гърция ситуацията отново се усложни - километричните опашки има ежедневно от двете страни на пунктовете и особено през уикенда.„През последните 48 часа през ГКПП „Маказа\" са преминали малко над 13 000 автомобила, което сравнено със зимния период, когато преминават около 1 500 - 1 800 автомобила на денонощие, има значително увеличение и това е нормално за летния туристически сезон\". Това каза в интервю за предаването „Тази сутрин\" по БТВ началникът на ГКПП „Маказа\" Милко Мерджанов. „Предвид на наличната инфраструктура, използваме четирите гишета за обработване на превозни средства и лица, максимално, като правим реорганизация, в посоката на интензивен трафик работят 3 гишета, в посоката на по-слаб трафик - едно. Това ни дава възможност да подобрим пропускателната способност на пункта\", обясни Милко Мерджанов и поясни, че към този момент друг полезен ход няма.200 метра се минаваха за 40 минути. Всички пътуват за гръцкото море, понеже там е по-чисто и по-спокойно, коментираха шофьори.Причина за опашките по границата с Гърция е увеличеният трафик. Това каза директорът на Главна дирекция \"Гранична полиция\" гл. комисар Светлан Кичиков на граничния контролно-пропускателен пункт \"Кулата\" пред медиите . С 25% се е увеличил потокът на автомобили и автобуси спрямо миналата година. Само за изтеклото денонощие през пункта са преминали над 10 000 автомобила, посочи гл. комисар Кичиков. Въведен е оптимален режим на работа, трасетата са обезпечени със служители, които извършват проверка на три трасета, казаха от ГД \"Гранична полиция\". Един автомобил се обработва за 20-25 секунди, ако в него пътуват деца максималното време за обработка е 50 секунди, каза още гл. комисар Кичиков.Забавяне се получава когато пътуващите не са подготвили необходимите документи на едно място, както и когато не носят необходимата декларация при пътуване на детето само с единия родител. През изтеклото денонощие 436 са случаите, когато придружаващият родител не е носел копие от декларацията и това е забавило проверката, тъй като се налага граничният служител да изготви необходимото копие.Гл. комисар Светлан Кичиков каза още, че се очаква през цялото лято да бъде натоварено, най-вече в дните петък, събота и неделя и призова пътуващите да използват и останалите гранични пунктове с Гърция.Граничен пункт \"Маказа\" разполага само с 4 платна, които според трафика се реорганизират.За последното денонощие оттам са преминали над 6 хиляди автомобила. Рекордът на пункта е 10 хиляди, от миналото лято. ", "date": "2019.07.01", "title": "Кошмарът по границите ни с Гърция продължава"}
{"url": "http://www.cross.bg/trimesechie-toplata-kevr-1608045.html", "text": "/КРОСС/ Токът, парното и топлата вода поскъпват от 1 юли. Средно за страната цената за топлоподаването се увеличава с 4,5%. Най-скъпо ще струва в Разград - с увеличение от близо 18% и Габрово - с близо 13%. След тях се нареждат Враца, Велико Търново и Пловдив.Скокът на цената на тока е средно около 3,5% за страната. Увеличението е в рамките на годишната инфлация. Според председателя на КЕВР Иван Иванов, ако трябва да се изпълнят желанията на ЕРП-тата, то скокът трябва да е от 50%, но това няма как да се случи. От НЕК пък са изчислили, че енергията струва на домакинствата по 1 лев на ден.С 0,6% поевтинява природният газ за следващото тримесечие. Утвърдената от КЕВР цена е 44,90 лв./MWh, което е с 0,27 лв. по-малко спрямо тази за второто тримесечие. Цената е без ДДС и не са включени такси за достъп, пренос и акциз.От държавното дружество „Булгаргаз\" обясниха, че поисканото намаление на синьото гориво е заради договорени доставки втечнен газ от САЩ. Първата партида от 50 млн. куб. метра газ беше доставена от холандската компания „Колмар\". Втората доставка ще извърши „Бритиш Петролиум\" за третото тримесечие на годината. ", "date": "2019.07.01", "title": "Влизат в сила новите цени на парното, топлата вода и тока"}
{"url": "http://www.cross.bg/timermans-evropeiiskata-liderite-1608044.html", "text": "/КРОСС/ Повече от 12 часа продължава извънредния Европейски съвет в Брюксел. Лидерите от Евросъюза са разделени кой да получи висшите постове в Общността.Дясноцентристките лидери се противопоставят на идеята председател на Комисията да бъде лявоцентристкият Франс Тимерманс. Европейската народна партия номинира за този пост германеца Марк Вебер.Според някои информации, премиерът на Белгия Шарл Мишел ще бъде назначен за президент на Европейския съвета на мястото на Доналд Туск, а външната политика ще бъде дадена на българката Мария Габриел, която ще замени Федерика Могерини.Премиерът Бойко Борисов се срещна с Франс Тимерманс, кандидат на Партията на европейските социалисти за председател на Европейската комисия.Борисов съобщи на Тимерманс, че до вчера решението на Европейската народна партия е било ЕК да бъде оглавена от Манфред Вебер. По неговите думи Вебер има повече тежест в Европейския парламент и затова се очертава компромис Тимерманс да поеме ЕК. ", "date": "2019.07.01", "title": "Лидерите от ЕС не могат да се договорят за висшите постове"}
{"url": "http://www.cross.bg/tema-zhivo-varna-1608033.html", "text": "/КРОСС/ Тема: На живо от Брюксел: Как се разпределят постовете в Европа?Тема: Недоволство във Варна: След като кола уби дете в Морската градина, граждани искат ограничения.Тема: В сезона на отпуските: От какво се оплакват туристите?Тема: Маршрут през ремонта. На живо, от столичния бул. \"България\".Тема: В минутите на синоптика: Кои ще са най-хубавите дни през юли?Тема: Директно от Варна: Защо в Морската градина се движат автомобили и можеше ли да бъде избегната смъртта на 3-годишното дете?Вежди Рашидов, за фалшивото изкуство и реалната политика.Оставки и нови назначения в БСП. Кой пое отговорност за изборната загуба и как левицата се готви за вота наесен?Гост: Георги Свиленски, БСП„Чети етикета\": Ще поевтинеят ли стоките, ако се намали размерът на ДДС?Директно, след блокадата на границата ни с Гърция, ще се вземат ли мерки за регулиране на трафика?Тема: Ще бъде ли забранен достъпът на автомобили до Морската градина във Варна, след като петгодишно дете беше прегазено в парка?Тема: На живо: Избягаха ли туристите от Слънчев бряг? Видео от социалните мрежи показва плаж без летовници и с празни шезлонги.Тема: Защо за пореден път на границата с Гърция се образуваха километрични задръствания?Тема: „На твоя страна\": Дезинфектанти и хлор, над нормата в басейните в страната. Има ли опасни градски плажове и ще бъдат ли затворени басейните с нарушения?Тема:Кой ще е новият председател на Европейската комисия?  На живо, от Брюксел.Тема: Уволнения и трусове на върха след пленума на БСП. Говори Александър Симов.Тема:  „Джулай морнинг\": Как в Бургас посрещнаха изгрева на морския бряг?Тема: „Пълен абсурд\" с Румен Бахов: Гора от колчета блокира вход на блок, за да го пази от неправилно паркирали.Тема: Как една училищна директорка и двама бивши футболисти се оптиват да върнат в клас ромските деца от кв. „Факултета\" в София?Тема: Екзотични папгали превземат Бургас, а певицата Тони Димитрова се оказа един от най-големите им почитатели.Тема: Гостува част от екипа на новия български филм  „Писма от Антарктида\".  ", "date": "2019.07.01", "title": "Теми и гости в сутрешните блокове на телевизиите"}
{"url": "http://www.cross.bg/ivan-rilski-damyan-1608031.html", "text": "/КРОСС/ Св. Козма и Дамян били родни братя. Те се родили в провинцията Асия, Мала Азия. Баща им бил езичник, а майка им Теодотия изповядвала християнската вяра. Мъжът й починал рано, и младата вдовица заживяла благочестив живот, като изпълнявала съвета на св. Ап. Павел: \"Истинската вдовица се надява на Бога и пребъдва в моления и молитви денем и нощем\". Теодотия поучавала децата си да водят богоугоден живот, учила ги на страх Божи, съветвала ги да се утвърждават в християнските добродетели.Козма и Дамян от ранна възраст залягали да изпълняват Божия закон. Когато порастнали, те просияли със своите добри дела като две светила. За да бъдат полезни на ближния, те се заели да изучават лекарското изкуство; изучили вълшебните свойства на различните билки и се прочули като лекари. Господ Иисус благословил двамата лекари и им дарувал чудотворна целителна сила. Братята били много скромни. Те не търсели земна слава и величие, нито пък богатства. Не взимали от излекуваните болни ни пари, ни дарове, изпълнявайки строго съветите на Спасителя към апостолите: \"Болни изцерявайте, прокажени очиствайте... Даром получихте, даром давайте\" (Мат. 10:8). Заради тяхното безкористие св. Църква ги назовава \"безсребреници\".Една християнка на име Паладия, която боледувала много години и похарчила голяма част от имота си по лекари, като узнала за тези лекари, изпратила хора да ги повикат, за да я излекуват. Св. Козма и Дамян изпълнили молбата й. Те посетили дома й, помолили се над нея и я излекували от тежката болест. Зарадвана, тя поискала да ги възнагради. Те отказали. Тя обаче настояла един от двамата да приеме поне три яйца в чест на св. Троица. По-малкият брат, св. Дамян, понеже тя го заклела в името на св. Троица, приел скромния дар - трите яйца. Когато по-късно големият брат узнал, че св. Дамян нарушил дадения пред Бога обет да не приемат никакви дарове за лекуването, поръчал на християните след смъртта им да не ги погребват в един гроб. Дамян, като нарушител на обета, да бъде погребан отделно.Пръв починал св. Козма. Когато починал и св. Дамян, християните преценили, че поръчката на св. Козма е прекалено строга и не я изпълнили. Като родни братя, които извършили един подвиг и постигнали равна светост, те били погребани в един гроб. По-късно над този гроб бил построен храм, в който се извършвали много чудесСъдбата на св. Йоановата десницаРуско народно предание говори, че в съдбоносни за България дни десницата на св. Иван Рилски била отнесена в Русия. В това ни уверява и с най-новия си крупен труд от 385 страници съвременният руски историк Николай Николаевич Чалих под заглавие \"Рыльск. История с древнейших времен до конца ХХ века\", Курск, 2006.Според неговите изследвания, сред голямата българска емигрантска вълна по време на византийското владичество (972-1014) имало и неколцина монаси от Рилския манастир. Те носели със себе си десницата на Рилския светец и български книги. Заселили се по десния бряг на река Сейм в Черниговската земя на Киевска Русия, където пребивавало славянското езическо племе северяни. Двете племена заживели дружно. Българите построили храм \"Свети Иван Рилски\" и станали първите тукашни християнски просветители-мисионери.Ето някои интересни извадки от книгата на Чалих:\"... Риляне отделили правую руку святого Ивана и отнесли ее в Русь...\" (с. 49) (Рилчани отделили дясната ръка на св. Иван и я отнесли в Русия);\"Название города Рыльска и возникновение христианства в Рыльском крае и в других наших краях связани с пребиванием болгарских монахов из Рыльского монастыря...\" (с. 38, 47) (Името на град Рилск и възникването на християнството в Рилския край и в други наши краища са свързани с пребиваването на български монаси от Рилския манастир);\"Церковь Иоанна Рыльского самый первый русский храм в честь Иоанна Рыльскаго был построен в древнорусском граде Рыльске в конце Х или в начале ХI века\" (с. 51) (Църквата на Йоан Рилски първият руски храм в чест на Йоан Рилски е бил построен в древноруския град Рилск в края на Х или началото на ХI в.)По време на Октомврийската революция (1917-1918), когато болшевиките масово разрушавали църкви и манастири, десницата на св. Иван Рилски мистериозно изчезнала от едноименната му църква в Рилск. Според някои, за да бъде спасена от евентуално болшевишко поругание, тя била заровена някъде в земята. Това споделя и Чалих. В духа на писаното от него и аз преди години писах, че може някой ден в Рилск да се открие изчезналата дясна ръка на св. Иван Рилски. (Вж. Среща с древноруския град Рилск, Църковен вестник, 1976, бр. 26, с. 6).Според други, благочестиви руски емигранти изнесли десницата извън пределите на Русия. Това потвърждава и следното предание. През есента на 2003 г. ме посети тогавашният главен секретар на Св. Синод митрополит Геласий. С него сме рилски постриженици и бивши игумени на Рилския манастир, и всякога живо ни е интересувало всичко за св. Иван и за св. Рилска обител. В разговор, между другото, митрополитът припомни с какво недоверие преди години се отнесохме към известието на гръцкия архимандрит Пантелеймон Пулос, че дясната ръка на св. Иван Рилски сега се намирала в гръцкия девически манастир \"Св. Богородица\" на остров Тинос, без да пояснява как е попаднала там. С такова недоверие се отнесъл и неговият духовен старец, благочестивият монах Евлогий, който държеше ключовете от ковчега на св. Иван Рилски и го отваряше за поклонение пред св. мощи на светеца. Митрополит Геласий ме помоли да запиша следното.Веднъж пристигнала гръцка поклонническа група. Изненадващо една възрастна жена от групата му казала на руски език, че десницата на св. Иван е донесена в Гърция. В учудване отец Евлогий й възразил, че както знаят рилските монаси, десницата му е отнесена още в незапомнени времена в руска земя. Възрастната рускиня обаче настоятелно продължавала да разказва:\"Моята бабушка Маруся, на която нося името, и моят дедушка Андрей Фьодорович били от Курска област. По време на революцията бабушка и дедушка Андрей решили да избягат от Русия. Тръгнали с пътнически кораб, който извършвал курс Одеса -Истанбул - Солун - Атина. В препълнения кораб имало и двама моряци от Курск и Рилск. Върху своя багаж те държали една вещ, обвита в тъмнокафяв копринен плат, и молели пътниците да не се блъскат, за да не бутнат на земята грижливо обвитата и пазена вещ. Любопитството на пасажерите надвило и моряците открили, че носят десницата на св. Иван Рилски, за да я спасят от поругание или от изчезване. Те имали намерение да оставят десницата в българския манастир на Св. гора Атонска с молба тамошните монаси да я върнат в Рилския манастир.Привечер в Егейско море се разразила силна буря с гръмотевици и мълнии. Насрещният вятър бил толкова яростен, че вълните обливали и блъскали кораба, та имало опасност той да се разбие в някои от скалистите острови. \"Всички се прегръщахме и целувахме, а някои със сълзи оросяваха обвитата десница на св. Иван. Капитанът на кораба, разказваше ни бабушка, по едно време разтревожен рече, че ни грози корабокрушение. Единият от моряците се провикна: \"Това няма да стане, тъй като нас ни пази крепката десница на св. Иван Рилски, която е сред нас!\" Всички топло се молехме на светеца да ни запази, за да стъпим на земята. Сред бушуващото море нашият кораб тогава приличаше на един пътуващ храм сред яростните морски вълни.Чак призори морската буря утихна. Спряхме в някакъв малък залив край гръцко селце. След преживения ужас всеки от нас гледаше да стъпи по-скоро на земята, благодарни на Бога, на св. Богородица и на св. Иван за чудесното избавление от страшната морска буря.Пръснахме се накъдето очите ни видят. След много дни на страннически скитания с Андрей Фьодорович се добрахме до Солун. Един благороден грък на име Костаки ни прие за миячи на съдове и маси в своя ресторант. Когато чувахме да се говори руска реч от влезли в ресторанта, бързахме да ги разпитаме дали не знаят нещо за двамата руски моряци, за св. Ивановата десница. За съжаление нищо не узнахме, но вярвахме, че тя е някъде съхранена из благословената гръцка земя...\"Дядо Геласий даже каза, че още пази малкото бяло листче, на което отец Евлогий записал само следното: \"Маруся и Андрей Фьодорович. Курска област\".Този интересен и правдоподобен разказ, че св. Ивановата десница сега е в Гърция, липсва в нашата статия \"Защо целуваме лявата, а не дясната ръка на свети Иван Рилски?\", тъй като същата беше вече публикувана няколко месеца по-рано в сп. \"Духовна култура\", 2003 г., кн. 3, с. 13-17. Може би е прав архимандрит Пантелеймон Пулос.Дано един ден узнаем как е попаднала св. Ивановата десница в манастира \"Св. Богородица\" на остров Тинос. Дай Боже, да узнаем още подробности за съдбата на св. Ивановата десница.а по тяхното молитвено застъпничество. ", "date": "2019.07.01", "title": "Св. Козма и Дамян, Възвръщане честните мощи на преп. Йоан Рилски чудотворец"}
{"url": "http://www.cross.bg/voiina-aleksandur-prestupleniya-1608032.html", "text": "/КРОСС/ 69 г. - Веспасиан е издигнат за император на Римската империя от легионите.1097 г. - Битка при Дорилеон: Кръстоносците водени от принц Боемунд I Антиохийски побеждават селджукската армия, водена от Килич Арслам I.1847 г. - В САЩ са пуснати в употреба първите залепващи пощенски марки.1863 г. - Американска гражданска война: Започва Битката при Гетисбърг.1881 г. - 2 Велико народно събрание суспендира Търновската конституция, като гласува исканите от княз Александър Батенберг извънредни властови пълномощия да управлява страната в следващите седем години.1894 г. - Основан е бразилският футболен клуб Клуб де Регаташ Ботафого, предшественик на днешния Ботафого от Рио де Жанейро.1905 г. - Алберт Айнщайн прави публично достояние създадената от него Теория на относителността.1907 г. - В САЩ са създадени първите военно-въздушни сили.1911 г. - Полският биохимик Казимир Функ открива витамините.1916 г. - Първата световна война: Започва една от най-кръвопролитните битки през войната - Битката при Сома.1921 г. - По предложение на Александър Теодоров-Балан е въведена правописна реформа.1942 г. - Втората световна война: След 8-месечна обсада германската армия овладява Севастопол.1960 г. - Двете Сомалии - британска и италианска получават независимост и се обединяват в една държава.1962 г. - Руанда и Бурунди стават независими от Белгия държави.1968 г. - В Женева е подписан Договор за неразпространение на ядрените оръжия от СССР, САЩ, Великобритания и други страни.1975 г. - Людмила Живкова оглавява културното ведомство на Народна република България.1976 г. - Португалия предоставя автономия на Мадейра.1980 г. - В Полша избухва стачка, ръководена от профсъюза Солидарност.1881 г. - 2 Велико народно събрание суспендира Търновската конституция, като гласува исканите от княз Александър Батенберг извънредни властови пълномощия да управлява страната в следващите седем години.1996 г. - Неврокопският митрополит Пимен е избран за патриарх от алтернативния Свети Синод.1997 г. - Китайска народна република възстановява суверенитета си над Хонконг, с което приключва 156-годишното колониално управление на Обединеното кралство.1997 г. - В България е въведен валутен борд и българския лев е приравнен към германската марка (1 DEM = 1000 BGN).2000 г. - В България започва здравна реформа, чието цел е да замести безплатното здравеопазване.2002 г. - Основан е Международният наказателен съд, който разглежда дела на лица за геноцид, престъпления срещу човечеството, военни престъпления и престъпления на агресия.2004 г. - Космическият апарат Касини-Хюйгенс, по съвместна програма на НАСА и ЕКА, влиза в орбита около Сатурн.2009 г. - Открит е новият терминал на Летище Пловдив. ", "date": "2019.07.01", "title": "1 юли в историята"}
{"url": "http://www.cross.bg/ako-minavate-prez-ada-1608030.html", "text": "/КРОСС/ \"Ако минавате през ад, продължавайте да вървите без да спирате.\"Уинстън Чърчил", "date": "2019.07.01", "title": "Ако минавате през ада..."}
{"url": "http://www.cross.bg/-oto-toksikologiya-depytat-1608034.html", "text": "/КРОСС/ Анелия, поп фолк певицаПроф. д-р Венета Дойчева, драматург, преподавател в НАТФИЗДора Янкова, депутат от „БСП за България\" в 44-ото НСИван Русев, скулпторГеорги Къркеланов, актьорДесислава Тодорова, депутат в 44-ото НСДоц. Маргарита Гешева, национален консултант по токсикология и началник на Клиниката по токсикология на \"Пирогов\"Надя Попова, поетеса, журналист и преводачНикола Статков, писател и сценаристПламена Гетова, актрисаКрисия, талантлива млада певицаГеорги Станчев, композитор и певецКалин Георгиев,  главен комисар от резерва ", "date": "2019.07.01", "title": "Рождениците на  1 юли"}
