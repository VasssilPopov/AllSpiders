{"url": "http://www.cross.bg/godina-sobstvenitzi-slyzhebno-1596093.html", "text": "/КРОСС/ МВР е спряло от движение над 1000 коли заради незавършени сделки. Това ще рече, че новите собственици са закупили автомобилите, но не са ги прехвърлили на свое име в предвидения двумесечен срок. Цифрата се очаква да расте тепърва, съобщава „Монитор\".Прекратяването на регистрациите става служебно, след като в края на 2017 година влязоха в сила новите промени в Закона за движение по пътищата. Изпълнението на изискванията в закона започна обаче в края на миналата година, тъй като имаше технологично време от два месеца, в което трябваше да бъде разработена програма за автоматично следене на сроковете и автоматично прекратяване на регистрацията. Софтуерът вече е готов и работи, уточняват от Пътна полиция.Именно и заради това много собственици на новозакупени автомобили се озоваха в ситуацията да осъзнават, че колата им е спряна от движение, когато трябва да заплатят задължителната си застраховка „Гражданска отговорност\" или някой налог към данъчните служби.От МВР съобщиха официално, че след направено развитие на програмното осигуряване от 12 юни миналата година е добавена нова функционалност в АИС „КАТ Регистрация на ППС и собствениците им\" - служебно прекратяване на регистрацията на превозно средство, което се извършва автоматично за договори, въведени в Регистъра на ПС след 27 декември 2017 година. Така, ако нов собственик не изпълни задължението си по закон превозното му средство ще бъде дерегистрирано служебно. Нещата се ускоряват още повече от март миналата година, когато е изградена връзка между информационните системи на МВР и Нотариалната камара, с която се осигурява получаване на информация за договора за прехвърляне собствеността на пътното средство веднага след сключването на сделката.Оттам напомнят, че управлението на автомобили с прекратена регистрация е престъпление по смисъла на Наказателния кодекс. Той може да бъде подведен под отговорност по член 345, ал. 2, който предвижда затвор до една година и глоба от хиляда лева. По-лесно обаче закъснелите шофьори и собственици на новозакупени автомобили могат да отидат в поделенията на Пътна полиция, където да завършат сделката си, да прехвърлят автомобилите и да заплатят единствено глоба от 200 лева. МВР напомня, че регистрацията трябва да бъде постоянният адрес или адрес на регистрация на собственика. ", "date": "2019.02.09", "title": "Хиляди собственици на нови коли изгоряха"}
{"url": "http://www.cross.bg/tzipras-izbori-gurtziya-1596085.html", "text": "/КРОСС/ Гръцкият премиер Алексис Ципрас заяви, че парламентарните избори в Гърция ще бъдат проведени в края на четиригодишния мандат на правителството, през октомври, а не по-рано, съобщи агенция АНА-МПА.В Гърция изборите ще бъдат проведени в края на четиригодишния мандат и е по-добре да свикнете с това, заяви Ципрас на лидера на най-голямата опозиционна партия Нова демокрация Кириакос Мицотакис и оцени, че опозицията ще претърпи страшно разочарование на европейските избори през май.Ципрас добави също, че резултатите от изборите за Европейски парламент ще покажат на гръцкия народ, че резултатите от анкетите, които провежда Нова демокрация, са били фалшиви.Всички ваши приказки се оказаха погрешни, каза Ципарс.Преди няколко дни Мицотакис заяви, че е уверен, че парламентарните избори в Гърция ще се проведат по-рано, през май, заедно с изборите за Европейски парламент и на тях управляващата партия на Ципрас СИРИЗА ще изгуби властта. ", "date": "2019.02.09", "title": "Ципрас определи кога ще са парламентарните избори в Гърция"}
{"url": "http://www.cross.bg/galaktik-granitzata-vurdzhin-1596091.html", "text": "/КРОСС/ Британският милиардер Ричард Брансън планира до 4-5 месеца да пътува на борда на космически кораб на компанията си \"Върджин галактик\", с който да премине границата между земната атмосфера и Космоса, предаде БТА.\"Искам това да бъде направено за 50-годишнината от полета, с който човек за пръв път стъпи на Луната\", каза той в рамките на събитие в Националния музей на въздухоплаването и космическите полети във Вашингтон, съобщи Франс прес.\"Върджин галактик\" и \"Блу ориджин\" са двете компании, които се съревновават помежду си да изпратят пътници отвъд  границата между земната атмосфера и космоса. Тези компании искат да предложат на стотици и дори хиляди пътници краткотрайни суборбитални полети. Въпросните мисии ще са по-краткотрайни и по-достъпни в сравнение с проекта на \"Спейс Екс\", който цели японски милиардер да бъде изпратен в окололунна орбита най-рано през 2023 г. ", "date": "2019.02.09", "title": "Милиардер планира до юли да извърши пътуване в Космоса"}
{"url": "http://www.cross.bg/rysiya-strani-proekta-1596088.html", "text": "/КРОСС/ Москва предупреди днес за нови пречки пред изграждането на руско-германския проект за газопровод \"Северен поток-2\", след като Берлин се съгласи на компромис с Франция и други страни членки на ЕС за по-строга регулация, предаде ДПА.Ако се подготвят пречки пред проекта, за да бъде принудена Русия да транспортира газ през Украйна - по техните условия, техните тарифи и с несигурността по юридическите въпроси, тогава е малко вероятно нещата да се случат, каза пред агенция РИА Новости заместник-външният министър на Русия Александър Панкин.Не е ясно чии условия и мита има предвид той, отбелязва ДПА.Проектът \"Северен поток 2\" предвижда да се изградят две линии от газопровода с обща мощност 55 милиарда кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия.Общата стойност на проекта се оценява на 9,5 милиарда евро. Единствен акционер в оператора по проекта Норд стрийм 2 (Nord Stream 2 AG) е руският газов холдинг Газпром. Партньори по него са френската Анжи (Engie), австрийската О Ем Ви (OMV), англо-холандската Шел (Shell), германските Унипер (Uniper) и Винтерсхал (Wintershall), които ще осигурят 50 процента от финансирането.Според критиците на проекта той ще засили европейската зависимост от Русия. Поддръжниците му подчертават необходимостта да се осигурят енергийните доставки на континента, тъй като добивът на газ в ЕС спада.Панкин потвърди отново, че Русия ще продължи да доставя газ през Украйна.Да, готови сме да продължим да използваме украинския транзит, но при условията, които са ни необходими, каза той.Украйна и Полша са сред страните, които печелят от таксите за транзит на газ през тяхна територия.Вчера страните от ЕС се съгласиха с френско-германски компромис по регулацията на \"Северен поток -2\" без да бъде излаган на опасност проектът. Компромисът предвижда промяна на европейска директива, с което да се позволи на Европейската комисия да наложи по-голям надзор върху газопроводите, включително германско-руския проект. Освен това ЕС ще прилага по-последователно вътрешните си правила за газовия пазар във връзка с газопроводи от и към страни извън ЕС. Страните членки ще трябва да искат одобрението на Евросъюза, когато договарят промени по газовите споразумения със страни извън блока, ако се засягат европейските разпоредби.", "date": "2019.02.09", "title": "Русия предупреди за пречки пред \"Северен поток 2\""}
{"url": "http://www.cross.bg/obyad-gradysa-vreme-1596079.html", "text": "/КРОСС/ През нощта ще е ясно. Около полунощ от запад ще се появи предимно висока облачност, която до края на деня ще обхване цялата страна. Утре ще преобладава слънчево време, в сутрешните часове и преди обяд на отделни места в низините и котловините видимостта ще е намалена. Ще духа слаб вятър от запад-югозапад. Минималните температури ще са между минус 3 и 2 градуса. Дневните температури ще се повишат и максималните ще са между 8 и 13 градуса.По Черноморието ще преобладава слънчево време, но по-късно през деня ще се появи предимно висока облачност. Ще духа слаб до умерен югозападен вятър, който около обяд ще се ориентира от югоизток. Максималните температури ще са между 7 и 9 градуса. Температурата на морската вода е 6-7 градуса. Вълнението на морето ще е 1-2 бала.Над планините ще преобладава слънчево време. Ще духа до умерен северозападен вятър, който след обяд ще се ориентира от запад-югозапад. Температурите ще се повишават и максималната на височина 1200 метра ще е около 5, на 2000 метра - около минус 1 градус. Седмицата ще започне с високи за февруари дневни температури - максималните в по-голямата част от страната ще бъдат между 11 и 16 градуса. Минимални - между минус 2 и 3 градуса. Ще преобладава слънчево време, но преди обяд на места в низините и котловините ще има условия за мъгли. Вятърът ще се ориентира от юг-югозапад и след обяд в Източна България и по северните склонове на планините временно ще се усили.По-късно през деня облачността от запад ще се увеличава и вплътнява. Привечер и през нощта срещу вторник и във вторник, с преминаването на бърз студен атмосферен фронт, на места от запад на изток ще превали дъжд, в планините - сняг. От запад-северозапад, с усилване на вятъра, ще нахлува студен въздух и още през нощта срещу вторник във високите котловинни полета на Западна България, в Предбалкана, а през деня във вторник и в Лудогорието, дъждът ще премине в сняг.", "date": "2019.02.09", "title": "Какво време ни очаква в неделя "}
{"url": "http://www.cross.bg/krazhba-vzlomadzhiite-ostavi-1596094.html", "text": "/КРОСС/ Кражба във възлова токова подстанция остави различни части на Казанлък без ток в съботния ден, предаде БГНЕС. Единият от взломаджиите е ударен от ток.Нарушителите са нахлули в 20-киловолтовата станция, счупвайки прозорци и врати.Вторият нарушител е заловен от полицията, когато се върнал в района, за да вземе чували с алуминиеви шини, които са изхвърлили от станцията.От ЕВН недоумяват как взломаджиите са се осмелили да влязат в станцията и с клещи да се опитват да изключат шините.Токът е спрял при сработване на защитите. ", "date": "2019.02.09", "title": "Кражба от трафопост остави половин Казанлък без ток"}
{"url": "http://www.cross.bg/solyn-posoka-dvizhenieto-1596092.html", "text": "/КРОСС/ Гръцките земеделци увеличиха днес местата на блокади по пътищата с искане за данъчни облекчения. Протестите им са в различни часове, но с продължителност до 2 часа.Фермерите прекъснаха движението по магистралата Солун - Атина. Поставиха трактори на пътен възел Темби. Използват се обходни маршрути. Полицията не успя да спре движението на селскостопанска техника. Засега блокадата е само в едната посока. Готови са да блокират напълно и в двете посоки.При Серес също има блокада на пътя към Солун. Колите се придвижват по обходен маршрут. Други изчакват фермерите да се оттеглят. Вероятно до час ще напуснат пътното платно.В посока Солун - Кавала пътят е блокиран в двете посоки. Според земеделците \"само символично за 2 часа\".При Верия тракторите са само в едната посока. На още 4 места по магистралата Солун - Атина имаше блокада в рамките на 1 час. Протестите са в различно време, което затруднява движението. Исканията на земеделците са за незабавна среща и преговори с всички министри от кабинета на Алексис Ципрас. Заплашват с продължителни блокади в следващите дни. ", "date": "2019.02.09", "title": "Блокадите на пътищата в Гърция се разрастват "}
{"url": "http://www.cross.bg/misiya-armiya-bulgarskata-1596087.html", "text": "/КРОСС/ Асоциация на ветераните-миротворци учредиха днес във Велико Търново участниците в първата миротворческа мисия към ООН на Българската армия в Камбоджа. \"Българската армия изпълни успешно задачите си, макар и с цената на 10 загинали и много ранени. От държавата не получихме нищо и сега се чувстваме използвани и забравени. Затова се събираме в сдружение, с което искаме признаване на статут на ветерани на участниците в мисията, подпомагане на членовете на сдружението, разясняване на целите на миротворческите операции и връзка със сродни организации\", каза Иво Христосков, един от инициаторите на учредителната среща.1446 са били участниците в мисията на Българската армия в Камбоджа през 1992 и 1993 г. Някои са успели да подредят живота си след завръщането си в България, други не са се справили с реадапатцията особено успешно, а има и мъже, които са избрали да напуснат страната, допълва още Иво Христосков и казва, че за тази мисия информация няма. \"Да не забравяме, че това беше най-успешната и голяма мисия на ООН. Ние показахме лицето на нова България, да не се говори за тази мисия, това е незаслужено\", категоричен е Иво Христосков.\"Адаптацията винаги е най-трудната стъпка в подобни мисии, защото минаваш от едно състояние в друго. Когато предварителната подготовка е добра, адаптацията е къса. Когато в предварителната подготовка има пропуски, адаптацията протича малко по-дълго и оказва влияние на изпълнението на задачите\", заяви и о.з. полк. Стефан Давидов, който е бил заместник командир на пехотния батальон и е отговарял за цялата логистика на батальона. Той каза още, че по-трудна за повечето участници в мисията, се е оказала реадаптацията. \"Световните изследвания за такива мисии казват, че срокът не трябва да превишава четири месеца, максимум - шест, а ние изкарахме година и четири месеца. За това време се променя психиката на човека и, когато се върнахме, трябваше да се справим с напрежението, с това, че там винаги бяхме нащрек и готови да реагираме. А това се оказа трудно\", призна още о.з. полк. Давидов.", "date": "2019.02.09", "title": "Асоциация на ветераните-миротворци учредиха във Велико Търново бившите сини каски"}
{"url": "http://www.cross.bg/bulgari-tyrtziya-patzienti-1596084.html", "text": "/КРОСС/ Всяка година хиляди българи с онкозаболявания избират да се лекуват в Турция на собствени разноски.Димитър Чакъров е пропътувал стотици километри от Габрово до Истанбул, защото само тук му дават надежда за живот. Той има рак на сливицата и са му казали в България, че няма как да му помогнат. В Турция е доволен от лекарската  помощ и казва, че засега нещата вървят добре. Там е за 9-и път. Подлага се на имуно- и химиотерапия.  Казва, че е много скъпо и че е тегли заем, който после трябва да връща.35% от чуждестранните пациенти в турска болница са българи. Те са най-често с онкологични заболявания.Заради наплива от българи в болницата са наели и служители с български език, които да са в помощ на пациентите. Рязко е скочил и броят на българските пациенти с трансплантация на костен мозък.Само за миналата година у нас са регистрирани над 35 000 нови случая на болни от рак. ", "date": "2019.02.09", "title": "Медицински туризъм: Хиляди българи с онкозаболявания отиват да се лекуват в Турция"}
{"url": "http://www.cross.bg/flufi-doma-telesnata-1596089.html", "text": "/КРОСС/ Запознайте се с котката Флъфи. Тя има невероятен късмет, след като миналия месец бе намерена погребана в сняг и все пак оживя.Собствениците на Флъфи откриват котката си на открито, замръзнала и неподвижна извън дома си в Калиспел, Монтана, на 31 януари и веднага я откарват в местната клиника за животни.Според ветеринарите, телесната температура на Флъфи е спаднала под 32° C. Всъщност тя е била толкова студена, че термометърът не успял да отчете температурата й, разказва IFLScience.Андреа Дътер (Andrea Dutter), изпълнителен директор на клиниката за животни в Калиспел, разказва пред репортери, че персоналът се е опитвал да повиши телесната температура на Флъфи по различни начини - топла вода, сешоар и топли хавлиени кърпи.„И накрая я поставихме в топла кутия за котки\", съобщи Андреа Дътер за The Washington Post. „Това изглежда свърши работа\".Когато ледът най-накрая се разтопява, екипът забелязва признаци на нараняване, които според тях са попречили на Флъфи да се прибере в дома си по време на екстремните студове.Добрата новина е, че Флъфи след една прекарана нощ във ветеринарната клиника се връща у дома „с останалите си осем живота\". Една седмица по-късно и тя е напълно възстановена.Флъфи не е единственото животно измръзнало по време на полярния вихър, който засегна големи части на Северна Америка през миналия месец и доведе до рекордно ниски температури от минус 40 ° C, а големи части от Ниагарския водопад се превърнаха в лед .Алигаторите, живеещи на територията на Блатистия парк (Swamp Park) в река Шалот, Северна Каролина, САЩ, буквално замръзнаха в леда. Почти цялото им тяло е скрито под леда - над него може да се види само част от муцуната на алигаторите.Но алигаторите от Swamp Park, както и много други влечуги като игуани и костенурки правят това като адаптация към по-студените условия на променената среда. След това се \"размразяват\" и продължават да живеят нормален живот. ", "date": "2019.02.09", "title": "Замръзнала котка оживя след размразяването си"}
{"url": "http://www.cross.bg/ryskite-gripen-samoleti-1596073.html", "text": "/КРОСС/ \"Грипен Е\" не може да се похвали с максимален боен товар, ниска видимост или голям обсег. Но този изтребител има изключителна особеност, която го прави кошмар за руските самолети\", отбелязва Business InsiderКомандващият Военновъздушните сили (ВВС) на Швеция Матс Хелгсон заяви, че изтребителят Saab Gripen E е способен да победи руските самолети от серия Су във въздушен бой, предават РИА Новости и Агенция \"Фокус\".Както пише Business Insider, изтребителите \"Сухой\" са получили легендарен статут заради своята маневреност и способност да бият американските самолети във въздуха за сметка на \"опасни и агресивни каскади\". В отговор американските ВВС разчитат на скъпата технология \"Стелт\". Конструкторите на Gripen, от друга страна, не се опитват да намалят видимостта на изтребителя, а да модернизират бордовите системи за радиоелектронна борба (РЕБ).\"Грипен не може да се похвали с максимален боен товар, ниска видимост или голям обсег. Но този изтребител има изключителна особеност, която го прави кошмар за руските самолети\", отбелязва Business Insider.По думите на експерта от британския Обединен кралски институт за военни изследвания Джъстин Бронк, изтребителите Gripen превъзхождат повечето аналози в ефективността на средствата за РЕБ и заглушаването на радарите на противника.\"Когато на пилотите на Gripen им писна да бъдат посмешище за немските \"Тайфуни\", те получиха възможността да проверят своите системи за РЕБ в бойни условия. Тогава за немците настъпиха трудни времена Един от шведските изтребители даже успя незабелязано да се появи край лявото крило на \"Тайфуна\" благодарение на способността си да заглушава радиосигналите\", цитира думите на аналитика изданието. ", "date": "2019.02.09", "title": "Шведите твърдят, че са създали \"изтребител убиец\" на руските Су "}
{"url": "http://www.cross.bg/zavedenie-tazi-bolnitza-1596080.html", "text": "/КРОСС/ Подписка в подкрепа на Кардиохирургичната болница в Бургас. Заради високия наем, който здравното заведение е принудено да плаща от края на февруари, болницата може да затвори врати.Наемът е 204 000 лева. До тази сума се стигна след публичен търг, обявен от държавната бургаска университетска многопрофилна болница, която е собственик на помещенията, в които е разположена кардиоболницата.Досега наемът е бил по-нисък, но на обявения търг се явява още една кардиоболница от Плевен и при наддаването се стига до тази цена. С подписката лекарите и сестрите от кардиохирургията апелират държавата и общината да се намесят, за да не се стигне до закриване на лечебното заведение. ", "date": "2019.02.09", "title": " Протест срещу закриването на кардиохирургията в Бургас "}
{"url": "http://www.cross.bg/zaplata-kadri-obyavite-1596083.html", "text": "/КРОСС/ Около една трета от обявите в бюрата по труда са за работа на минимална заплата. Това показват данните на Агенцията по заетостта.Търсят се кадри за промишлеността, шофьори и заварчици.Средната заплата в обявите е 730 лева. Освен ниско квалифицирани работници масово се търсят и лекари специалисти.Обявите за медицински персонал в общинските и държавните болници предвиждат заплати между 700 и 1000 лева.Икономисти отчитат, че въпреки рекордната заетост у нас, недостигът на кадри остава сериозен проблем.\"Недостигът на кадри ще е големият проблем и през 2019г. Има забавяне в броя на работните места, забавяне в растежа на работната заплата и то въпреки покачването на минималната заплата\", прогнозира икономистът Явор Алексиев. ", "date": "2019.02.09", "title": "Една трета от обявите в бюрата по труда - за работа на минимална заплата"}
{"url": "http://www.cross.bg/makedoniya-severna-repyblika-1596082.html", "text": "/КРОСС/ След ратификацията на протокола за приемането на Република Северна Македония в НАТО в гръцкия парламент официално влиза в сила употребата на новото име на държавата - Република Северна Македония, съобщи \"Танюг\".В срок от седем дни държавните институции, граничните пунктове и дипломатическо-консулските представителства на страната ще променят табелите с новото име на държавата - Република Северна Македония. Употребата на новото име трябва да бъде съгласувана със закона за употреба на езиците, което означава, че табелите ще бъдат написани и на албански език, тъй като, както неотдавна заяви говорителят на правителството Миле Бошняковски, албанците са 20 процента от населението на държавно ниво.Препоръки за промяна на надписите ще получат и местните органи на властта. Промяната на конституционното име на Македония последва след подписването на споразумението от Преспа и неговата ратификация в македонския и гръцкия парламент.След 27-годишен спор за името с Гърция Македония промени своето име на Република Северна Македония. След разрешаването на дългогодишния спор около името миналата сряда в Брюксел бе подписан присъединителен протокол за членството на Македония в НАТО от 29-те посланици на страните-членки на НАТО.Снимка БТВ", "date": "2019.02.09", "title": "Официално: От днес се използва името Северна Македония"}
{"url": "http://www.cross.bg/bukingam-lindzi-fliiityd-1596078.html", "text": "/КРОСС/ Бившият китарист на Fleetwood Mac (\"Флийтуд Мак\") Линдзи Бъкингам е претърпял спешна отворена операция на сърцето миналата седмица, при която са увредени гласните му струни, съобщиха Ройтерс и Асошиейтед прес.Съпругата на 69-годишния музикант Кристен написа във Фейсбук, че той се възстановява у дома. Тя разпространи и негова снимка по болничен халат. Предстоящите солови концерти на Линдзи Бъкингам са отменени.Той е добре и сърцето му е добре, но заради хирургията им увреждане на гласните струни. Засега е неясно дали увреждането е постоянно, надяваме се, че не е\", написа Кристен Бъкингам.Покойният баща и братът на музиканта също са имали проблеми със сърцето. Линдзи Бъкингам свири за последен път с \"Флийтуд Мак\" на галата \"Мюзикеърс\" в Ню Йорк през януари 2018 г., която беше в чест на групата. Няколко дни по-късно той беше изключен от турнето на \"Флийтуд Мак\" заради неразбирателство с бившата му приятелка и колежка Стиви Никс.Бъкингам заведе дело срещу \"Флийтуд Мак\" за нарушаване на договор и през декември съобщи, че спорът е уреден извънсъдебно.Като певец или съавтор на песни Линдзи Бъкингам стои зад хитове като \"Go Your Own Way\", \"Tusk\" \"The Chain\".", "date": "2019.02.09", "title": "Бившият китарист на Fleetwood Mac Линдзи Бъкингам е с увредени гласни струни"}
{"url": "http://www.cross.bg/vulni-sluntzeto-magnitnite-1596077.html", "text": "/КРОСС/ Учени от университета на Нортъмбрия установиха, че магнитните вълни на Слънцето се държат различно от смятаното досега, съобщи сайтът Физ.орг.Анализът на данни, събирани 10 години, показа, че магнитните вълни в короната на Слънцето - най-външния атмосферен слой, реагират на звукови вълни, идващи от недрата на звездата ни.Досега се смяташе, че тези вълни се образуват на повърхността на Слънцето, където водородът достига температура 6000 градуса и възбужда магнитното поле.Британските учени откриха доказателства, че магнитните вълни реагират, или се възбуждат по-високо в атмосферата от звуковите вълни, които оставят ясен маркер по тях. Наличието на този маркер означава, че цялата корона се разтърсва в отговор на звуковите вълни. Това предизвиква вибрации в много ясен обхват честоти.Маркерът е открит в цялата корона през целия 10-годишен период. Това предполага, че е фундаментална константа на Слънцето и може да е характерен и за други звезди.Магнитните вълни имат голяма роля за пренасянето на енергия в Слънчевата система.Освен че загряват короната на Слънцето, те ускоряват слънчевия вятър, който се движи със скорост около 1,6 милиона км/ч. Те се отразяват и на атмосферата на звезди и планети, на магнитното им поле, предизвикват полярни сияния. ", "date": "2019.02.09", "title": "Откриха изненадващо явление на Слънцето "}
{"url": "http://www.cross.bg/romite-voiivodinovo-nezakonnite-1596090.html", "text": "/КРОСС/ Кметът на Войводиново Димитър Тосев изведе завърналите се в пловдивското село роми с бус, който лично шофираше. Така напрежението в пловдивското село утихна. То пламна отново тази сутрин, след като около 40 роми се върнаха във Войводиново, придружавани от адвокат и представители на правозащитна организация. След като ромите започнаха да обикалят незаконните къщи във Войводиново, местните хора излязоха на спонтанен протест. Около 50 души се опитаха да пробият полицейската блокада, но бяха спрени.Най-силно възмущение предизвиква жена с фотоапарат, която придружаваше ромите и говореше на английски. Ромите бяха категорични, че ще нощуват в къщите си. И обясняваха, че са им обещани фургони, ако се върнат.Преговорите между ромите и властите продължиха няколко часа. Накрая ромите се съгласиха да си тръгнат и кметът лично ги изведе от селото. Хората във Войводиново бяха категорични, че няма да позволят на ромите да останат в незаконните постройки.Обстановката вече е спокойна, съобщи говорителят на Областната дирекция на МВР - Пловдив. Не е допуснато нарушение на обществения ред. Циганите вече са си тръгнали, разотишли са се и местните жители, които се бяха събрали край църквата, за да изразят недоволството си. В селото е осигурено полицейско присъствие.До напрежението във Войводиново се стигна, след като двама младежи от ромски произход пребиха командос на Богоявление. В селото в знак на подкрепа към пребития военнослужещ имаше протести на местните хора, както и на негови колеги командоси. Именно след този случай вицепремиерът Красимир Каракачанов обяви поход срещу незаконните къщи с циганските гета и обяви програма за интеграция на ромите, която и в момента е център на политически препирни.  ", "date": "2019.02.09", "title": "РАЗВРЪЗКА: Кметът на Войводиново изведе ромите с бус"}
{"url": "http://www.cross.bg/voiivodinovo-selo-myasto-1596076.html", "text": "/КРОСС/ Жителите на село Войводиново излязоха на спонтанен протест. Това потвърди за Фокус кметът на населеното място Димитър Тосев. Спонтанното недоволство е предизвикано от появата на около 40 роми, които твърдят, че ще нощуват в къщите си.Те са придружавани от представители на правозащитна организация. Събралите се протестиращи са опитали да пробият полицейската блокада, но са били спрени. Към момента е засилено полицейското присъствие в село Войводиново. Очаква се със съдействието на органите на реда циганите да напуснат населеното място и да няма напрежение сред жителите.", "date": "2019.02.09", "title": "Спонтанен протест във Войводиново вдигна полицията на крак"}
{"url": "http://www.cross.bg/dimov-nyama-neno-1596086.html", "text": "/КРОСС/ МОСВ съгласува процедури, ние не даваме разрешения за строителство, това се прави от местната власт, нито го следим по време на изпълнение - това се прави от ДНСК. Това отбеляза министърът на околната среда и водите Нено Димов в предаването \"Тази събота\" по bTV по повод строежите по Черноморието.\"На \"Смокиня\" имаше един вандалски акт по отношение на дюната, Районната инспекция направи проверка, включително и геодезично замерване, видя проблема, но в момента е спряла административното наказание, защото прокуратурата се самосезира и води наказателно разследване. Докато това наказателно разследване ние трябва да изчакаме като институция. Ако то свърши с осъдителна присъда, при всички случай е по-тежко, и то ще има сила. Ако не свърши така, тогава ние ще наложим административна санкция\", обясни министърът.По думите му да се възстанови дюна ще бъде прецедент за България. \"Имаме законовата възможност да накараме разрушителя на дюната на \"Смокиня\" да я възстанови, което би било прецедент за България. Факт е, че нещо, което се е формирало десетилетия и дори столетия, не се възстановява, то няма да бъде автентично. Но трябва да се даде пример, че когато рушиш нещо, което нямаш право да рушиш, трябва да го възстановиш - усилието трябва да бъде в тази посока\", категоричен беше Нено Димов.За \"Арапя\" той обясни, че там инвестиционното намерение е от 2005 г. и то не е изтекло. \"Според Държавното горско стопанство там няма вековни дървета, няма защитени зони и \"Натура\", на практика няма нищо, което е свързано с правомощията на МОСВ\", посочи Нено Димов. ", "date": "2019.02.09", "title": "Нено Димов: Да се възстанови дюна ще бъде прецедентно за България"}
{"url": "http://www.cross.bg/tzvetanov-skripal-slychaya-1596081.html", "text": "/КРОСС/ В четвъртък в Комисията за контрол над службите за сигурност ще се състои изслушване на компетентните институции във връзка с отравянето на бизнесмена Емилиян Гебрев и информациите за съпричастност на извършителя със случая „Скрипал\". Аз съм сигурен, че вече е създадена необходимата координация между българските, британските и европейските власти по случая и се работи активно по него. Това заяви председателят на ПГ на ГЕРБ и зам.-председател на партията Цветан Цветанов, цитиран от БГНЕС.Цветанов изрази мнение, че случаят „Скрипал\" само е затвърдил позицията на ЕС за продължаване на санкциите срещу Русия. По думите му Русия иска да отклони ЕС от политиката му за единство в името на всеобщия просперитет.Цветанов коментира и лансираната от ВМРО концепция за ромската интеграция. „Всяка една политика, насочена към по-добрата ромска интеграция, трябва да мине през широко обществено обсъждане, в което дейно участие да вземат всички заинтересовани страни и институции. Неслучайно в управленската ни програма като основен акцент бе заложено образованието. 30 000 деца бяха върнати в образователната система и сега те ще имат възможността да получат перспектива и да бъдат полезни на обществото\", каза още зам.-председателят на ГЕРБ. ", "date": "2019.02.09", "title": "Цветанов: В Комисията за контрол над службите ще има изслушване за отравянето на Гебрев "}
{"url": "http://www.cross.bg/nikolovo-selo-stulb-1596065.html", "text": "/КРОСС/ Вандалски прояви периодично оставят без ток повече от 2500 семейства в русенското село Николово. За пореден път неизвестни стреляли по електрически стълб и счупили изолатори. Част от щетите са отстранени, но смяната на целия стълб ще стане през по-топлите дни.Хората в село Николово от години се оплакват от непрекъснато спиране на тока - по различно време и с различна продължителност. Даже излязоха на протест заради това. В края на миналата година от електроразпределителното дружество пуснаха в експлоатация нова възлова станция и електроподаването значително се подобрило, казват николовчани. Но пък се появили вандалите, които в рамките на 4 месеца вече втори път стрелят по стълбовете.Мария Генова - кмет на с. Николово: Това не е да стреляш с пистолет или с пушка по панички, стреляш по съоръжения. И без това народът толкова много е изстрадал, плаща високи сметки, по селата много спира токът, въпреки че се правят някакви опити да се подобряват услугите.Стълбът, по който е стреляно, се намира в трудно достъпна гориста местност над село Николово. По протежението на електровъздушната мрежа служителите са изсекли просека, за да няма проблеми при вятър. От освободеното пространство обаче са се възползвали неизвестни стрелци. Новият стълб ще струва 1500 лева. Вместо да се подменят амортизираните съоръжения, ще се инвестират пари заради разрушенията от недобросъвестни граждани, коментира Сениха Стоянова.Сениха Стоянова: Спира - да, и то за доста дълго време. Жалко, че има такива хора, които постъпват по този начин. Не знам защо го правят.От електроразпределителното дружество са подали жалба до прокуратурата. А хората в Николово се надяват да няма повече посегателства, че да останат пари и за нови инвестиции, за да не им спира токът. ", "date": "2019.02.09", "title": "Вандалски прояви оставят стотици семейства без електричество "}
{"url": "http://www.cross.bg/tabakov-niiil-armstrong-1596071.html", "text": "/КРОСС/ Докато Нийл Армстронг е на Луната, има един българин, който следи внимателно стъпките му от Земята, един човек, без който тези стъпки не биха били възможни.„Човекът, който е отишъл на Луната, преди да замине, е прегърнал професора и му е казал: „Моля те, върни ни живи обратно на Земята\". Това е много тежко обещание, което трябва да дадеш и да успокоиш човека. Той му казал: „Със всички сили ще се опитам да ви върна, но няма гаранция\". Накрая успява\", разказва Георги Дренски, студент на проф. Табаков.Преди срещата на Нийл Армстронг с проф. Табаков полетът е невъзможен. Ракетите излитат, но веднага след това експлодират. Именно българинът създава специални сплави, които предпазват ракетите от избухване и спасяват живота на космонавтите.„Фактически неговият принос е в доизмислянето на тези сплави и на самите покрития. Това е успяло да докара и да върне Нийл Армстронг обратно на Замята. Това е един голям плюс за човечеството\", добавя Дренски.Така, благодарение на българският гений, започва действителното изследване на Космоса. ", "date": "2019.02.09", "title": "Проф. Виден Табаков – човекът, направил кацането на Луната възможно"}
{"url": "http://www.cross.bg/natziya-model-nyamame-1596069.html", "text": "/КРОСС/ Българите нямаме собствен цивилизационен модел, а се опитваме да се впишем в модела на чужди нации. Така почетният председател на КТ „Подкрепа\" Константин Тренчев си обяснява защо толкова години след демократичните промените у нас \"дереджето\" не се променя.Ето какво още каза Тренчев в „Седмицата\" на Дарик: \"Аз съм си задавал въпроса защо сме на това дередже. В огромна степен се дължи на нашата специфична народопсихология. Първо, ние нямаме собствен цивилизационен модел, ние се опитваме да се впишем в модела на чужди нации. Това е невъзможно, защото техният модел е създаден от друга култура, друга среда. Например днес се опитваме да се набием в англосаксонския модел. И сме толкова смешни! Правим се на американци без парите на американците. Жалка работа!\".Той се обърна към българите: \"Хора, измислете кое е специфично за нас самите, защото всяка нация има нещо оригинално, всяка нация е ценна с нещо. Ние като даденост, като държава сме уникални. Гордеем се с някакво минало, сигурно има генетична връзка, все още сме на територия, която се нарича България, но ние нямаме нищо общо с онези хора, които наистина са давали живота си за идеи. Идеята, която може да мобилизира една нация, я няма. Идеята не може да бъде да имам \"Мерцедес\" или БМВ и някоя руса силиконка там да се мотае. Това може да осмисли живота на някакъв човек, но не и на една нация. Прекалено материално се подхожда в такова едно ниско ниво\".И добави: \"Според мен всичко тръгва от това, че ние просто сме едни неверници, а когато си неверник, губиш всякакви ориентири - и морални и т.н. И нещата не отиват на добре. Знам ги политиците, те трябва да свалят звезди. Аз затова избягах от политиката, защото тази среда ми е втръснала до болка. Това е среда на лицемерие, на измамници, не искам да съм в нея\". ", "date": "2019.02.09", "title": "Тренчев: Идеята, която може да мобилизира една нация, я няма "}
{"url": "http://www.cross.bg/detza-vsichki-zaginali-1596067.html", "text": "/КРОСС/ Всички загинали в големия пожар в Рио де Жанейро са деца. Това потвърдиха властите, ден след трагедията в юношеската школа на футболен клуб \"Фламенго\". Десетте жертви са футболисти от юношеските формации на клуба, на възраст между 14 и 16 години. Други три деца са ранени, като състоянието на едното  е тежко.15-годишният Райън е един от оцелелите. Майка му го повикала да спи у дома същата вечер и така детето по случайност не било в изгорелите общежитията.Президентът на \"Фламенго\": Пожарът в базата на отбора е най-голямата трагедия в историята на клуба\"Сутрешната тренировка беше отменена и майка ми каза да отида у нас. Трябваше да спя тук и да обядвам, преди да отида вкъщи, но тя настоя\", разказва Райън Матеус, съотборник на загиналите.Това вероятно е спасило живота на момчето. Пожарникарите казват, че живи са били намерени само деца, които сами са излезли от сградата. Всички вътре са загинали.Според местни медии, огънят е започнал в стари постройки, които са били предвидени за разрушаване. Подозират се и нарушения, след като градската управа каза, че на това място е трябвало да има паркинг, а не общежитие. „Фламенго\" е клуб, който много се гордее и рекламира детската си школа, което прави тежкия инцидент още по-тъжен.Днес младежкия отбор на клуба трябваше да играе в голямото дерби срещу градския съперник „Флуминензе\", но мача няма да се състои. ", "date": "2019.02.09", "title": " Всички загинали в големия пожар в Рио де Жанейро са деца"}
{"url": "http://www.cross.bg/obshtinata-firmata-otsrochka-1596072.html", "text": "/КРОСС/ Ремонтът на столичната улица \"Граф Игнатиев\" ще продължи поне до юни. Причината е, че общината е одобрила 79 дни отсрочка за фирмата изпълнител.Ремонтът започна през лятото на 2018 година и трябваше да приключи до средата на март. От общината обаче са установили, че от 19 декември 2018 г. до 5 февруари 2019 г. климатичните условия били лоши и това наложило спиране на строителните дейности.Освен това фирмата, изпълняваща ремонтите за общо 24 млн. лева - \"Джи Пи Груп\", поискала отсрочка с още 50 дни по същата причина, но за друг период. Строителният надзор на обектите обаче приел само 31 дни. ", "date": "2019.02.09", "title": "Ремонтът на столичната улица \"Граф Игнатиев\" ще продължи поне до юни"}
{"url": "http://www.cross.bg/suobshti-raketa-tona-1596074.html", "text": "/КРОСС/ Руската държавна компания НПО \"Энергомаш\" е сглобила и подготвила за тестове с гориво първия двигател РД-171МВ за проекта на ракета \"Союз-5\" (\"Иртиш\"), който е смятан за най-мощният в света, съобщи ръководителят на холдинга \"Роскосмос\" Дмитрий Рогозин, съобщи Дневник..Той разпространи в профила си в \"Туитър\" и снимка на двигателя. Проектът предвижда тягата на всеки един от двигателите да бъде поне 800 тона.Преди време Рогозин съобщи, че в инженерните среди разработката е наричана \"цар-двигател\".Първите изпитания на \"Иртиш\" са предвидени за 2021 г., а на нейна основа може да бъде създадена ракета за свръхтежки товари \"Енисей\". Союз-5\" трябва да изведе през 2023 г. в орбита новия пилотиран руски кораб \"Федерация\". Това е ракета от средна категория, която да смени украинските \"Зенит\" и да извежда на ниска околоземна орбита до 17 тона полезен товар, а на геостационарна - до 2.5 тона. ", "date": "2019.02.09", "title": "Русия разработва цар на двигателите"}
{"url": "http://www.cross.bg/gerb-simeonov-ypravlyavashtite-1596075.html", "text": "/КРОСС/ От септември 2018 г. ГЕРБ влезе в политически упадък, ако партията удържи още няколко седмици, ще успее да прескочи политическия трап. Това каза пред седмичното обзорно предаване \"Метроном\" на Радио \"Фокус\" политологът и директор на \"Галъп интернешънъл\" Първан Симеонов.Според него ГЕРБ трябва да се радва, че има силна опозиция и да се страхува да не се появи нещо ново, което в опит да попречи на БСП, да попречи на тях. Масата избиратели започват да се оглеждат за генерални алтернативи. Това има своите предимства и недостатъци, в които живеем вече две десетилетия, коментира той. Фигурите, които привличат внимание, като нещо ново според политологът са президентът Румен Радев, Мая Манолова и шоумена Слави Трифонов. Еднообразието е токсично за политиците, коментира той.\"Целта на БСП е да продължава да смъква разликата от ГЕРБ. Тук се появява парадоксът. Когато толкова яростно се сражаваш с управляващите, стягаш и техният лагер и не ги оставяш да консумират собствените си грешки. По-добрата тактика на БСП би била да остави управляващите да се пържат в собствен сос, но свръхенергичната БСП не може да спре да върти колелото. Това може да направи така, че от пренавиване БСП да загуби, а управляващите да се стегнат и да вдигнат гарда от този постоянен бой по себе си. Точно това е и причината ГЕРБ все още да водят\", обясни той.Според Първан Симеонов политиката ни се намира в парадоксална ситуация на динамична статичност. Цикличността, на която сме свидетели близо две десетилетия, премина в зацикляне, каза още той и добави, че живеем с постоянен скандал, който дори вече не ни прави впечатление. ", "date": "2019.02.09", "title": "Първан Симеонов: Ако ГЕРБ удържи още няколко седмици, ще прескочи политическия трап"}
{"url": "http://www.cross.bg/stranata-tyrizma-bulgariya-1596068.html", "text": "/КРОСС/ Боксьорът Кубрат Пулев и Министерството на туризма си партнират за промотирането на вътрешния туризъм. Клипът им беше показан премиерно на конференцията \"Естествено България\" в НДК.На нея министър Ангелкова обяви 2019 г. за Година на българския туризъм. У нас само около 25% от туристите са българи при над 50% във водещите туристически държави. Председателят на НС Цвета Караянчева и министърът на спорта Красен Кралев изразиха подкрепата си за кампанията. Кметове от цяла България презентираха тайните богатства и места за отдих на страната.С 2.6 процента е нараснал броят на нощувките от българи на територията на страната и въпреки че процентът е малък, върви нагоре, каза министърът на туризма.С днешната инициатива допълнително ще се насърчат пътуванията на българи във вътрешността на страната. Предстои до 2-3 седмици да се изготви календар на събитията през тази година, допълни министър Ангелкова и уточни, че в Смолянска област предстои ключова дискусия за развитието на СПА туризма. Министерството на туризма е разработило 8 културно-исторически дестинации, 12 винено-кулинарни дестинации и 7 балнео - и СПА дестинации.Ангелкова отчете миналата година като изключително успешна и подчерта, че в страната ни е имало над 9 милиона чуждестранни туристи. По думите й тази година ще бъде динамична, трудна в борбата за всеки един турист и е важно да се обединят усилията ни, каза още тя и благодари на председателя на Народното събрание Цвета Караянчева, под чиято егида се осъществява днешният форум.Караянчева поздрави учстниците и отчете напредък в усилията да се превърне страната ни в целогодишна туристическа дестинация. Притежаваме неповторимо и безценно богатство - природните забележителности и хилядолетна култура, допълни тя. Според Караянчева българинът трябва да открие живописната родна природа, да види разнообразието и богатството на България, да се радва на пълноценен отдих, да се убеди, че може да получи и тук качествено обслужване.Поли Карастоянова от Националния борд по туризъм каза, че устойчивата тенденция за ръст на туристите трябва да се запази и предложи 0.5 на сто от приходите в туризма да се насочат към национална реклама. ", "date": "2019.02.09", "title": "Над 9 милиона чуждестранни туристи са посетили България през 2018"}
{"url": "http://www.cross.bg/zaradi-predade-ostrov-1596070.html", "text": "/КРОСС/ Зимна буря връхлетя американския щат Вашингтон и наложи отмяната на 200 полета от летището в Сиатъл, предаде Асошиейтед прес. На места снежната покривка вече е 20 сантиметра. Социални работници прибират от улиците бездомници и ги приютяват в убежища заради студа.Снежна буря има и в Япония, заради която бяха отменени около 100 полета от токийските летища Нарита и Ханеда, предаде ТАСС.На остров Хокайдо беше регистрирана рекордната за тази зима температура от минус 31,8 градуса по Целзий. В южното полукълбо, където е лято, силен пожар бушува в Нова Зеландия, предаде ДПА.Над 3000 души са евакуирани заради огнената стихия близо до Нелсън на Южния остров. Огънят е обхванал вече площ от 2100 хектара с 27-километров периметър.Метеоролози прогнозират силни ветрове за утре, което може да усложни обстановката. Смята се, че пожарът е бил причинен случайно от фермер, обработвал земята си. ", "date": "2019.02.09", "title": "Стотици полети са отменени в Сиатъл и Токио заради сняг "}
{"url": "http://www.cross.bg/politziyata-sulzotvoren-zhiletki-1596066.html", "text": "/КРОСС/ Френската полиция разпръсна със сълзотворен газ протестиращите „жълти жилетки\" във френската столица Париж. Тази събота демонстрантите изразиха недоволството си срещу правителството на президента Емануел Макрон за 13-ти път, информира „Ройтерс\". Протестното шествие започна от Триумфалната арка, превърнал се в арена на сблъсъци с полицията при предишни протести. След това те преминаха по площад „Шанс Елизе\" и се отправиха към сграда на парламента.При опит да съборят част от огражденията около сградата, която в момента се ремонтира, полицията използва сълзотворен газ срещу протестиращите.Местните медии съобщават, че при сблъсъците са пострадали двама демонстранти и двама униформени. Участник в протестите е бил тежко ранен, след като при избухване на граната със сълзотворен газ е била откъсната ръката му.Протестът на „жълтите жилетки\" започна в средата на ноември 2018 г. като недоволство срещу поскъпването на горивата. След това демонстрациите преминаха в искания за подобряване на стандарта на живот, а протестите прераснаха в бунтове и сблъсъци с полицията, които взеха жертви.По официални данни, за 13 седмици по време на демонстрациите около 1700 протестиращи 1000 полицаи са били ранени.Снимки Reuters", "date": "2019.02.09", "title": "Сълзотворен газ срещу „жълтите жилетки” в Париж (обновена, снимки)"}
{"url": "http://www.cross.bg/neapol-grada-pitzata-1596063.html", "text": "/КРОСС/ 9 февруари е Международният ден на пицата. Ако харесвате това невероятно и същевременно толкова просто кулинарно произведение, определено трябва да посетите Италия. Експертите в пътуванията eSky разказват за Неапол - градът на едно от най-популярните ястия в света.Интересно е, че всъщност пицата произхожда от древна Гърция - плосък хляб с масло и сушени билки. Въпреки това, тя става популярна именно в Италия, когато през XIX в. кралица Маргарита Савойска посещава Неапол, а местен пекар й приготвя пица с цветовете на италианското знаме - домати, босилек и моцарела. Ето откъде идва и името на най-популярнaта пица „Margherita\".За всички любители на пицата пътуването до Италия ще бъде истинско кулинарно приключение. Струва си да започнете именно от Неапол. До града ще можем да летим директно от София отново от 1-ви април, всеки понеделник и петък. Най-ниската цена на еднопосочен самолетен билет е 31 евро. В Неапол можете да изберете от над 2000 обекта за настаняване от различна категория, като някои от най-изгодните предложения започват от 13 евро на нощувка в двойна стая. Експертите съветват по възможност да комбинирате резервацията на полет и хотел, за да се възползвате от допълнителни отстъпки.След краткото пътуване, траещо не повече от час и 40 минути, е време да се впуснете в атмосферата на града. Неапол е град на противоположните емоции - или ще го обикнете, или ще го намразите. Опитайте да се абстрахирате от твърде оживените улици и някои разрушени сгради и се насладете се на старата част на града, която е сред световното наследство на ЮНЕСКО. Не пропускайте двореца на Piazza Del Plebiscito, кралската базилика, както и „Подземен Неапол\" (Napoli Sotterranea). Този комплекс, разположен под улиците на града, крие антични водохранилища, служели като убежище по време на войната.Не пропускайте да посетите Везувий, който се издига над града. До върха се стига по криволичещ път за около 50 минути, като входната такса е 10 евро. От върха се разкрива величествена гледка към Неапол и Помпей, която определено си заслужава. Помпей е следващата спирка в списъка ви - предвидете си около 3-4 часа, защото има много неща, които да разгледате.След ден на разходки из Неапол и околностите, е крайно време да опитате местните специалитети. Традиционната неаполитанска пица, съгласно регламента на Европейската комисия, е продукт, печен в пещ с променлив диаметър, не по-голям от 35 см, с високи ръбове и пълнеж. За приготвянето му са необходими пшенично брашно, бирена мая, натурална питейна вода, белени домати или пресни чери домати (pomodorini), морска или готварска сол и зехтин. eSky препоръчва да опитате това ястие в пицария Sorbillo, известна със своите свежи и висококачествени продукти, както и с любезно обслужване и уникална атмосфера. Това място е доста популярно и може да се наложи да почакате, но определено си струва да опитате традиционното неаполитанско изкушение, което ще ви струва не повече от 4 евро. Buon appetito! ", "date": "2019.02.09", "title": "9 февруари е Международният ден на пицата"}
{"url": "http://www.cross.bg/detza-chyzhbina-lechenie-1596057.html", "text": "/КРОСС/ За периода 2004-2018 година във Фонда за лечение на деца са подадени 9931 заявления. От тях 3137 за финансиране на лечение в чужбина и 5965 - в България. Това отчита здравният министър Кирил Ананиев в писмен отговор до депутата от ДПС д-р Нигяр Джафер, предаде БГНЕС.Най-често децата са насочвани в чужбина за трансплантация на стволови клетки, черен дроб, бъбреци, хематология и онкология. През изминалата година най-много - 38 деца са насочени към Австрия, Белгия, Великобритания, Германия, Израел, Италия, Люксембург, САЩ, Турция, Франция и Швейцария.В България най-много деца са изпратени от Фонда в „Пирогов\". В графата влизат още „Св. Иван Рилски\", София, „Проф. Б. Бойчев, София, „Проф. Иван Митев\", „Александровска\", „Царица Йоанна\", „Свети Георги\" - Пловдив, „Света Марина\"- Варна.В отчета си здравният министър казва, че само за 2018 година за лечение на деца в чужбина са отпуснати общо 14 055 243,78 лева. С решение на парламента през ноември 2018 година Фондът и Комисията за лечение в чужбина бяха закрити, а дейностите им минаха към Здравната каса. За целта към НЗОК беше създаден специален отдел към Дирекция „Европейски въпроси\". ", "date": "2019.02.09", "title": "Над 14 млн. лева са отпуснати за лечение на деца в чужбина през 2018 г."}
{"url": "http://www.cross.bg/nevski-markov-prof-1596060.html", "text": "/КРОСС/ Около 4 милиона лева ще са необходими за ремонта на храм-паметника \"Св. Александър Невски\", което е в пъти по-малко от сумите, за които се говореше по-рано в публичното пространство. Това стана ясно след третото поред заседание на Междуведомствената комисия за ремонтно-реставрационните дейности по Патриаршеския ставропигиален храм-паметник \"Св. Александър Невски\". Комисията, която бе създадена през 2016 г. по инициатива на Св. Синод на БПЦ-БП и по разпореждане на министър-председателя Бойко Борисов, със задача да извърши всички необходими подготвителни дейстия и да предложи нужните решения за стартиране на ремонтно-реставрационни работи по Катедралата, е председателствана от Негово Високопреосвещнество Ловчанския митрополит Гавриил, а нейни членове са представители на БПЦ-БП, Министерство на културата, Министерството на регионалното развитие и благоустройството, Министерство на финансите, Дирекция \"Вероизповедания\" към МС и Столична община. По предложение на комисията и благодарение на отпуснати от правителството средства, в края на 2017 г. беше възложено изготвянето на \"Техническа експертиза за оценка на състоянието на Патриаршеския храм-паметник\" на Университета за архитектура, строителство и геодезия. На днешното заседание, готовата експертиза, както и препоръките за необходимите мерки за възстановяване и ремонт бяха представени лично от проф. д-р Иван Марков, ректор на университета. В продължение на повече от осем месеца екип от високо квалифицираните експерти на университета, професори, ръководители на катедри и др., е извършил най-прецизното до сега обследване на състоянието на храма, като са използвани съвременните научни и технически методи. Проф. Марков обобщи основния извод на експертизата, извършен от неговите колеги, с думите: \"Състоянието на храма е толкова добро, че може да се определи с думата чудо\". Храмът е проектиран преди сто години от руския архитект проф. Померанцев, изчисленията по статика са правени в Германия, а стоманената конструкция използвана за него е произведена във Великобритания от най-висококачествена английска стомана. Катедралата \"Св. Алекснадър Невски\" е изпълнена преди сто години с такъв професионализъм, такова чувство за отговорност, и такова качество на влаганите материали, че времето е оставило само някои повърхностни белези, пукнатини, течове и др., които не влияят на основното състояние на сградата, което е много добро. Това, което е наложително да бъде извършено е подобряване на ВИК и на електоинсталацията, ревизия на покривите за спиране на течове, запълване на някои установени пукнатини със специални смеси и др. необходими и неотложни ремонти, които са нормални за всяка сграда с този обем и на тази възраст. Според експертизата ориентировъчната стойност на ремонта ще бъде около 4 000 000 лв., което в пъти по-малко от сумите, за които се говореше и за които циркулираха слухове в публичното пространство. Комисията изрази благодарност на проф. Марков и единодушно реши, че следващият етап от реализирането на цялостния проект - ремонт на Патриаршеската катедрала \"Св. Александър Невски\" - проектиране на ремонтите дейности, би следвало отново да бъде възложено на УАСГ, поради показаните от тях изключителен професионализъм, чувство за отговорност и пиатет към тази национална светиня. Същевременно комисията се обръна с молба към Министерство на културата в скоро време да предложи начина, по който да бъде извършена втората необходима експертиза, а именно тази на стенописите, защото веднага след извършването на ремонтните дейности ще трябва да се пристъпи към тяхното възстановяване, за да засия катедралата с пълния си блясък, достоен за прослава на Бога. В края на заседанието лично Негово Светейшество Българският патриарх Неофит оказа внимание на комисията, като поздрави участниците в срещата и помоли проф. Иван Марков да изпрати неговото благословение и благодарност към членовете на екипа осъществил този високоотговорен проект. С резултатите от експертизата ще бъде запознат министър-председателя Бойко Борисов, благодарение на когото стартира инициативата за реставриране на този най-главен български православен храм, като ще бъде потърсено съдействието на правителството за реализиране на следващите етапи от проекта.  ", "date": "2019.02.09", "title": "Около 4 милиона лева ще струва ремонта на храм-паметника \"Св. Александър Невски\""}
{"url": "http://www.cross.bg/zarkov-zakona-samo-1596064.html", "text": "/КРОСС\"Държим да се изпълни Изборният кодекс такъв, какъвто е днес, и да се избере нов състав на ЦИК. Безпрецедентно е опозицията да провокира процедура, която трябва да е отговорност на ръководството на НС и на мнозинството. Виждайки обаче, че те си правят оглушки, ние внесохме необходимия проект за решение\". Това заяви зам.-председателят на ПГ на \"БСП за България\" Крум Зарков пред Дарик радио.  Той обясни, че законът постановява, че трябва да се избере нов състав на ЦИК  - има ясни регламентации за мандатите, на който и да е орган, назначен от когото и да било. На въпрос за работата на сегашната ЦИК, Зарков отговори, че има своите забележки - провела е поредица от избори, но проблемите от преди 5 години са същите,  членовете й не само не са успели, но не са се и опитали да изпълнят изискванията на закона за машинното гласуване. По думите му, при избор на състав на ЦИК, не става въпрос за преговори и компромисни решения, а да  се отвори процедура за избор и всяка партия да каже- кои от членовете иска да номинира отново или да номинира нови. \"Въпросът не е само за тази комисия и за тези хора, а за отношението към закона и то не на кого да е, а на законодателния орган. Всеки ден, по няколко пъти, различни хора се кълнат във върховенството на закона. Законът важи за всички, дори и за тези, които го пишат\", категоричен бе той. Социалистът подчерта, че никога досега обаче не е имало прецедент, в който органът, който трябва да назначава, просто да каже: \"Аз не виждам смисъл да изпълня закона\".  По думите му, ако не се спази ИК  и остане същият състав, не само ще бъде нарушен законът, но и тези от членовете, които биха искали да бъдат номинирани отново, ще бъдат подвластни на натиск. Зарков допълни, че основният проблем на ИК е, че държавата 30 години не може  да уточни изборните списъци, за да се знае- кой реално гласува. На въпрос за предложеното от БСП- политиците да плащат за свои изказвания, ако те са довели до осъдителните решения срещу България на съда в Страсбург, Зарков отговори че не става дума само за говорене, но и за действия и поведение, които са довели до това- страната ни да бъда осъдена за неспазване на Европейската конвенция за правата на човека. Той обясни, че това предложение има двоен смисъл - не е честно да се плаща от държавния бюджет за поведението на някого и дисциплиниращ ефект за министрите и длъжностните лица- да имат едно на ум, че няма всичко да се размине с един скандал. Крум Зарков заяви, че е внесъл предложения в НС българските граждани да бъдат обезщетявани за вреди, нанесени от държавата в резултат на незаконни и отменени като нищожни административни актове. \"Сега това е невъзможно за периода между издаване на акта и неговата отмяна. Направихме и предложение, когато човек счита, че правата му по Конвенцията за правата на човека са нарушени, да може да търси обезщетения по Закона за отговорност на държавата от вреди в България пред българските съдилища\", коментира той. По думите му тези предложения са били отхвърлени без една дума дебат от управляващите. Според него целта на тези промени  е била всеки да знае, че носи отговорност за своята дейност.По отношение на наложеното вето на президента върху Закона за защита на личните данни Зарков заяви, че държавният глава е напълно прав да постави въпроса още веднъж.  Има само една разпоредба, която е върната - за журналистическа и изследователска дейност. \"И по думите на регламента се цели баланс между две основни свободи на гражданите - правото да бъдат защитени личните им данни и правото им да бъдат информирани. По начина, по който обаче българският законодател се е опитал да постигне това, е неработещ. Записаните в закона 10 критерия създават предпоставки за цензура, което е недопустимо в нашето общество\", заключи Крум Зарков. ", "date": "2019.02.09", "title": "Крум Зарков:  Законът важи за всички, дори и за тези, които го пишат"}
{"url": "http://www.cross.bg/euronews-evro-mesetz-1596055.html", "text": "/КРОСС/ България наскоро увеличи минималната работна заплата до 286 евро на месец, но въпреки това най-бедните работещи в Европейския съюз са българите. Срещнахме се с Елена Марвакова. Тя, както и много други източноевропейски работници в текстилната промишленост, работи с все сили за минимално заплащане. Тя има стаж 33 години, но независимо от това жената заработва общо 340 евро, отбелязва Euronews, цитиран от \"Фокус\".В текста си Euronews посочва, че Елена е член на КТ \"Подкрепа\" и че този Профсъюз настоява за по-високо заплащане на труда. За българските работници, Европа също трябва да предприеме мерки. Те смятат, че на цялата територия на Съюза трябва да бъде въведена минимална заплата.\"Българските закони са създадени за хора? Или са създадени за роботи? Работим без почивка: с такива правила нашият работодател узакони система за почти принудителен труд\", цитира думите на Марвакова Euronews.Работата за ниски заплати през целия живот води до много ниски пенсии. 80-годишната Атлаза Щерева се пенсионира практически бедна. Започва да работи на 15-годишна възраст, засажда дървета, работи като готвач. Наскоро се занимавала с производство на ципове за шивашката промишленост. Нейната пенсия е около 150 евро на месец. 50 от тях трябва да плаща за електричество и медицинска помощ, посочва медията.\"Имам около 100 евро за ежедневните си разходи на месец. Когато погледна витрините на магазина, виждам много стоки, които не мога да си позволя. За щастие, децата ми помагат. Аз съм бедна като църковна мишка. Благодаря на децата ми за това, че ми беше топло в къщата и не съм болна\", цитира думите на Щерева ТВ каналът.Ниската заплата е основната причина, поради която българите напускат страната си - в Западна Европа им плащат по-добре. Но животът в две страни разделя семействата. ", "date": "2019.02.09", "title": "Euronews: Българите - с най-ниска минимална заплата в ЕС"}
{"url": "http://www.cross.bg/ribki-kozhata-protzedyri-1596056.html", "text": "/КРОСС/ Редкият вид рибки Гара руфа развъжда Христо Колев от село Сусам. За тях е известно, че се използват при СПА процедури, защото лекуват псориазис.Рибките нямат зъби. Хранят се с най-горния слой на кожата като отделят веществото диантамол и кожата става много гладка. При заболяването псориазис например в този слой на кожата се образуват мъртви клетки и рибата ги изяжда.Първите рибки Гара руфа Христо купува от Индонезия. Прави басейн в двора на къщата си в Сусам и започва да ги развъжда. Родното място на рибата е Кангал, Турция. В България се развъжда трудно, защото е капризна. Първата партида, която Христо купува, измира. Но той не се отказва и взема други рибки от същия вид. Така вече отглежда четвърто-пето поколение. В момента в басейна плуват над 10 000 рибки. Ядат страшно много, като се хранят с чернодробна храна, разказва Христо.В СПА курортите има процедури с тези рибки само за крака, а тук е възможно да се потопи цялото тяло, въпреки че басейнът не е правен с тази цел. Поради големия интерес обаче, Колев пуска хора на приятелски начала. Жена от Пловдив първа се уверила в лечебните свойства на рибките. След 10 процедури по 1 час в басейна, петната по кожата й изчезнали почти на 80%.Интерес към рибките има, като клиенти са предимно СПА хотели, и най-вече СПА центрове във Велинград. Преди 5 години цената на рибката била 2,50 лв., а сега вече е паднала наполовина.Христо казва, че е готов да съдейства на националния курорт Минерални бани, където също могат да се въведат подобни процедури. ", "date": "2019.02.09", "title": "Рибки от Индонезия лекуват псориазис в село Сусам"}
{"url": "http://www.cross.bg/madan-chapadzhiev-bolnitzata-1596050.html", "text": "/КРОСС/ Българският емигрант Шефкет Чападжиев дари 1 млн. долара на болницата в родния си град Мадан. Парите постъпиха в специална сметка на община Мадан.По волята на 79-годишния дарител, който живее в Чикаго от 1964 г., средствата трябва да бъдат използвани само и единствено за ново медицинско оборудване и обзавеждане в местната МБАЛ \"Проф. д-р Константин Чилов\".\"Отдавна исках да направя нещо за родния си град. Последния път, когато бях там през лятото на 2018 г., ми се наложи да отида в болницата. Видях, че част от оборудването е от преди повече от 50 г., когато напуснах България. Осъзнах, че това е най-точното място, където да даря, защото ще помогна на най-много хора\", каза пред \"24 часа\" Чападжиев от Чикаго.\"Жестът е огромен. Хората никога няма да го забравят. Не всеки може да направи такова нещо\", признателен е кметът на Мадан Фахри Мулайсенов. ", "date": "2019.02.09", "title": "Шефкет Чападжиев дари $1 млн. на болницата в Мадан"}
{"url": "http://www.cross.bg/hotelier-popova-godina-1596044.html", "text": "/КРОСС/ Ранната резервация на лятната почивка може да ни спести до 50% от разходите, съобщават от Института за анализи и оценки в туризма. Именно февруари е месецът, в който можем да се възползваме от предимствата на ранното записване. Въпреки атрактивните цени обаче, от бранша отчитат спад до 15% в ранните записванияИ тази година най-предпочитани от българите са южните ни съседки Гърция и Турция. През лятото пътуванията и почивките и в страната са свързани най-вече с посещения при близки и приятели и с ваканция край морето. А хотелиерите по нашето Черноморие се готвят за туристическия поток от чужбина.По данни на Варненската туристическа камара към средата на януари броят на продадените пакети за почивка са със 100 000 по-малко в сравнение със същия период на миналата година.проф. Стоян Маринов, Варненска туристическа камара: Не че сме направили някакви грешки като дестинация, просто печеливши тази година са Турция, Тунис и Египет, където ръстовете на всички западноевропейски пазари са двуцифрени. Най-голям отлив на туристи има от Русия, а причината е нестабилната рубла. Повече са туристите от Полша, Чехия и Словакия.Ивелина Попова, хотелиер: Немският пазар, който за нас е традиционен и принципно очакваме от тях най-дълъг сезон, е за момента губещ. Този пазар е много чувствителен, както и други, към ценовите нива и предвид факта, че други дестинации предлагат по-добри такива, ние от това губим в момента.В момента в морските курорти текат ремонти, строят се нови хотели, но всичко трябва да приключи до средата на май. В същото време хотелиери и туроператори продължават да оферират пакети за активния сезон. Ивелина Попова, хотелиер: Мисля, че сега вече идва моментът, в който тези следващи месеци, в които също има макар и по-нисък процент ранни записвания, да бъдат решаващи и да можем ние в тях да направим с ценови лостове също едно наваксване.Според хотелиерите офертите в последната минута са рискови и те не могат да компенсират спада в ранните записвания. Ивелина Попова, хотелиер: Дори да пуснем \"Last minute\" оферти, които са на ниска цена, ако няма самолетни седалки, ние пак няма да можем да запълним стаите. Услугата \"All inclusive\" остава най-предпочитана от туристите. И в Западна и в Източна Европа всеки втори, който пътува с цел морски туризъм, избира тази икономична формула. ", "date": "2019.02.09", "title": " Ранното записване може да ни спести до 50% от разходите за лятната почивка "}
{"url": "http://www.cross.bg/yaponiya-kirhner-durzhavi-1596045.html", "text": "/КРОСС/ Износът на български храни и напитки към Япония може да се увеличи след споразумението за свободна търговия между Европейския съюз и Токио. Това прогнозира пред \"Хоризонт\" проф. Емил Кирхнер от университета в Есекс. Споразумението влезе в сила от 1 февруари и с него се премахват почти всички търговски мита върху вноса в Япония на европейски земеделски продукти:„За държави като България би трябвало да има ползи в сектора на земеделието. Японският пазар ще се отвори за продукти като вино например, коментира проф. Емил Кирхнер в интервю за предаването „Събота 150\".Проф. Найджъл Дрифийлд от университета \"Уоруик\" допълни, че е напълно възможно да се стигне и до увеличаване на японските инвестиции в Източна Европа:„И двете страни от споразумението - ЕС и Япония, ще спечелят много. Бих се насочил към източноевропейските държави, каквато е и вашата, където цената на труда все още е предимство при привличането на инвеститори\". ", "date": "2019.02.09", "title": "Проф. Кирхнер: Очакваме увеличение на износа на български храни и напитки към Япония "}
{"url": "http://www.cross.bg/nasilie-domashno-godini-1596048.html", "text": "/КРОСС/ Всяко трето умишлено убийство е на жена в дома ѝ, а всяко 5-то заради ревност. Наблюдава се увеличение в броя на убийствата между 2016 г. и 2018 г., показват данни на статистиката. Всеки трети човек е ставал свидетел или познава някой, който страда или е бил малтретиран в дома си. Мъжете също по някога са жертва на домашно насилие.\"Превантивните мерки би трябвало да са повече. Преди последствията би трябвало да има възпитание у дома още за малките момичета - какво означава насилието, как изглежда то, как може да се промени човекът, който обичаш след време. А за момчетата - какво може да се случи, ако не си сдържат нервите\", каза в ефира на \"Събуди се\" по  NOVA Диана Николова, която е жертва на домашно насилие.\"Искам да кажа на всички да не търпят. Това е много трудно решение и първите дни, след напускането на такъв човек, са най-сложни, но решението е за вас\", призова Диана.В сутрешния блок на NOVA по темата говори и Елена Кръстева, координатор на Алианса за защита от насилие основано на пола, преди това юрист в Българския хелзински комитет. Тя също смята, че са необходими редица превантивни мерки като обучения, психологическа работа с жертви на насилие, особено с децата, за да не възприемат те агресивно или пасивно поведение.Според Кръстева е позитивна и промяната в закона, при която потърпевшите лица дори не е необходимо да подават жалба, ако прокуратурата вече установила нарушение, тъй като често пострадалите са манипулирани от посегателите си, след като са се оплакали.\"Има много случаи, в които полицията не взема мерки и не задържа извършителя, когато е нарушил заповедта за защита\", добави още тя и изрази мнениe, че трябва да има регистър на извършителите и те да бъдат наблюдавани.През тази седмица парламентът направи промени в закона и официално призна домашното насилие за престъпление. За убийство при домашно насилие наказанията са от 15 години затвор до доживотен такъв. Следене на интимен партньор в условията на тормоз се наказва с до 5 години лишаване от свобода, а закана за насилие - с до 6 години затвор. ", "date": "2019.02.09", "title": "Всяка 4-та жена е жертва на домашно насилие"}
{"url": "http://www.cross.bg/severen-proekt-evropa-1596049.html", "text": "/КРОСС/ Проектът за газопровода \"Северен проект 2\" е средство Русия да засили влиянието си в Европа чрез по-голям контрол върху доставките на енергия, заявява в редакционна статия днес германският консервативен в. \"Велт\", цитиран от ДПА.\"А сега Берлин използва лост да прокара проект, който разделя Европа - \"Северен поток 2\". Германия и Русия ще излязат победители от този проект, докато губещи ще са Полша, Украйна и всички онези страни в Европа, които изказаха опасения за сигурността и поискаха да се обуздае, вместо да се насърчава руското желание за агресия. \"Северен поток 2\" ще превърне Германия в основния дистрибутор на руски природен газ в Европа. Това е смислено от икономическа гледна точка, но политическият негативен ефект ще е значителен: Москва ще увеличи мощта си, докато недоверието на централно- и източноевропейците към Германия ще нарасне\", посочва вестникът.Друг германски всекидневник, \"Райн Некар Цайтунг\", се пита доколко благоразумно от страна на Берлин е преследването на спорния проект за газопровода \"Северен поток 2\" в момент, когато Русия показва мускули.Много е хубаво, че германско-френските отношения бяха изгладени /с компромиса за регулирането на газопровода \"Северен поток 2\"/. Защо обаче този газов проект се лансира точно сега, от което ще спечели най-вече Русия, страна, която току-що заяви, че иска да увеличи ядрения си арсенал и разполага с ракети, които могат да достигнат безпроблемно Германия, центъра на ЕС, пише редакционният екип.", "date": "2019.02.09", "title": "Проектът \"Северен поток 2\" засилва влиянието на Русия в Европа"}
{"url": "http://www.cross.bg/spektakul-idealniyat-elena-1596046.html", "text": "/КРОСС/ 12 години на сцена и близо 120 000 души в търсене на \"Идеалният мъж\" - така звучи накратко впечатляващата статистика на един от най-хитовите и дълголетни спектакли на Народния театър \"Иван Вазов\".На 10 февруари представлението по прочутата класика на Оскар Уайлд на френския режисьор Тиери Аркур ще се изиграе за 150-ти пореден път на Голямата сцена на театъра. Билетите за юбилейния спектакъл вече са почти разпродадени.И в това няма нищо чудно, защото актьорският състав е наистина впечатляващ - Владимир Карамазов, Юлиан Вергов, Стоян Алексиев, Иван Юруков, Биляна Петринска, Мария Каварджикова, Теодора Духовникова, Жорета Николова, Милена Атанасова, Луиза Григорова, Стоян Пепеланов, Сава Драгунчев, Виктор Танев. През годините в този спектакъл са играли още актьорите - Марта Кондова, Любомир Ковачев, Елена Атанасова...12 години след премиерата на 18 май 2007 г. \"Идеалният мъж\" продължава да се играе при пълни салони и е едно от най-бързо продаваните на каса и онлайн представления на Народния театър. Разкошните костюми и сценография на Елена Иванова носят номинация за наградата \"Аскеер\" през 2008 г., а музиката е на всепризнатия маестро Румен Цонев. Хореографията е на Анна Пампулова. ", "date": "2019.02.09", "title": "Хитовият спектакъл \"Идеалният мъж\" събра 120 000 души публика"}
{"url": "http://www.cross.bg/selo-mlad-pozhar-1596051.html", "text": "/КРОСС/ Млад мъж е загинал при пожар в къща тази нощ в пловдивското село Драгомир. Сигналът е подаден в 23:36 часа, съобщиха от \"Пожарна безопасност и защита на населението\".На мястото са изпратени два екипа с общо шестима пожарникари - едините от Пловдив, а другите от Стамболийски.  Унищожена е къщата и домашното имущество в нея. Причините за пожара се изясняват. ", "date": "2019.02.09", "title": "Млад мъж загина при пожар тази нощ в пловдивско село "}
{"url": "http://www.cross.bg/kycheto-bilo-stanalo-1596052.html", "text": "/КРОСС/ Побеснял питбул нападна най-малко петима души в центъра на Хасково в късния следобед в петък. Мъж и жена са по-сериозно пострадали и бяха обработени в болницата.Инцидентът е станал на ул. \"Искър\". Залавянето на животното е станало много трудно. Участвали са полицаи и служители на кучешкия приют, съобщиха от общината. Кучето е било обстреляно с 3 стрелички и вече е в приюта.Животното е домашно, но е било на улицата без намордник. То станало агресивно и започнало да напада минувачите.Най-пострадалата жена се прибирала от работа, когато питбулът тръгнал към нея. Тя не могла да избяга и кучето я нахапало по двата крака. На помощ се притекъл съпругът й, който също бил ухапан по краката.Жената разказа пред Haskovo.info, че ако не бил мъжът й, кучето най-вероятно е щяло да я завлече някъде. Тя видяла поне още трима ухапани, които били с по-леки наранявания.Собственикът на кучето е в чужбина и го оставил на грижите на баба си, която не успяла да го овладее. ", "date": "2019.02.09", "title": "Питбул без намордник нападна петима в Хасково"}
{"url": "http://www.cross.bg/nagrada-mota-dyet-1596053.html", "text": "/КРОСС/ Първи награда беше връчена късно снощи на фестивала на италианската песен в Сан Ремо, съобщават италианските издания.Певецът Мота получи наградата за най-добър дует заедно с певицата Нада. Двамата изпяха песента \"Къде е Италия?\", с която Мота участва и в надпреварата за голямата награда на феста, приключващ тази вечер. В четвъртата вечер на фестивала 24-те претенденти за голямата награда (соло изпълнители, дуети и групи) изпълниха песните си в дует с общо още 32 италиански изпълнители. Така на сцената се появиха общо 56 италиански музикални знаменитости, което беше своеобразен рекорд за феста.", "date": "2019.02.09", "title": "Мота и Нада спечелиха наградата за най-добър дует на Фестивала в Сан Ремо "}
{"url": "http://www.cross.bg/farazh-partiyata-partiya-1596054.html", "text": "/КРОСС/ Във Великобритания се появи нова политическа формация, наречена Партия на Брекзита (Brexit Party), съобщи Британската избирателна комисия, цитирана от Франс прес.Партията се ползва с подкрепата на Найджъл Фараж, ревностен привърженик на раздяла без отстъпки с Европейския съюз и ключова фигура от кампанията за референдума за Брекзит през 2016 г.Регистрацията на партията ще й даде възможност да участва на избори в Обединеното кралство, и най-вече в тези за Европейски парламент през май, които може да се състоят и отвъд Ламанша, ако Брекзитът бъде отложен за след 29 март.\"Партията беше основана с пълната ми подкрепа и с намерение да участва на европейските избори на 23 май, ако дотогава Брекзитът не е станал факт\", обясни Фараж пред в. \"Дейли телеграф\", уточнявайки, че в този случай той би участвал в изборите. Фараж обясни, че партията е получила \"стотици кандидатури\" от потенциални членове, както и сериозни обещания за финансиране. \"Машината се движи\", добави той.Говорител на избирателната комисия каза за АФП, че партията е регистрирана на 5 февруари и се оглавява от Катрин Блейклок, бивш ръководен кадър в еврофобската и антиимигрантска Партия за независимост на Обединеното кралство (ЮКИП). Пред \"Телеграф\" тя каза, че очаква \"хиляди\" членове на Консервативната партия \"да дезертират\" от нея, за да се присъединят към нейната формация. ", "date": "2019.02.09", "title": "Учредена бе Партия на Брекзита, подкрепяна от Найджъл Фараж "}
{"url": "http://www.cross.bg/oblachnostta-temperatyri-slunchevo-1596059.html", "text": "/КРОСС/ Днес облачността ще продължи да се разкъсва и намалява и след обяд над повечето райони ще е предимно слънчево. В сутрешните часове на  места видимостта ще е намалена.Максималните температури ще са между 4° и 9°, в крайните югозападни райони - до 10°-12°.Над Черноморието облачността също ще се разкъса и намалее. Ще духа слаб северен вятър. Максималните температури ще са 5°-6°. Температурата на морската вода е 6-7°.Над планините облачността ще се разкъсва и намалява до предимно слънчево. Вятърът ще е умерен. Максимална температура на височина 1200 метра - около 4°, на 2000 метра - около минус 2°. ", "date": "2019.02.09", "title": "Слънчева събота с пролетни температури"}
{"url": "http://www.cross.bg/chast-mrezhi-sushto-1596058.html", "text": "/КРОСС/ След обвинения в расизъм „Адидас\" обяви, че изтегля от пазара своя марка чисто бели маратонки. Моделът е част от линия продукти на компанията, създадени в чест на „Месеца на афроамериканската история\", който се чества в няколко страни, включително и САЩ. Подобна съдба сполетя и „Гучи\", която изтегли свой модел пуловер, който също бе заклеймен в социалните мрежи като расистки.Моделът маратонки на „Адидас\" е част от линия, вдъхновена от Харлемския ренесанс през 20-те и 30-те години и е замислена в чест на Месеца на афроамериканската история. Той се отбелязва всеки февруари в САЩ, Великобритания, Ирландия, Канада и Холандия. Чисто белите маратонки обаче очаквано бяха буквално унищожени от критики в социалните мрежи, а „Адидас\" ги изтегли веднага от пазара и поднесе извинение.Под прицел се оказаха и в „Гучи\", заради модел черен плетен пуловер, чиято яка може да се вдига и да покрива долната част на лицето. В нея има и отвор за устата, ограден с червено. Социалните мрежи обаче отсъдиха, че моделът наподобява т.нар. „блекфейс\" - театрален грим, използван в миналото от бели актьори, за да окарикатуряват чернокожи. Актьорите се намазвали в черно и се гримирали с големи червени устни. Пуловерът на „Гучи\" също е част от линия скиорско облекло, което се предлага в различни модели и комбинации. От компанията обаче веднага изтеглиха критикувания модел, поднесоха извинения и заявиха, че са си взели поуки.Двете компании са част от дълга поредица подобни случаи в последните години. Под прицел наскоро попадна и „Долче и Габана\" заради рекламно видео. В него азиатка, облечена в дрехи на марката, се опитва да яде различни храни, като пица и спагети, с традиционните китайски пръчици за хранене. Рекламата веднага предизвика остри реакции, че се подиграва с китайското достойнство и се опитва да вменява стереотипи.През 2017-а пък „Зара\" изтегли свой модел пола, която беше щампована с анимационна жаба. Според социалните мрежи обаче въпросната жаба напомняла прекалено на жабока Пепе. Той е създаден още през 2005-а и през годините се превърна в герой на различни колажи, шеги и пародии в социалните мрежи. Покрай президентските избори в САЩ през 2016-а обаче образът му започна да се използва от поддръжници на Доналд Тръмп, а впоследствие и от различни крайнодесни движения. В крайна сметка Пепе също бе заклеймен като символ на омразата, а „Зара\" също трябваше да изтегля полата от пазара.В края на миналата година от „Прада\" също бяха обвинени в расизъм заради своя линия аксесоари за чанти, които варираха от малки играчки до ключодържатели. Една от тях обаче приличаше на маймуна с голяма червена уста, а някои отново съзряха в нея символ на расизъм и въпросния „блекфейс\".Най-мощната вълна от критики вероятно обаче отнесе \"H&M\", които преди време пуснаха рекламна кампания на свои продукти. В тях малко чернокожо момченце носеше блуза с надпис „Най-готината маймуна в джунглата\".Снимката е илюстративна", "date": "2019.02.09", "title": "„Адидас” изтегля от пазара бели маратонки заради обвинения в расизъм"}
{"url": "http://www.cross.bg/petkov-rymen-myzeii-1596062.html", "text": "/КРОСС/ Председателят на ПП АБВ Румен Петков, председателят на АБВ-Младежи Пламена Заячка и Иван Гранитски, член-кореспондент на Българската академия на науките, бяха почетни гости на 147 годишнина от основаването на Държавния исторически музей в Москва. В поздравителното си слово Румен Петков отбеляза, че Русия е дала 140 000 жертви за освобождението на България. „Само в Плевен - град, чиито кмет бях в миналото, са дадени 30 000 жертви\". Петков посочи още, че тази година се навършват 140 години от установяване на дипломатически отношения между България и Русия.  Председателят на ПП АБВ поздрави директора на Дирекция „Музейно дело\" към руското Министерство на културата Владислав Кононов и директора на Държавния исторически музей в Москва Алексей Левикин и им отправи покана за гостуване в Плевен на 10 декември - датата, на която градът чества своето освобождение. Румен Петков направи и подарък - валидираните пощенски плик и пощенска картичка, посветени на 140-та годишнина от Плевенската епопея.", "date": "2019.02.09", "title": "Румен Петков участва в 147 годишнина от основаването на Държавния исторически музей в Москва"}
{"url": "http://www.cross.bg/heroin-blizo-kapitan-1596047.html", "text": "/КРОСС/ 39-годишен българин е задържан на граничния пункт с Турция \"Капитан Андреево\" с хероин за близо 260 000 лева. Той пристигнал на пункта късно вечерта на 7 февруари с автомобил, където след щателна проверка са открити близо 4 килограма хероин.Предстои Хасковската окръжна прокуратура да внесе искане в съда за налагане на мярка за неотклонение \"задържане под стража\". ", "date": "2019.02.09", "title": "Задържава българин с хероин за 260 000 лева на \"Капитан Андреево\" "}
{"url": "http://www.cross.bg/archi-predi-sovolyano-1596037.html", "text": "/КРОСС/ 11 кучета и котка  са намерени отровени в близкото кюстендилско с.Соволяно, каза кметът Пламен Илиев. Сред починалите е и Арчи, любимец на кюстендилските социалисти, участвало и в предизборната кампания на левицата преди няколко години. Още от кореспондента Кирил ФАЛИНЕкип на криминална полиция, на регионалната ветеринарна служба, пожарната и от общината разследва на място инцидента с отровените домашни любимци в Соволяно. В понеделник ще бъдат взети и записите на единствената камера за видеонаблюдение пред кметството. Засега извършителят на отравянето не е открит. Кметът на Соволяно Пламен Илиев, който е ветринарен лекар. Когато общински лидер на БСП в Кюстендил беше Катя Янчева, тя често водеше със себе си Арчи в партийната централа. На парламентарните избори преди 5-6 години тя му сложи червено елече на гърба с номера на бюлетината на БСП за България и така Арчи дефилираше по центъра на Кюстендил. ", "date": "2019.02.09", "title": "Отровиха кучето, любимец на кюстендилските социалисти "}
{"url": "http://www.cross.bg/karakachanov-nyama-romite-1596039.html", "text": "/КРОСС/ Събаряне на незаконните ромски гета, по-строг контрол на социалните помощи, безплатни аборти, полагане на обществено полезен труд - това са само част от мерките, които вицепремиерът Красимир Каракачанов предложи за по-добра интеграция на ромите в обществото ни. Те предизвикаха буря от реакции.В ромската махала на Сливен името на вицепремиера Каракачанов действа като магнит и за секунди събира десетки опоненти на така наречената концепция за интеграция.\"Той ще спре младите момичета да не се женят, да нямат деца? Кой е той, какъв е той ... Кажете му да си гледа работата, с военните да се занимава, с циганите да не се занимава\", недоволстват в сливенския квартал \"Надежда\", цитирани от bTV.\"Нашата традиция е да раждаме малки, има ли проблем, някои да ги гледа, той да идва да ги гледа?\", питат още те.Аборти с държавни пари и доброволни отряди - \"ромската\" концепция на КаракачановЕдиници подкрепят идеята за спиране на социалните помощи, но при определени условия.\"Ако има работа няма да се нареждат да си подават молбите за помощи за някакви си кирливи 40 лева. Нека да отварят предприятията и да видят дали ромите няма да влизат да работят, не да казва, че ромите са мързеливи и крадливи\", отбелязват още ромите.Други имат собствена теория за интеграция. \"Абсурд да сме равни с вас,българите, защото българинът е свикнал на студ, глад, мизерия и на работа\". Най-умерените предлагат концепцията да бъде пренаписана за всички български граждани. \"За много неща не е прав Каракачанов. Например за расизма - няма цигани, няма българи, по лична карта всички сме в Република България\". В ромската махала на Сливен живеят над 20 000 души.Снимката е илюстративна", "date": "2019.02.09", "title": "Ромите в Сливен недоволни от мерките на Каракачанов за по-добра интеграция"}
{"url": "http://www.cross.bg/vlakovete-barselona-raneni-1596036.html", "text": "/КРОСС/ Един човек загина, а четирима са тежко ранени след челен удар снощи на два регионални пътнически влака в Североизточна Испания, на около 50 км от Барселона, предаде Франс прес, като се позова на железопътната компания и на властите.Жертвата е 26-годишната машинистка на единия от влаковете, съобщиха в Туитър службите за спешна помощ. По данни, разпространени от регионалното правителство късно снощи, четирима души са в тежко състояние, около 100 имат по-леки наранявания, а 65 души не са пострадали.Катастрофата е станала към 18,30 ч. между каталунските градове Сант Висенс де Кастелет и Манреса. Единият от влаковете пътувал за Барселона, а другият - за Манреса, когато се оказали на една и съща линия.Започнало е разследване, за да се установи дали катастрофата е станала поради проблем в системата за сигнализация или в тази за контрол на местоположението и движението на влаковете, каза пред журналисти представител на каталунските власти.През ноември миналата година по същата линия, между Манреса и Барселона, имаше друг подобен случай: влак дерайлира в резултат на свличане на земни маси. Един човек загина, а 49 бяха ранени, припомня АФП. ", "date": "2019.02.09", "title": "Един загинал и четирима тежко ранени при сблъсъка на два влака в Испания "}
{"url": "http://www.cross.bg/programata-polychi-epul-1596041.html", "text": "/КРОСС/ Американският тийндейджър, който се оказа, че е открил сериозна грешка в програмата за видеообжадания FaceTime, ще получи награда за откритието си, съобщи BBC. От „Епъл\" не разкриха размера на сумата, която той ще получи, но тя ще включва средства за образованието му, научи изданието The Verge.Момчето откри грешка в програмата, която позволява кратко подслушване на чужд телефон без позволението или знанието на реципиента, докато се използва функцията за групово обаждане. Бъгът в програмата беше счетен за толкова сериозен, че „Епъл\" спря функцията.Първоначално източникът на информация за грешката в програмата не беше известен, но впоследствие се оказа, че момчето и майка му няколко пъти се опитали да предупредят компанията в няколко имейла, но не получили отговор.„Епъл\" официално призна заслугата на момчето за намирането на бъга. Новината, че роденият в щата Аризона младеж ще получи награда за откритието си, дойде в деня, когато беше пуснато софтуерно обновление, оправящо грешката. ", "date": "2019.02.09", "title": "„Епъл“ поема образованието на младежа, открил бъг в нейна програма "}
{"url": "http://www.cross.bg/tochki-programa-kratkata-1596042.html", "text": "/КРОСС/ Най-добрата българска състезателка Александра Фейгин спечели убедително кратката програма при жените в четвъртото издание на турнира по фигурно пързаляне \"София Трофи\", който се провежда в Зимния дворец в столицата. Организатор на надпреварата, която е за мъже, жени, юноши и деца, е кънки-клуб \"Денкова-Стависки\". Входът за зрители е свободен.16-годишната Фейгин, която зае историческото за България 11-о място при жените на европейското първенство в Минск, през януари, получи оценка от 65.26 точки (36.08 точки за технически елементи и 29.18 точки за компоненти на програмата). Втора се класира Лукреция Дженаро (Италия) с 58.24 точки, а трета е Кристина Григорова (България) с 54.26 точки. Третата българка Симона Господинова зае петата позиция в кратката програма с 45.41 точки.При девойките кратката програма спечели българката Мария Левушкина от клуб \"Танци на лед Денкова-Стависки\" с 56.51 точки.Втора е италианката Алесия Торнаги с 55.19 точки, а трета И Чжу (Китай) с 47.59 точки. Още четири българки участваха в състезанието. Елиза Панчева получи 14-а оценка от 34.78 точки, Мария Ставрева е на 20-о място с 28.63, Клаудия Дачева се нареди 22-а с 27.16 точки, а 23-а е Магдалена Славова с 24.27 точки.При юношите състезанието между двамата българи Александър Златков и Радослав Маринов беше изключително оспорвано. Кратката програма спечели Златков с 59.12 точки, а Маринов получи 59.11 точки. Трети е Иля Скирда (Русия) с 55.32 точки. Друг българин Тобия Хармс зае осмата позиция с 28.17 точки. ", "date": "2019.02.09", "title": "Александра Фейгин първа в кратката програма на \"София Трофи\""}
{"url": "http://www.cross.bg/listove-bolnichni-poveche-1596043.html", "text": "/КРОСС/ Общи съвместни действия предприемат от Националния осигурителен институт, регионалните здравни инспекции и Здравната каса.НОИ следи фирмите с много на брой служители, представили болнични листове. Наблюдават се и лечебните заведения и медиците, които са ги издали. Следят се и определени диагнози.През миналата година са проверени над 1100 лечебни заведения. Обжалват се повече от 9000 болнични листове.Даниела Сенова - директор \"Осигуряване и краткосрочни плащания\", НОИ: Обжалването се извършва повече по отношение така действително някой болнични листове, които са постъпили и по които впоследствие би могла да бъде извършена някаква преценка. И най-вече по повод на именно тази продължителност на болничните листове спрямо диагнозата. Някъде около половината от обжалваните се отменят. В случаите на отменени болнични листове на практика няма сума за събиране, тъй като не са платени и няма щета.  ", "date": "2019.02.09", "title": "Предприемат мерки срещу неправомерно издадени болнични листове "}
{"url": "http://www.cross.bg/bulgariya-haiti-rysiya-1596024.html", "text": "/КРОСС/ 474 г. - След като 7-годишният Лъв II е намерен твърде млад, за да управлява Византийската империя, за негов съимператор е коронован неговия баща Зенон.1667 г. - Подписано е примирие между Русия и Полша, с което завършва продължилата 13 години руско-полската война.1822 г. - Хаити напада Доминиканската република.1822 г. - Окупаторските сили на Хаити, водени от Жан Пиер Бойер, пристигат в Санто Доминго, за да победят новосъздадената Доминиканска република.1895 г. - Провежда се първо заседание на Правописна комисия за българския език под председателството на Константин Величков.1895 г. - Уилям Морган оповестява правилата на създадената от него игра волейбол.1897 г. - В Русия започва първото всеобщо преброяване на населението, което установява, че в страната живеят 129 млн. души.1900 г. - Учредено е състезанието по тенис Купа Дейвис.1903 г. - Народното събрание отпуска допълнителна помощ за бежанците и пострадалите от Илинденско-Преображенското въстание в размер на 300 хил. лв (след като на 22 ноември са отпуснати 500 000 лв).1923 г. - В България е съставен нов кабитен с министър-председател Александър Стамболийски.1934 г. - Гърция, Турция, Югославия и Румъния подписват в Атина Балкански пакт, който цели запазването на геополитическото статукво на Балканите след Първата световна война.1942 г. - За първи път в САЩ е изпробвано лятно часово време.1949 г. - България става член на УНИЦЕФ.1950 г. - Американският сенатор Джоузеф Маккарти обвинява Държавния департамент, че е пълен с комунисти, което разпалва период на силни антикомунистически настроения в САЩ, известни като Маккартизъм.1951 г. - Създава се Централен архивен фонд към Българската армия.1960 г. - Актрисата Джоана Удуърд получава първата звезда в Алеята на славата в Холивуд.1969 г. - Осъществен е първият тестов полет на Боинг-747 Джамбоджет.1990 г. - Излиза първи брой на вестник Демокрация - първият демократичен ежедневник след комунистическия режим.1996 г. - Тодор Живков е оправдан от Общото събрание на Наказателната колегия на Върховния съд по обвинението за незаконно раздаване на апартаменти, коли и представителни пари от УБО.1998 г. - Екатерина Дафовска става първата българска олимпийска шампионка в зимна олимпиада.1999 г. - Процес срещу българските медици в Либия: Пет български медицински сестри и един палестински лекар са задържани по обвинение, че са заразили с вируса на СПИН 393 либийски деца в детската болница в Бенгази, Либия.2001 г. - Конституционният съд обявява решението си, че в президентските избори може да се кандидатира само български гражданин, който е живял в България поне 183 дни на година през последните 5 години.", "date": "2019.02.09", "title": "9  февруари в историята"}
{"url": "http://www.cross.bg/tema-sreshta-georgi-1596025.html", "text": "/КРОСС/Тема:  Контрол над търговията с горива - ще има ли ефект? - разговор с Веселин МарешкиТема:  Строги наказания за домашно насилие - Красимир Кънев и Надежда Цекулова от БХКТема:  Проф. Георги Рачев се върна от Антарктида - за климата и ледените пътешествияТема:  Софи Маринова и Гринго - една щастлива сватбаТема:  Семейна събота: Елвира Георгиева и д-р Николай ГеоргиевТема:  Младите актьори Рая Пеева и Александър Хаджиангелов с покана за премиераТема:  Кирил Калев: когато \"Младостта се завръща\"Тема:  Контрацепция -Какво мислят ромите за трудовата повинност и безплатните хапчета  анти-бебе, което предлага вицепремиерът Красимир КаракачановТема:  Пожарникар на 2018 г. - Те не се смятат за супергерои, но спасяват човешки животи, те са там, където е горещо и тежко - среща с  комисар Иван Панайотов и младши инспектор Симеон СимеоновТема:  Спомен за Боян Петров - спемените на един италиянец за негоТема:  ММА боеве -броени часове преди най-грандиозното бойно шоу в София, среща с Албена Синтилска и организаторът на битките Анатолий АнтоновТема:  На какъв талант ще заложи Графа през новия сезон на Гласът на БългарияТема:  Когато кошмарите са и наяве. Ще работят ли новите мерки за домашното насилие?Тема:  Репортерът Миролюба Бенатова представя: живот без упойка. Жената до Боян Петров с откровено интервю.Тема:  Кой е българинът изпратил Нийл Армстронг на Луната?  ", "date": "2019.02.09", "title": "Теми и гости в сутрешните блокове на телевизиите"}
{"url": "http://www.cross.bg/frantziya-maiio-italiya-1596026.html", "text": "/КРОСС/  Безпрецедентна криза настъпи в отношенията между Франция и Италия. Париж отзова за консултации посланика си в Рим след поредицата от провокации от страна на популистки лидери от италианското правителство. Търпението на Франция се изчерпа, след като в сряда италианският вицепремиер Луиджи ди Майо се срещна с представител на протестиращите \"жълти жилетки\".\"Алпите станаха по-високи\". С тази фраза анализ в италианския вестник \"Ла Република\" олицетвори външнополитическия скандал между Франция и Италия. Днес представители на френското правителство оправдаха решението посланика на страната в Рим да се прибере за консултации.По този начин говорителят на френското правителство Бенжамен Гриво оправда това, което някои медии наричат най-голямата криза в отношенията между Париж и Рим от времената на Втората световна война. До нея се стигна, след като Франция прибра за консултации посланика си в Италия. Гриво уточни, че мярката е временна, но конфликтът между двете правителства изглежда се разраства.Италианският зам.-премиер Луиджи Ди Майо защити решението си да се срещне с \"жълтите жилетки\" с това, че не вярва на политическите лъжи на нови партии като движението на президента Макрон. Ди Майо и вътрешният министър Матео Салвини често използват Макрон като олицетворение на европейския либерализъм, на който те се противопоставят. Френският президент от своя страна е критикувал новата власт в Рим заради нейната антиимигрантската и евроскептична политическа посока.Говорителят Гриво и френският министър по европейските въпроси Натали Лиазо изтъкнаха, че Ди Майо и Салвини имат не малко италиански проблеми, с които трябва да се преборят, като икономическата рецесия, преди да срещат с френски радикали.В писмо до френския вестник \"Ла Република\" Луиджи Ди Майо заяви, че се надява \"стратегическите различия\" между правителствата да не повлияят на приятелските отношения между страните. Матео Салвини пък отправи покана за визита към френския си колега Кристоф Кастанер. ", "date": "2019.02.09", "title": "Безпрецедентна криза настъпи в отношенията между Франция и Италия "}
{"url": "http://www.cross.bg/rozhdenitzi-na--fevryari-1596028.html", "text": "/КРОСС/  Бойко Найденов, бивш директор на Националната следствена службаДимитър Рангелов, футболист Минчо Празников, синоптик Николай Павлов, служебен министър на енергетиката Палми Ранчев, треньор по бокс, поет, белетрист Румънеца (Адриан-Михай Рачев), певец от дуета Румънеца и Енчев Стефан Милев, вр. изп. д. председател на Софийския районен съд  ", "date": "2019.02.09", "title": "Рожденици на 9  февруари"}
{"url": "http://www.cross.bg/strategiya-deteto-sinod-1596027.html", "text": "/КРОСС/  Светият синод на Българската православна църква - Българска патриаршия /БПЦ-БП/ в свое становище призовава за цялостна редакция на Националната стратегия за детето /2019-2030 г./. Светата ни Църква, като грижовна майка, се отнася с особено внимание към българските деца и желае да съдейства за тяхното по-добро настояще и бъдеще. Светият синод счита, че приоритетите в конструирането и прилагането на всяка бъдеща стратегия в тази сфера трябва да се отнасят до опазване на живота, здравето и добрите условия за развитие на детето; съхраняване на невинността на детското съзнание и повишаване на моралния капацитет и добродетелността на подрастващите; поощряване на ученолюбието и трудолюбието у децата; всяческо подпомагане на семейството като най-присъща среда и авторитетен институт за отглеждане и възпитание на детето. Доколкото целта на Националната стратегия за детето е \"създаване на визионерски документ\" относно държавните политики, свързани с българските деца, който да задава посоките на развитие през следващите дванадесет години, Светият синод на БПЦ-БП счита за свой дълг да отправи своя апел към Министерския съвет на България за нейното преразглеждане, коригиране и допълване, се посочва в становището. Пълният текст на становището на Светия синод на БПЦ за Националната стратегия за детето е публикуван в сайта на Българската патриаршия.", "date": "2019.02.09", "title": "БПЦ призовава за цялостна редакция на Националната стратегия за детето"}
{"url": "http://www.cross.bg/chasa-provede-bulgariya-1596029.html", "text": "/КРОСС/София.От 11.00 часа в зала 8 на Националния дворец на културата министърът на туризма Николина Ангелкова ще открие конференцията „Естествено в България - 2019 година на вътрешния туризъм\". Официални гости на конференцията ще са председателят на 44-тото Народно събрание Цвета Караянчева, министърът на младежта и спорта Красен Кралев и зам.-кметът на София Дончо Барбалов.***София.В София ще се състои зимното Държавно първенство по модерен петобой за мъже, жени, юноши и девойки. От  09.00 часа е плуването на басейн „Диана\", а от 11.00 часа в залата на НСА стартират дуелите по фехтовка.***София.От 11.00 часа в зала 501 на Висше училище по застраховане и финанси (ВУЗФ), специалисти от ERP Academy и иновативната софтуерна компания NearSoft ще проведат отворена лекция на тема „Индустрия 4.0 - възможности и заплахи за България. Дигитализация на оперативните дейности\".***София.От 13.00 часа в Телерик Академия ще се проведе работилници за „Безопасност в интернет\" за деца и родители.***Гоце Делчев/с. Делчево.В 13.00 часа в Делчовския хан председателят на Асоциацията на сомелиерите в България Михаил Марковски ще изнесе лекция за особеностите на района по отношение на винопроизводството и как по най-добрия начин да се комбинират с храната различните видове вина. От 14. 00 часа ще  започне дегустацията на предоставените за участие в конкурса вина и ракии.***Гълъбово/с. Априлово.От 10.00 часа в с. Априлово ще се проведе тържество в чест на Свети Трифон за берекет и добро вино.***Дряново /с. Зая.От 11.00 часа ще се проведе ритуално зарязване на лозите, след което ще бъде избран Цар Винар.***Стара Загора.Българския фармацевтичен съюз ще отбележи Деня на съсловната организация на магистър -фармацевтите в Стара Загора, където ще се проведе разширен управителен съвет на БФС. От 12.30 часа в голямата зала на хотел „Верея\" ще започне брифинг на Българския фармацевтиченсъюз за важните теми в съсловието. ***Ямбол.От 9.00 часа в храм „Св.Никола\" икона на свети Ефрем Нови с частица от светите му мощи ще бъдат посрещнати в града ", "date": "2019.02.09", "title": "Предстоящи събития в страната на 9  февруари"}
{"url": "http://www.cross.bg/bednost-posochva-vestnik-1596030.html", "text": "/КРОСС/\"Българският емигрант Шефкет Чападжиев дари 1 млн. долара на болницата в родния си град Мадан\", съобщава на първата си страница вестник \"24 часа\". По волята на 79-годишния дарител, който живее в Чикаго от 1964 г., средствата трябва да бъдат използвани само и единствено за ново медицинско оборудване и обзавеждане в местното лечебно заведение \"Проф. д-р Константин Чилов\".  Пред изданието Чападжиев посочва, че отдавна е искал да направи нещо за родния си Мадан. \"Последния път, когато бях там, ми се наложи да отида в болницата. Видях, че част от оборудването е от преди повече от 50 г., когато напуснах България. Осъзнах, че това е най-точното място, където да даря, защото ще помогна на най-много хора\", разказва пред \"24 часа\" щедрият дарител.\"Нов милионер на всеки два дни\", пише вестник \"Труд\". Изданието обяснява, че на всеки два дни в страната се получава по един банков депозит на гражданин с над 1 млн. лева в него. През последното тримесечие на 2018-а депозитите на домакинствата със суми над 1 млн. лева са нараснали с 50 и са достигнали 912 броя, сочат данни на БНБ, цитирани от \"Труд\".\"МВР спря от движение над 1000 новозакупени автомобила заради незавършени сделки\", информира \"Монитор\". Вестникът посочва, че новите собственици са купили колите, но не са ги прехвърлили на свое име в предвидения 2-месечен срок. Цифрата се очаква да расте, предупреждава изданието. \"Монитор\" уточнява, че прекратяването на регистрацията става служебно след като в края на 2017-а са влезли с сила новите промени в Зкаона задвижение по пътищата.\"Брекзит отвлича вниманието на британците от истинските проблеми\", пише вестник \"Сега\" като публикува статия на \"Шпигел онлайн\". Медията посочва, че \"докато политиците на Острова хвърлят цялата си енергия за излизането на страната от ЕС, сериозно се задълбочава бедността сред хората и това може да има драматични последствия\". Специалният докладчик на ООН по въпросите на крайната бедност Филип Алстън отправи тежки обвинения към британското правителство.След двуседмично пътуване из петте най-богати държави в света Алстън, чието внимание е най-силно съсредоточено върху Африка и Централна Америка, заяви, че правителството на Тереза Мей системно тласка безброй британски граждани към бедност. Той предупреди, че се увеличава процентът на децата, отглеждани в бедност на Острова, допълва \"Сега\". ", "date": "2019.02.09", "title": "Преглед на вестниците "}
{"url": "http://www.cross.bg/horata-toksoplazmata-shizofreniya-1596031.html", "text": "/КРОСС/ Датски учени откриха, че вътрешноклетъчните паразити токсоплазма, които се срещат често при котките, увеличават риска от появата на шизофрения при хората.Специалистите са анализирали данните на почти 82 хиляди души в рамките на мащабно изследване на донорска кръв. При около 3000 от случаите са открити психични отклонения, съобщи Дарик.Експертите са проверили кръвта на психично болните хора за наличието на токсоплазма и са стигнали до извода, че инфекцията увеличава риска от развитието на шизофрения средно с 50%. Освен това, те отбелязват, че токсоплазмата се е появила в човешкия организъм по-рано, отколкото лекарите са диагностицирали психичната болест. „Изследването потвърждава, че токсоплазмата влияе положително на развитието на шизофренията\", се казва в статията.Учените подчертават, че трябва по-нататъшно изучаване на влиянието на паразита върху човешкото здраве, пише БГНЕС. Токсоплазмата е вътрешноклетъчен паразит, живеещ в червата на домашните котки. Той причинява болестта токсоплазмоза, която протича леко при хората, но при отслабен имунитет може да доведе до сериозни последици.Личинката на паразита може да попадне в човешкия организъм чрез сурово месо на заразено селскостопанско животно или при контакт с инфектиран домашен питомец. Инфекцията е широко разпространена при хората и се среща в цял свят. Към днешна дата, по оценки на американския Център за контрол по профилактика на болестите, с нея са заразени 60 милиона жители на САЩ.По-рано учените твърдяха, че токсоплазмата може да промени поведението на човека, предизвиквайки необратими промени в работата на мозъка. Например, мишките и шимпанзетата стават „безстрашни\" при вида на котки и леопарди, а хората - става склонни към самоубийства, нерационални действия и необясними пристъпи на ярост. ", "date": "2019.02.09", "title": "Учени от Дания: Котките могат да ни заразят с шизофрения"}
{"url": "http://www.cross.bg/caribbean-royal-putyvane-1596032.html", "text": "/КРОСС/ За много хора работата е просто начин да финансират своето мечтано пътуване, а средствата винаги са разчетени, когато предстои екскурзия.Круизната компания Royal Caribbean обаче предлага нещо повече - пътуване срещу заплащане. Фирмата търси да наеме служител, който да плава по света, документирайки изживяванията си в социалните медии. За да прави това, одобреният кандидат ще получи и заплащане от 104 хил. паунда или 136 хил. долара.За целите на своята длъжност, наетият пътешественик ще посети ледник в Аляска, ще разгледа Осака в Япония, ще отиде на рафтинг сред норвежките фиорди. Той или тя ще има възможност да изживее круиз до Perfect Day в CocoCay - новият частен остров на Royal Caribbean в Карибския басейн.Длъжността, за съжаление, е достъпна само за британски или ирландски граждани на възраст над 21 години. Подборът ще стане по публикация в Instagram  на изключителна история от пътуване, видео или изображение чрез Instagram story, IGTV или пост, в който е отбелязано @RoyalCaribbeanUK и # ShoreExplorer преди края на деня 1 март 2019 г.\"Търсим любител на адреналина, който не само е жаден за приключения, но и има уникална способност да улови момента и да разкаже история в една обикновена публикация в социалните медии\", заяви говорител на Royal Caribbean. „Вече предлагаме огромно количество невероятни, еднократни преживявания като част от нашите круизни ваканции - от спускане по въжена линия и рафтинг в буйни води, до ходене по ледници и полет с балон с горещ въздух.\"Откривайки тази позиция, ние се надяваме, че печелившият кандидат ще отведе нашата програма за екскурзия до нови висоти.\" ", "date": "2019.02.09", "title": " Круизен гигант предлага работа мечта"}
{"url": "http://www.cross.bg/instagram-facebook-darenie-1596033.html", "text": "/КРОСС/ Когато правите селфи или записвате видео в Instagram Stories, вие може да добавяте стикери за местоположение, за въпроси и дори GIF с котка, която свири на електрическата китара. Скоро ще можете и да набирате средства за благотворителност.Компанията Facebook, притежаваща Instagram, обяви в четвъртък, че Instagram Stories скоро ще има допълнителен стикер за дарение. Това означава, че приятелите, семейството и последователите ви ще имат възможност да дарят на дадена организация директно чрез приложението.Емили Далтън Смит, директор управление на проекти за социални услуги във Facebook, заяви, че стикерът за дарение може да се използва само в полза на регистрирани организации с нестопанска цел. Това означава, че не бихте могли да събирате пари неправомерно за своя сметка или за някой ваш приятел. Подобно на Facebook, няма да има такса за обработка, а пълната сума на дарението ще се насочва директно към неправителствената организация.По думите на Смит, новата опция е въведена след постъпила молба от нестопански организации. Добавянето на функцията към Instagram е естествена следваща стъпка за Facebook, събрал повече от 1 милиард долара чрез благотворителния си инструмент от началото на 2015 г.Facebook все още не е обявил конкретна дата за пускането на бутона за дарение към Instagram. ", "date": "2019.02.09", "title": " Instagram с нов бутон. За дарения"}
{"url": "http://www.cross.bg/ybedish-proshkata-lesno-1596022.html", "text": "/КРОСС/ Прошката е лесно нещо само, ако се убедиш, че злото не съществува. А това просто не е така.Морган Скот Пек", "date": "2019.02.09", "title": "Прошката е лесно нещо само, ако се убедиш"}
{"url": "http://www.cross.bg/nikifor-saprikiii-smurt-1596023.html", "text": "/КРОСС/ В град Антиохия един свещеник, на име Саприкий, и един християнин, на име Никифор, били свързани помежду си с тясно приятелство. В такава дружба те проживели няколко години. Но духът на злобата смутил мира, който съществувал между тях; те се скарали и страшна вражда заменила предишното приятелство. След известно време обаче Никифор разбрал, колко грешни и неугодни Богу са чувствата на вражда и пожелал да се помири със Саприкия. Но Саприкий не искал и да чуе за това. Напразно Никифор прибягвал до посредничеството на общи приятели. Саприкий упорствувал в своята вражда, забравяйки, че Господ не приема молитвите на тия люде, които таят в ръцете си злоба против ближния. Той не искал и да чуе за Никифора. Когато тоя със сълзи падал при нозете му и го молил за примирение, Саприкий мълчаливо се отдалечавал и не искал дори да погледне предишния свой приятел.Това било около половината на третото столетие. Настанало тежко гонение против християните. Саприкий, като свещеник, бил хванат пръв и отведен на съд при управителя Той безстрашно изповядал пред него вярата си.- Нашита царе Валериан и Галиен - казал управителят -заповядват: всички, които се наричат християни, или да принесат жертва на боговете, или да бъдат предадени на мъчителна смърт.- Аз съм християнин - отговорил Саприкий. - Покланям се само на истинския Бог, Създателя на света, и не мога да се поклоня на идолите, които само са създания на човешки ръце.Управителят заповядал жестоко да мъчат Саприкия, който с необикновена твърдост претърпял ужасните страдания и казал на управителя: \"Ти имаш власт само над тялото ми, а душата ми Бог пази. Който я е създал!\" Като видял, че мъченията не могат да склонят Саприкия да се отрече от вярата, управителят го осъдил на смърт.Повели свещеника към лобното място. Изведнъж шествието било спряно от Никифора. Като паднал при нозете на Саприкия, той му казал: \"Мъчениче Христов, прости ми, ако съм виновен пред тебе!\" Но Саприкий с гняв се отвърнал от него. Никифор продължавал да го моли: \"Мъчениче Христов! - повтарял той - прости ми, ако аз, като човек, съм съгрешил пред тебе. Ти скоро ще получиш мъченически венец от Христа, понеже не си се отрекъл от Него и твърдо си изповядал Неговото свято име. Прости ми преди смъртта си!\"Саприкий не искал дори да отговори на Никифора. Толкова силна била враждата му. Войниците, които го отвеждали на смърт, се чудели как може един човек пред смъртта си да таи толкова злоба и омраза. Те казали на Никифор: \"Тоя човек отива на смърт. Той вече не може да ти вреди. Защо трябва толкова настоятелно да го молиш за прошка?- Вие не знаете, какво желая аз от изповедника Христов, - от говорил Никифор. - Но Бог знае това.Когато дошли на определеното място, Никифор трети път казал на Саприкий: \"Моля те, мъчениче Христов, прости ми, ако аз, като човек, съм съграшил пред тебе. Писано е: Искайте и ще ви се даде (Мат. 7:7), аз искам от тебе прощение\".Но и тук Саприкий останал неумолим, не приел молбата на брата, не смекчил гнева си, и Господ го наказал за неговото жестокосърдие. Господ, праведният Съдия, отнел от него благодатната сила, която го укрепявала сред мъченията, и сърцето на Саприкий, немилосърдно и жестоко, се изпълнило веднага с малодушен страх от смъртта. Когато дошло времето да наведе глава под меча, той веднага се отрекъл от Христа и извикал с висок глас: \"Не ме убивайте! Ще направя всичко, каквото заповядват царете: ще се поклоня на боговете и ще им принеса жертва\".Тия думи ужасили Никифор. \"Какво правиш, възлюбени брате? - извикал му той. - Опомни се, не се отричай от Господа, не изгубвай небесния венец, който ти си сплел чрез много страдания! Ти вече стоиш пред вратата на чертога Христов, и Господ ще ти даде вечен живот за временната смърт, която ще приемеш за Неговото име!\" Но увещанията на Никифор останали безполезни. Саприкий затворил сърцето си за гласа на любовта и милосърдието, и то сега останало глухо и за спасителните съвети. Той повторил отречението си. Тогава Никифор, обръщайки се към войниците, извикал: \"Мене със смърт накажете! Аз съм християнин!\" Един от войниците се затекъл при управителя и му разказал, че Саприкий се отказал от Христа, но един друг, на име Никифор, се обявил за християнин и бил готов да умре за вярата си. Управителят заповядал да освободят Саприкий, а на Никифор да отсекат главата. Никифор радостно склонил глава под меча. ", "date": "2019.02.09", "title": "Св. мчк Никифор Антиохийски (Отдание на Сретение Господне)"}
{"url": "http://www.cross.bg/vigenin-venetzyela-stranata-1596038.html", "text": "/КРОСС/ „Наистина съм много впечатлен от амбицията и самочувствието на правителството да решава проблемите с бедността и демокрацията във Венецуела, но има въпроси, за които България трябва да си дава сметка, че като не са от пряк неин интерес и не е жизнено важен за страната ни, е логично да не правим прекалено големи стъпки.\" Това заяви секретарят на ПГ на „БСП за България\" Кристиан Вигенин пред БНТ в коментар за ситуацията във Венецуела. По думите му, известно е, че ситуацията там е тежка и че изборите не са се провели по стандартите, по които международната общност оценява провеждането на един вот. „Капката, която преля чашата и ние няма как да подкрепим, е България и ЕП да решават кой да е президентът на Венецуела. Няма нужда при такива глобални противоречия ние да се бутаме в конфликт, който не е наш. Не виждаме причина България да се ангажира с позиция. Позицията на президента е много по-близо до нашата, защото в нито един момент не е заявявал, че подкрепя Мадуро, а че е нужен диалог\", добави Вигенин. Според него с казуса са се открили няколко проблема- че глобалните противоречия продължават, а също и влошената комуникация между правителството и президента в България.\"БСП е проевропейска партия и отстоява европейски принципи, но счита, че са нужни и реформи в ЕС, включително и в ПЕС\", обясни Кристиан Вигенин. Той припомни, че левицата бе обвинявана, че е антиевропейска партия, защото искаше да няма двойни стандарти на храните, но година по-късно, председателят на ЕК заговори с думите на Корнелия Нинова. „Някои неща може да се сторят в момента на някого странни, който е свикнал да се движи по течението, но друго е- партията и държавата да има характер\", каза още бившият външен министър.Вигенин беше категоричен, че страната ни е изправена пред изпитанието да защити честния изборен процес и демокрацията в страната. „Докато управляващите ни занимават с провеждането на честни избори и демокрация във Венецуела, са на път да предприемат промени в закона, които в голяма степен ще принизят тези постижения у нас. Част от промените, които предлагат, ще ограничат възможността за обжалване на изборите.  Отхвърлянето на машинното гласуване ще създаде възможности за машинации\", категоричен бе Кристиан Вигенин. Според него БСП е готова да стигне до край, за да защити провеждането на честни избори в страната.  ", "date": "2019.02.09", "title": "Вигенин: Впечатлен съм от самочувствието на правителството да решава проблемите на Венецуела"}
{"url": "http://www.cross.bg/ryskata-fevryari-federatziya-1596034.html", "text": "/КРОСС/От 11 до 15 февруари 2019 година Финансовият университет към Правителството на Руската Федерация съвместно с Руската академия за народно стопанство и държавна служба към Президента на Руската Федерация (РАНХиГС), представителството на Россотрудничество в България и с подкрепата на Посолството на Русия в България ще проведе широкомащабна презентация «Добре дошли в Русия!»Кампанията ще се проведе в 5 града на България: София (11 февруари), Пловдив (12 февруари), Сливен (12 февруари), Варна (14, 15 февруари) и Бургас (13 февруари).Българските ученици ще могат да научат за уникалните възможности за обучение в руските университети по най-търсените направления: световна икономика, мениджмънт, световни финанси, политология, туризъм, хотелиерство, инженерно дело, енергетика, информационна безопасност.Свои презентации ще направят български студенти, които вече се обучават в Русия: те ще споделят своите впечатления за живота в Русия, за руската култура, за възможностите за безплатно обучение и по-нататъшната им реализация на пазара на труда.На 11 февруари в 19.00 каним българските кандидат-студенти и родителите им в Руския културно-информационен център в София на презентация на руското образование, която ще проведат представители на Финансовия университет към Правителството на Руската Федерация, на Руската академия за народно стопанство и държавна служба към Президента на Руската Федерация (РАНХиГС) и сътрудници от представителството на Россотрудничество в Република България.Кампанията по подбор на чужди граждани и сънародници за обучение във вузовете на Руската Федерация се реализира от 2013 година, при това квотата, определяна за България, се увеличава всяка година. Благодарение на това, можете да получите безплатно образование във водещи руски вузове, предлагащи както хуманитарни, така и научно-технически програми. ", "date": "2019.02.09", "title": "Россотрудничество започва мащабни презентации за възможностите за обучение в Русия"}
{"url": "http://www.cross.bg/misiya-kambodzha-kaski-1596040.html", "text": "/КРОСС/ Участници от първата българска военна мисия в Камбоджа се събират днес във Велико Търново, за да учредят сдружение \"Сини каски\", съобщи БНР.Бившите командоси от военната мисия преди 27 години настояват да получат статут на ветерани. Намеренията са сдружението \"Сини каски\" да подпомага членовете си, както и да провежда разяснителни граждански кампании за миротворческите мисии. Сред целите на участниците във военната мисия в Камбоджа, които днес създават своя организация, е и да извършват патриотична и възпитателна дейност.850 български сини каски вземат участие в българската военна мисия в Камбоджа през 1992-93 година. Първата мисия дава 10 жертви и десетки ранени. ", "date": "2019.02.09", "title": "Командоси от мисията ни в Камбоджа създават сдружение \"Сини каски\""}
{"url": "http://www.cross.bg/sistemata-pravila-nali-1596035.html", "text": "/КРОСС/ От днес започват да се прилагат нови правила за безопасност на лекарствата, отпускани по лекарско предписание. Производителите ще трябва да поставят по-сложен баркод и средство срещу подправяне върху опаковката. Аптеките - включително продаващите онлайн - и болниците ще трябва да проверят автентичността на медикамантите, преди да ги отпускат на пациентите.„Не се занимаваме ние с това. Ние не поръчваме системите, не поръчваме четците, не ги монтираме. Нашият мениджър се занимава.\"„Ние въобще не знаем кога ще донесат останалите два. Монтираха един. Лека-полека ще монтират и останалите. Не мисля, че системата е лоша, но много трудно ще бъде въведена в България.\"„Ами, добра е системата, разбира се. Засега не създава затруднения. То трябва да има цял софтуер, нов, не е само четецът. Софтуерът не е закупен още, нали има шест месеца срок.\"„До известна степен системата ще усложни работата, но пък ще е по-коректно, няма да има измами, злоупотреби. Трябва всичко да е направено по тази система и да минава през където трябва - НАП и другите.\"„Ние сме готови като оборудване, за цялата верига. Откакто излезе регламентът, собствениците започнаха да се подготвят. След като нещо е решено на европейско ниво, нали все пак сме в Европа.\"„Това е много добре за пациентите. Не знаем какво пием много често\", споделиха аптекари и пациенти. Новите правила са в съответствие с европейската Директива за фалшифицираните лекарствени продукти. Наличните лекарства, произведени преди 9 февруари 2019 г., ще се продават до изтичане на срока им на годност. Здравното министерство увери, че няма да налага санкции на аптеките и им се дава 6-месечен гратисен период за снабдяване с четци и свързване със системата за верификация. ", "date": "2019.02.09", "title": "Влизат в сила новите правила за безопасност на лекарствата "}
