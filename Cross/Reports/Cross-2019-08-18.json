{"url": "http://www.cross.bg/-godishen-izbi-semeiistvoto-si-v-rysiya-1611364.html", "text": "/КРОСС/ Зверско убийство е станало в Патрикеево, Уляновска област на Русия, съобщава БГНЕС. 16-годишно момче е изклало с брадва цялото си семейство: трима възрастни и две деца. След това се самоубил. Излязъл на улицата, направил си няколко рани с нож, после скочил от кула.Малко преди това непълнолетният изпратил гласово съобщение на свой приятел, на който разказал за плановете си. Казал, че не иска да убива баба си и дядо си, но щяло да се наложи, за да не се разстройват те от смъртта другите роднини. После убил майка си, брат си и сестра си. Следователите издирват приятеля, за да даде показания. ", "date": "2019.08.18", "title": "16-годишен изби семейството си в Русия"}
{"url": "http://www.cross.bg/kabyl-otgovornost-dyshi-1611365.html", "text": "/КРОСС/ Терористичната групировка „Ислямска държава\" е поела отговорност за атентата в Кабул, при който загинаха десетки души, а близо двеста бяха ранени, съобщава AFP.Според информационната агенция, терористичната организация е заявила, че един от нейните бойци се е взривил по време на „голямо събиране\" в Кабул, докато други членове на радикалната групировка са „взривили паркиран автомобил пълен с експлозиви\", когато са пристигнали силите на реда.Групировката е заявила това в приложението „Telegram Mеssenger\". При атаката в Кабул загинаха 63 души, а ранените бяха 182.   ", "date": "2019.08.18", "title": "Ислямска държава пое отговорност за атентата в Кабул"}
{"url": "http://www.cross.bg/deteto-blagoevgrad-zadyshilo-1611369.html", "text": "/КРОСС/ 40-дневно бебе беше открито мъртво тази сутрин в Благоевградско, предаде БГНЕС. Най-вероятно бебето се е задушило поради непредпазливост. Инцидентът станал тази сутрин в село Падеш, община Благоевград. 18-годишната майка открила момченцето мъртво в кошчето му. Майката била до късно снощи на събор в селото, прибрала се към 03:00 ч. и накърмила бебето, като го оставила да спи. Към 09:00 ч., когато се събудила, детето било без признаци на живот. Предполага се, че детето се е задушило от възглавница, а другата версия на разследващите е, че детето е било оставено по очи на възглавницата и поради невъзможност да се обърне само, се е задушило. Лекари от болницата в Благоевград констатирали смъртта на детето. На място е извикан и следствен екип от 2 РУ Благоевград. Майката и мъжът, с който живее на семейни начала, но не е баща на детето, са наети като говедари в селото. Живеят в хангар до стопанския двор. За случая е уведомена районната прокуратура. Майката е задържана за разпит.  ", "date": "2019.08.18", "title": "40-дневно бебе почина от задушаване в Благоевградско"}
{"url": "http://www.cross.bg/tzurkva-istanbyl-zhelyaznata-1611362.html", "text": "/КРОСС/ Вследствие на проливен дъжд вода е проникнала през камбанарията на Желязната църква „Св. Стефан\" в Истанбул. По информация на Генералното ни консулство в Истанбул водата е стигнала до преддверието на църквата, но не е нанесла щети, съобщават от Министерството на външните работи.Вътрешността на църквата и олтарът не са засегнати.Взети са мерки по почистване и отводняване, а утре строителна фирма ще отиде на място, за да направи оценка на щетите.Проливният дъжд е наводнил много от сградите в квартала около Желязната църква „Св. Стефан\". ", "date": "2019.08.18", "title": "Няма щети в Желязната църква в Истанбул след пороя"}
{"url": "http://www.cross.bg/peshterata-bili-spasitelite-1611366.html", "text": "/КРОСС/ Повече от 20 спасители се опитват да помогнат на двама пещерняци, блокирани в пещера в полските Татри, след като тесният тунел, по който влезли, е бил наводнен след дъждове, предаде Ройтерс, позовавайки се на планинската спасителна служба. Все още не е установена връзка с двамата и тъй като те дълго време са в екстремни условия, засилват се опасенията за здравето им. Вчера те са били блокирани в пещерата Велка Шнежна. Техни колеги, които били заедно с тях, са уведомили спасителите, съобщи полската телевизия ТVN. Първият екип от спасители е бил изпратен още вчера вечерта. След това са били изпратени още две групи, включително пожарникари от Краков. Пещерняците се намират в доста отдалечен участък от входа на пещерата, на 500 метра дълбочина. Операция се усложнява от факта, че в пещерата често се повишава нивото на водата, а това застрашава и спасителите.", "date": "2019.08.18", "title": "Сложна операция в Полша за спасяване на пещерняци"}
{"url": "http://www.cross.bg/otzenka-zaslyzhiha-gratzii-1611368.html", "text": "/КРОСС/ Българският ансамбъл по художествена гимнастика спечели златен медал във финала на обръчи и бухалки на Световната купа в Минск. Родните грации се представиха отлично и заслужиха оценка 28.600, което им донесе титлата.На второ място остана отборът на Беларус, а бронзовите медали са за гимнастичките на Украйна. По-рано днес ансамбълът ни спечели и бронзов медал на пет топки. Възпитаничките на Весела Димитрова се представиха много силно и постигнаха резултат 29.450, но това не стигна за повече от бронз.Италианките заслужиха титлата с оценка 29.800, докато резултатът на рускините бе идентичен с този на нашите грации - 29.450, но те получиха по-висока оценка за изпълнение (8.75 срещу 8.65 за нашите), което им донесе сребърните медали. ", "date": "2019.08.18", "title": "Златните ни момичета обраха медалите в Минск"}
{"url": "http://www.cross.bg/septemvri-bulgariya-beshe-1611356.html", "text": "/КРОСС/ В полунощ ще бъде пуснато движението по софийския бул.\"България\" и в двете посоки. Булевардът беше затворен за цялостно преасфалтиране, като в момента се довършват маркировките и тротоарите.Отсечката от бул. \"Черни връх\" до бул. \"Акад. Иван Евстатиев Гешов\" е готова предсрочно, като крайният срок беше 15 септември. До тогава обаче продължава работата по подхода към бул. \"Витоша\".Лентата за ляв завой от бул. \"България\" към бул. \"Гешов\" е удължена за улеснение на шофьорите, заяви зам.-кметът по транспорта Дончо Барбалов, цитиран от БНТ.Обмисля се да се използва времето до 10 септември, за да се преасфалтира един не толкова натоварен участък от бул. \"България\" - от Околовръстното в посока Бояна, но това не е потвърдено.Кметът на София Йорданка Фандъкова коментира, че \"затрудненията, които причинихме на хората, които използват този маршрут, приключват. Много съм благодарна за търпението. Тежко решение беше започването на бул. \"България\". Миналата година започнахме и за това взех решение да се работи само през лятото - юли и август, максимум началото на септември. За да може, хем да подобрим тази тежка инфраструктура, хем минимално да затрудним софиянци\".Кметът на София има уверението от АПИ, че до началото на септември ще започне дългоочакваното разширение на Околовръстното от \"Младост 4\" до АМ \"Тракия\". ", "date": "2019.08.18", "title": "В полунощ пускат движението по столичния бул. \"България\""}
{"url": "http://www.cross.bg/gradysa-vyatur-ymeren-1611367.html", "text": "/КРОСС/ В понеделник ще е слънчево, след обяд над планинските райони - с незначителна купеста облачност. Ще духа слаб, в източните райони - до умерен, източен вятър. Максималните температури ще бъдат между 29 и 34 градуса.Над Черноморието ще е слънчево. Ще духа до умерен източен вятър, като максимални температури на въздуха ще са 27 - 30 градуса. Температурата на морската вода е 25-27 градуса. Вълнението на морето ще бъде 1-2 бала.Над планините ще е слънчево, след обяд ще се развие незначителна купеста облачност. Ще духа слаб, по билата - до умерен, североизточен вятър. Максималната температура на височина 1200 метра ще е около 22 градуса, на 2000 метра - около 15 градуса.От вторник нататък ще бъде предимно слънчево, в следобедните часове в низините - отново горещо. Ще духа слаб източен, в източната половина от страната - до умерен изток-североизточен вятър. Температурите ще се повишават и в сряда преобладаващите максимални ще са между 31 и 36 градуса; по-ниски, до 27-29 градуса, ще остават по Черноморието.В сряда над източните райони ще има временни увеличения на облачността, без валежи. ", "date": "2019.08.18", "title": "Новата седмица започва със слънце и вятър"}
{"url": "http://www.cross.bg/kruvnata-zahar-zasegnati-1611361.html", "text": "/КРОСС/ Специалисти от Тексаския университет в Далас установиха, че намаляването на глюкозата в кръвта потиска развитието на някои видове рак, съобщи сайтът MedicalXpress.В рамките на изследването лабораторни мишки, засегнати от белодробен рак, преминали на кетогенна (нисковъглехидратна) диета с високо съдържание на мазнини и средно съдържание на протеини. У гризачите освен това били инжектирани препарати, които намаляват нивото на кръвната захар. Резултатите показали, че това попречило на развитието на плоскоклетъчен карцином, макар да не намалило размерите на раковите образувания.Учените изследвали също нивото на кръвната захар у 192-ма пациенти, засегнати от плоскоклетъчен рак на белите дробове или хранопровода, както и у 120 пациенти, засегнати от белодробен аденокарцином. Сред пациентите от първата група била открита взаимовръзка между високото ниво на кръвната захар и по-лошия им шанс за оцеляване.По думите на специалистите, контролът на кръвната захар е нов метод за потискане растежа на ракови клетки. Методът не води до директното им унищожаване, но дава възможност ракът да се превърне в хронично заболяване. ", "date": "2019.08.18", "title": "Учени разработиха нов метод за борба с рака"}
{"url": "http://www.cross.bg/postradal-vatman-sytrin-1611355.html", "text": "/КРОСС/ Ватман е пострадал при злополука на бул. „Цар Борис III\" в района на кв. „Бъкстон\" в посока кв. „Княжево\" в София, предава „Фокус\". Сигналът за инцидента е подаден в 9.00 часа тази сутрин.Заради авария на трамвайна мотриса по линия номер 5 се е наложило да бъдат прикачени два трамвая. По време на закачането на двете мотриси ватманът е бил  ударен от метална щанга.Тежко е състоянието на пострадалия ватман, съобщават от  УМБАЛСМ „Н. И. Пирогов\". Направени са му подробни прегледи и изследвания. Остава в Реанимация заради тежката травма. ", "date": "2019.08.18", "title": "Ватман е пострадал тежко при маневра тази сутрин"}
{"url": "http://www.cross.bg/zagrobeni-mirizmi-praseta-1611353.html", "text": "/КРОСС/ Граждани са подали сигнали за неприятни миризми, които идват от терените със загробени прасета в Русенска област.Оплакванията на хората са от селата Бабово, Пет кладенци, Николово и Попина. Те са притеснени, че от площадките могат да се носят не само миризми, но и зарази.От Агенцията по безопасност на храните в Русе са уверили пред БНТ, че нямало такава опасност. При загробването на животните били взети всички мерки за биосигурност и местата се охранявали денонощно.Близо до русенското село Бабово, в отводнен язовир, са загробени всичките 40 000 прасета от свинекомплекса в Бръшлен, който беше засегнат от африканската чума. От седмица обаче зачестиха сигналите на хора, които минават оттам, че от мястото се носят миризми - най-често сутрин и вечер.Д-р Николай Ненов, който е началник отдел в Областната дирекция по безопасност на храните в Русе, е уверил, че постоянно се работело, имало техника и при малък излив, който настъпва, веднага се запръстявало. ", "date": "2019.08.18", "title": "Хората в Русенско се оплакват от силна миризма от терените със загробени прасета"}
{"url": "http://www.cross.bg/shofiraiite-vnimatelno-po-am-trakiya-mezhdy-i-km-1611354.html", "text": "/КРОСС/ Временно се ограничава движението в активната и аварийната лента, от км 100 до км 101 на АМ „Тракия\", в посока София за изтегляне на катастрофирал ТИР. Трафикът се осъществява в изпреварващата лента.Движението по път I-6 Антон - Клисура се осъществява в една лента поради ПТП.Необходимо е шофьорите в тези участъци да се движат с повишено внимание и съобразена скорост, като спазват указанията на \"Пътна полиция\".Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ. ", "date": "2019.08.18", "title": "Шофирайте внимателно по АМ \"Тракия\" между 100 и 101 км"}
{"url": "http://www.cross.bg/raketi-dogovora-nyama-1611357.html", "text": "/КРОСС/ Русия няма да разполага нови ракети, стига САЩ да покажат подобна сдържаност в Европа и Азия. Това обяви руският военен министър Сергей Шойгу, след като Вашингтон се оттегли от Договора за ликвидирането на ракетите със среден и малък обсег от 1987 г., подписан от тогавашния президент на САЩ Роналд Рейгън и държавния ръководител на СССР Михаил Горбачов.САЩ официално се оттеглиха от договора по-рано този месец, след като обвиниха Москва в нарушаване на договора и разполагането на забранен тип ракета, твърдения, които Кремъл отрича.Русия също се оттегли от договора, но Шойгу заяви, че страната му нямала планове за разполагане на нови ракети.\"Ние все още се придържаме към това. Ако в Европа няма такива системи (разположени от Вашингтон), ние няма да правим нищо там\", коментира той пред руската държавна телевизия \"Россия-24\".Договорът от 1987 г. забраняваше наземните ракети с обхват между 500 и 5 500 км, ограничавайки способността на двете страни да предприемат ядрен удар в краткосрочна перспектива.Руският президент Владимир Путин предупреди, че Москва ще започне да разработва наземни ядрени ракети с малък и среден обхват, ако САЩ започнат да правят същото след отиването в историята на договора да контрол върху оръжията. ", "date": "2019.08.18", "title": "Русия не планирала разполагане на нови ракети, стига САЩ да не го правят"}
{"url": "http://www.cross.bg/prodykti-biologichnoto-registur-1611352.html", "text": "/КРОСС/ Създаден е електронен регистър за операторите и подизпълнителите, които произвеждат, преработват, търгуват, съхраняват или внасят биологични продукти, съобщава Министерство на земеделието, храните и горите - МЗХГ.Целта е осигуряване на цялостен мониторинг на биологичното производство в страната, съгласно изискванията на регламентите на Европейския съюз.От утре (19 август), контролиращите лица са длъжни да започнат да въвеждат в него информация за идентификация на площи, животни, пчелини и аквакултурни единици. Ще се вписват и издадени дерогации, сключени договори за сертифициране и контрол, сертификати, както и други данни свързани с биологичното производство.Съгласно Закона за прилагане на Общата организация на пазарите на земеделски продукти от Европейския съюз всеки оператор и/или подизпълнител, трябва да потвърждава информацията, която е въведена в регистъра. Това трябва да бъде извършено в срок до 10 календарни дни от трансферирането на данните за оператора от контролиращото лице.За изпълнение на посочените задължения е необходим квалифициран електронен подпис (КЕП) или персонален идентификационен код (ПИК), издаден от Националната агенция по приходите. ПИК може да се издаде във всеки офис на НАП.Новия регистър можете да намерите тук: Регистъра на биологичното земеделие. ", "date": "2019.08.18", "title": "МЗХГ пусна електронен регистър за операторите на биологични продукти"}
{"url": "http://www.cross.bg/napulno-potyshen-pozharut-1611359.html", "text": "/КРОСС/ Пожарът на депото за преработка на битови отпадъци в село Шишманци вече е напълно потушен.През цялата нощ на мястото остана дежурен екип на пожарната, който да следи за скрити огнища, но ситуацията в сметището е напълно овладяна, информира БНТ.Утре в Общинския съвет на Раковски ще бъде внесена подписка с искане за провеждане на референдум, който да реши съдбата на завода за преработка на отпадъци.Желанието на протестиращите е допитването да се проведе заедно с местните избори в края на октомври. Хората настояват и за бързи резултати от проверката на прокуратурата и Икономическа полиция в завода, за евентуално престъпление против околната среда.Нов протест на жителите от селата в община Раковски е насрочен за следващата събота. ", "date": "2019.08.18", "title": "Пожарът в село Шишманци е напълно потушен"}
{"url": "http://www.cross.bg/nyama-petkova-otstupki-1611358.html", "text": "/КРОСС/ България няма да прави никакви отстъпки по отношение на проекта за изграждане на АЕЦ \"Белене\". Това увери енергийният министър Теменужка Петкова, цитирана от БГНЕС.Утре (19 август) изтича крайният срок, в който трябва да бъдат подадени оферти в обявения от правителството конкурс. Към момента интерес са заявили корейска, китайска и руска компании. Освен това от проекта се интересува и американската \"Дженерал Електрик\".Държавата няма да променя условията на конкурса и няма да правим компромиси и отстъпки, отсече Петкова. Плановете са стратегическият инвеститор да бъде избран до догодина.Теменужка Петкова изтъкна също така, че българските власти работели усилено с Европейската комисия за спасяването на ТЕЦ \"Марица Изток 2\", която натрупа стотици милиони дългове. ", "date": "2019.08.18", "title": "Властта отсече: Без никакви отстъпки и компромиси за строителството на АЕЦ \"Белене\""}
{"url": "http://www.cross.bg/iskur-intzidenta-vlak-1611337.html", "text": "/КРОСС/ Влак блъсна и уби мъж на железопътния мост над река Искър до столичния квартал Абдовица. Сигналът за инцидента е подаден в 20.15 часа снощи.В хода на разследването стана ясно, че мъжът се е хвърлил от железопътния мост над река Искър и е загинал на място. При удара с влака кракът му е отрязан. ", "date": "2019.08.18", "title": "Влак блъсна мъж на гара Искър (обновена)"}
{"url": "http://www.cross.bg/pozhar-pozhari-kanariya-1611360.html", "text": "/КРОСС/ Около 2000 души бяха евакуирани на Канарските острови заради горски пожар, опустошил над 500 хектара от началото си преди по-малко от 24 часа, съобщава БТА.Най-малко 250 пожарникари, 9 хеликоптера и два самолета се борят с пламъците край град Валесеко на остров Гран Канария, съобщиха в Twitter властите на испанската провинция. Според тях пожарът може да се разпростре и да обхване нови терени. Наредено е извършването на евакуации в най-малко шест градчета.Миналата седмица Гран Канария преживя друг опустошителен пожар. Горските пожари са често явление в Южна Европа през лятото. Близо половината испански провинции са в състояние на повишена тревога поради големия риск от пожари. ", "date": "2019.08.18", "title": "Евакуираха шест градчета на Канарските острови заради пожар"}
{"url": "http://www.cross.bg/yunker-nastanen-bolnitza-1611363.html", "text": "/КРОСС/ Председателят на Еврокомисията Жан-Клод Юнкер спешно е настанен в болница за операция, съобщи преслужбата на ЕК.Заради хоспитализация Юнкер е трябвало да прекъсне отпуската си в Австрия. Операцията по отстраняването на жлъчния мехур ще се проведе в Люксембург.Юнкер оглавява ЕК от юли 20914 година. На 31 октомври той ще бъде сменен на тази длъжност от германката Урсула фон дер Лайен, която бе министър на отбраната. ", "date": "2019.08.18", "title": "Юнкер е настанен по спешност в болница"}
{"url": "http://www.cross.bg/tyalo-choveshki-hora-1611344.html", "text": "/КРОСС/ Местен жител е подал сигнал за открит череп около 18 часа вчера. Веднага са организирани и към мястото са изпратени екипи от криминалисти и експерти на СДВР.При извършения оглед е установено, че намереният череп е човешки, открити са и останки от тяло.По първоначални данни останките са на жена. Според източници на БНР в полицията става дума за убийство.СДВР ще прегледа профилите на безследно изчезналите хора в последните години, за да установи дали откритото тяло не съвпада с някой от тях.  Процесуално-следствените действия продължават и в момента. Предстоят съдебно-медицински експертизи. Ще бъдат разпитвани и живеещи в района хора. По случая е образувано досъдебно производство.", "date": "2019.08.18", "title": "Намериха разчленено тяло край София (обновена)"}
{"url": "http://www.cross.bg/izpiti-voiinitzi-po-malko-1611345.html", "text": "/КРОСС/ От утре до 13 септември се подават документи за допълнителен прием за попълване на незаетите места за обучение на курсанти в НВУ „Васил Левски\" за учебната 2019/2020 година.Това става ясно от заповед на началника на университета. Самите конкурсни изпити, тестове и прегледи ще се проведат от 16 до 27 септември.Както и през близките минали години желаещите да учат за офицери стават все по-малко и по-малко. Затова се организират тези повторни изпити за професията с пагони.Напомняме, че в армията не достигат и над 5500 войници, което е един от най-големите проблеми за войската и генералитета. ", "date": "2019.08.18", "title": "Гладът за войници и офицери в армията става все по-голям"}
{"url": "http://www.cross.bg/kazahstan-zemetresenie-rihter-1611347.html", "text": "/КРОСС/ Земетресение с магнитуд 5,4 по скалата на Рихтер беше регистрирано в югоизточната част Казахстан.Епицентърът на земетресението е бил на 145 км североизточно от бившата столица Алма Ата.Трусът е бил на дълбочина 5 км.За момента няма данни за пострадали и нанесени материални щети. ", "date": "2019.08.18", "title": "Земетресение със сила 5,4 по Рихтер в Казахстан"}
{"url": "http://www.cross.bg/yotsun-otava-otkolkoto-1611342.html", "text": "/КРОСС/ Кметът на Отава разкри в събота, че е гей - новина, която идва в навечерието на седмицата на Гей прайда в канадската столица, съобщи АФП.\"Аз съм гей. Ето - казах го, или по-скоро, написах го. Тези две думи ми отнеха почти четири десетилетия, за да ги изрека, но както се казва,\"По-добре късно, отколкото никога\", пише Джим Уотсън в писмо, публикувано във вестник „Отава ситизън\".58-годишният Уотсън, който е кмет от 2010 г., припомни, че е бил срамежлив тийнейджър, който се местел и сменял училищата често, което му пречело да има приятели.Това беше през 70-те години на миналия век, време, в което „почти нямаше ресурси, които да дават насоки или помощ или просто да поговориш\".След като завършил университет, Уотсън заяви, че се е отдал на работата си. Депутат в провинцията от 2003 до 2010 г., той също е бил градски съветник и министър в провинциалния кабинет.„Като гледам назад към живота си, да не разкрия това по-рано беше голяма грешка от моя страна\", написа той.„Нежеланието ми не ми позволи да живея живота си толкова пълен с любов и приключения, колкото моите гей приятели, които бяха по-смели, отколкото някога бях.\"Той призова гейовете, които се крият, да не бързат да се разкриват, „но не чакайте и 40 години\".Премиерът Джъстин Трюдо приветства „смелите думи на Уотсън\", заявявайки, че те „ще вдъхновят жителите на Отава и всички канадци да се чувстват свободни да бъдат себе си\".  ", "date": "2019.08.18", "title": "Кметът на Отава разкри, че е гей"}
{"url": "http://www.cross.bg/martin-zashtitnik-prestuplenieto-1611350.html", "text": "/КРОСС/ Заподозреният за убийството на 7-годишно дете в сливенското село Сотиря Мартин Трифонов е признал вината си пред служебния си защитник.Мартин Трифонов е разказал с подробности извършеното от него и какво точно се е случило. Адвокатът призна, че става въпрос за смразяващи детайли за престъплението и отказа да ги коментира.Мартин казал, че осъзнава какво е направил, че съжалява.Той изтъкнал, че по време на престъплението бил пиян - първо пил ракия, после бира.Всичко, което заподозреният е разказал, тепърва ще бъде проверено. За целта ще бъде проведен следствен експеримент на мястото на престъплението.Според неговия служебния защитник в подобни случаи едва 70% от думите на задържаните за тежки престъпления могат да бъдат приети като истина и се потвърждават в хода на следствието.Трифонов беше настанен в лечебното заведение в петък, след като беше прострелян в краката при залавянето му.Прокуратурата вчера повдигна три обвинения на 21-годишния мъж - за убийство по особено жесток начин на непълнолетно лице, за изнасилване и за блудство. ", "date": "2019.08.18", "title": "Служебният защитник на Мартин: Той призна вината си"}
{"url": "http://www.cross.bg/godina-stoyanova-medalistka-1611346.html", "text": "/КРОСС/ Близки, приятели и почитатели на баскетбола ще се простят днес със знаменитата баскетболистка Пенка Стоянова. Поклонението продължава до 13:00 часа в зала \"Строител\" в Пловдив. Тя ни напусна в петък след дълго боледуване.С националния екип Стоянова е сребърна медалистка от Олимпийските игри в Москва през 1980 година и бронзова от Игрите в Монреал през 1976 година.Участва в 8 европейски първенства. Сребърна медалистка е на шампионата във Варна през 1972 година и бронзова от Клермон Феран през 1976 година. Има осем първи места от участия в 12 балканиади и още две трети места на младежки фестивал и универсиада.Три пъти (през 1972, 1976 и 1981 година) е включена в сборния отбор на Европа, на който е и капитан. Има второто място на световния фестивал в Лима през 1973 година и в световните игри на турнира ,\"R. W. Jones\" в Тайван през 1983 година с втория отбор на Италия.Стоянова е трикратна шампионка на България с отбора на Марица Пловдив през 1971, 1973 и 1974 година с треньор Тенчо Начев. По четири пъти е сребърна и бронзова медалистка в първенството на България по баскетбол. С родния си клуб е и два пъти финалист за купа \"Лиляна Ронкети\" - през 1979 и 1980 година.В националния отбор има записани 580 мача. Била е капитан на всички държавни гарнитури, а от 1974 до 1981 година е капитан на представителния женски национален тим, в който е включена за първи път за световното първенство в Прага през 1967 година.Пенка Стоянова е първата българска баскетболистка, която играе професионален баскетбол в чужбина. От 1981 до 1983 година е състезател на италианския Рома. ", "date": "2019.08.18", "title": "Сбогуваме се с легендарната Пенка Стоянова"}
{"url": "http://www.cross.bg/hora-svideteli-napadenieto-1611348.html", "text": "/КРОСС/ 23-годишен мъж и 32-годишна жена бяха нападнати и убити с нож на гарата в северния германски град Изерлон. Трагедията се е разиграла в пиков час, а десетки хора са станали свидетели на нападението.За смъртоносната атака е задържан 43-годишен мъж. Той не е оказал съпротива, съобщи говорител на полицията. „Нашето разследване досега доказва, че причината за нападението е лични отношения между нападателя и жертвите\", каза той, цитиран от БГНЕС.Според разкази на свидетели, първоначално заподозреният и жертвите са се карали. След това нападателят е извадил нож и ги наръгал.Много хора са станали свидетели на нападението, включително гостите на сватбено тържество - около 20 души, тъй като гарата се намира в центъра на града. В момента на инцидента тя е била препълнена с хора, според говорителя на полицията. ", "date": "2019.08.18", "title": "Двама убити с нож след скандал на гара в Германия"}
{"url": "http://www.cross.bg/ybitata-kristin-pipnaha-1611349.html", "text": "/КРОСС/ „Никой не й е оказал първа помощ. Дори, капка въздух никой не й е дал\". Това заяви пред NOVA майка на убитата Кристин - Гергана Драгиева.„Не й пипнаха ръчичката, дори не й пипнаха гърлото. Не й пипнаха сърчицето, а тя дишаше и викаше: „Бабо, гушкай ме\". До последно бяхме сами в линейката и виках, но те дори не спряха линейката, някой да се качи до мен\", каза баба на убитата Кристин Милка Георгиева.„Това е нашата внучка, това е нашето слънце, което няма да се върне\", допълни още тя.„Човекът, извършил убийството не трябва да умира. Той, трябва да се мъчи доживот\", категорична е майка на убитата Кристин.В събота повдигнаха три обвинения на задържания за жестокото убийство на дете в сливенското село Сотиря. Мартин Трифонов ще отговаря за блудство, за изнасилване и за убийство.Майката на задържания Мартин пред NOVA: Синът ми е невинен, криеше се от полицаите от страхТрифонов все още е в болницата в Сливен под охрана, след като беше прострелян при задържането.В понеделник в Сливен е обявен ден на траур в памет на убитата 7-годишна Кристин.Предстои в понеделник окръжният съд в Сливен да разгледа мярката за неотклонение на Мартин. Ако той не може да стане от болничното легло, магистратите са готови да отидат при него. ", "date": "2019.08.18", "title": "Близки на убитото дете в Сотиря обвиняват и медиците за смъртта му"}
{"url": "http://www.cross.bg/radev-rymen-svoya-1611351.html", "text": "/КРОСС/ Нека не се крием зад „дълбока политика\" на „благоразумие\", защото е въпрос на национално достойнство да не позволим да бъде преиначавана историята, нито да бъдат забравени справедливите искания на тракийци и да бъдат отлагани за някой следващ ден. Това заяви президентът Румен Радев на тържественото отбелязване на 116-ата годишнина от Илинденско-Преображенското въстание в местността Петрова нива, което се проведе под негов патронаж. Държавният глава подчерта, че българите не търсят отмъщение, но не могат да забравят пепелищата, които погълнаха не само домове и имане, а хиляди човешки съдби.В словото си на церемонията президентът припомни думите на един от ръководителите на въстанието Михаил Герджиков, че на Преображение през 1903 г. тракиецът въстана, „за да изпълни своя дълг като човек и като българин пред своя род и към себе си\". Страница, написана с кръвта на шепа юнаци, изправили гордо вдигнати глави в една отчаяна, но достойна битка за справедливост.„От Илинден, през Преображение, до Кръстовден, македонските и тракийските българи водят борба за свобода, избирайки смъртта пред скотския живот\", припомни държавният глава. След конгресите в Смилево и Солун, на легендарното тракийско Оборище, делегатите от Одринския революционен окръг решават да застанат рамо до рамо с братята си от Македония, за да принесат и своя дан пред олтара на революцията.Отговорност на всеки български държавник е да бъде редом с наследниците на изстрадалите, призова още Румен Радев и добави, че това е единственият цивилизован и европейски начин да постигнем завета на революционери като геройски загиналия във въстанието войвода Георги Кондолов.Президентът и върховен главнокомандващ на въоръжените сили Румен Радев прие почетния строй на представителните роти на Българската армия и присъства на отслужването на заупокойна молитва в храма \"Света Петка\". В тържественото отбелязване на 116-ата годишнина от Илинденско-Преображенското въстание участваха кметът на Община Малко Търново Илиян Янчев, председателят на Съюза на тракийските дружества Красимир Премянов, народни представители, представители на изпълнителната власт и хиляди граждани.", "date": "2019.08.18", "title": "Радев: Въпрос на национално достойнство е да не позволим да се преиначава историята"}
{"url": "http://www.cross.bg/tryp-negovan-koito-1611370.html", "text": "/КРОСС/ Втори труп са открили полицаите в района на софийското село Негован. .По непотвърдена информация първият труп е бил на мъж, който бил прострелян два пъти в главата. По-късно е намерено тялото на жена, също разчленено. Труповете са силно разложени и се предполага, че са били на мястото от доста време.Все още не ясна самоличността за загиналите.Cпoрeд пoлициятa cтaвa въпрoc зa eдин и cъщи криминaлeн cлучaй.В мoмeнтa пoлициятa извършвa прoвeркa нa вcички cигнaли зa изчeзнaли хoрa. Ocтaнкитe oт първия труп, кoитo ca нaмeрeни близo дo eзeрoтo крaй Нeгoвaн, ca cъбрaни и oткaрaни зa eкcпeртизи.Нa мяcтo ca приcтигнaли вoдoлaзи, кoитo търcят oщe ocтaнки oт чoвeшки трупoвe в eзeрoтo дo Нeгoвaн, съобщава NOVA телевизия. ", "date": "2019.08.18", "title": "Втори труп откриха край Негован"}
{"url": "http://www.cross.bg/chyma-slychaii-afrikanska-1611343.html", "text": "/КРОСС/ На територията на област Пазарджик бяха изградени 10 контролно-пропускателни пункта заради първия случай на африканска чума, установен при диво прасе.Преустановени са дърводобивът и ловът в района на Велинград. Проверяват се всякакви товари и фуражи с цел да бъде ограничено разпространението на болестта.Положителна проба е отчетена в Държавно ловно стопанство „Чепино\". Забранен е достъпът до държавни ловни райони на Чепино, Чехльово, база за интензивно развитие за дивеч \"Търли\".В зоната с радиус от 8 км попадат и част от държавно горско стопанство \"Алабак\", където ще бъде спрян достъпът на две ловни дружинки, на които е отдадена територията за лов. В резултат на положителната проба е издадена заповед за първично огнище на възникнали случай на болестта африканска чума при диви свине.  ", "date": "2019.08.18", "title": "Изградиха десет КПП в Пазарджишко заради първи случай на Африканска чума при диво прасе"}
{"url": "http://www.cross.bg/martin-trifonov-obvineniya-1611336.html", "text": "/КРОСС/ Окръжната прокуратура в Сливен повдигна три обвинения - за убийство, за блудство и за изнасилване на задържания за убийството на 6-годишното дете от сливенското село Сотиря.Задържаният Мартин Трифонов е в болница под засилена полицейска охрана. Заради трагичната смърт на момичето в понеделник в Община Сливен е обявен Ден на траур. Обвиненията на Мартин Трифонов са повдигнати в присъствието на служебен защитник в болницата, където е настанен, предаде БНТ.След няколкочасови преследвания вчера и оказване на съпротива, заподозреният за убийството в Сотиря беше прострелян от полицията.Има огнестрелни рани и счупвания на костите в областта на крака. Състоянието му е стабилно, адекватен е и е контактен, казаха от Сливенската болница. Направени са му две операции. По думите на лекаря поне седмица ще е необходима 21-годишният мъж да бъде изписан от лечебното заведение.По време на укриването си Мартин се върнал в дома си за кратко. Майка му го нахранила, но не съобщила в полицията.В понеделник съдът ще гледа мярката за неотклонение на Мартин. Предвидените наказанията за трите обвинения са 30 години затвор, доживотен затвор и доживотен затвор без право на замяна.  ", "date": "2019.08.18", "title": "Повдигнаха 3 обвинения на Мартин Трифонов за тежкото убийство на дете"}
{"url": "http://www.cross.bg/dyhovne-makri-ikonomikata-1611334.html", "text": "/КРОСС/ Аржентинският министър на икономиката Николас Духовне подаде оставка след рязко обезценяване на националната валута тази седмица, предадоха световните агенции.Духовне заяви в писмо до президента Маурисио Макри, че е необходимо правителството да направи \"значителна промяна в икономическата област\". Той каза, че е постигнато много за овладяване на значителния дефицит и намаляване на държавните разходи, но призна, че \"несъмнено са допуснати грешки\".Духовне ще бъде заменен от настоящия министър на икономиката на провинция Буенос Айрес - Ернан Лакунса, заяви правителствен източник.По-рано тази седмица Макри обяви пакет от данъчни съкращения и други облекчаващи икономически мерки за работниците и компаниите, след като миналата неделя понесе изненадващо поражение на първичното гласуване за кандидати за президентските избори от опозиционния политик Алберто Фернандес.Загубата на Макри доведе до силно понижение на песото и предизвика тревога сред инвеститорите. ", "date": "2019.08.18", "title": "Аржентинският министър на икономиката подаде оставка"}
{"url": "http://www.cross.bg/pleven-kraii-dvete-1611341.html", "text": "/КРОСС/ Катастрофа затруднява движението по пътя Русе-София в района на бившия циментов завод край Плевен. Инцидентът е станал тази сутрин, информира Дарик.Ударили са се лек автомобил и камион с ремарке. Части от двете превозни средства са разпилени по цялото платно.Движението е затруднено в двете посоки. ", "date": "2019.08.18", "title": "Камион и кола катастрофираха край Плевен"}
{"url": "http://www.cross.bg/pomorie-oruzhieto-vuoruzhen-1611328.html", "text": "/КРОСС/ 42-годишен мъж от Поморие, въоръжен с огнестрелно оръжие, е задържан от служители на „Специализираните полицейски сили\" към ОДМВР - Бургас след три часови преговори с екип от психолози и служители от РУ - Поморие. Не е допуснато използване на оръжието, като от инцидента няма пострадали.В 13.48 часа вчера е получен сигнал за пореден семеен скандал, възникнал между 42 - годишния мъж и родителите му на ул.\"Княз Борис I\".  Веднага към мястото на инцидента се насочени два полицейски екипа от РУ - Поморие, които констатирали, че 42-годишният мъж се държи агресивно и бил въоръжен с пистолет. Забелязвайки полицаите, той размахал оръжието, отправяйки заплахи.  В същото време майка му успяла да излезе от къщата, баща му /трудноподвижен/ останал в дома, в който били и летовници, отседнали на квартира.Своевременно бил сформиран екип от психолози и служители на РУ, които успели да установят връзка с помориеца и да започнат преговори с него. В резултат на предприетите действия той е задържан в полицейския арест. Установено е, че оръжието е законно притежавано - до преди 8 години той е работил в „Патрулно постова дейност\" - РУ  - Поморие.Материалите по образуваното досъдебно производство са докладвани в Районна прокуратура - Поморие. ", "date": "2019.08.18", "title": "Обезвредиха 42–годишен, въоръжен с огнестрелно оръжие, в Поморие"}
{"url": "http://www.cross.bg/kriza-ganev-ikonomicheska-1611339.html", "text": "/КРОСС/ \"Има много показатели, които показват, че започва да настъпва нова икономическа световна криза\", предупреди старши изследователят от Института за пазарна икономика (ИПИ) Петър Ганев пред Нова телевизия.По думите му идва нова криза, но тя винаги идва в период от около 10 години. В икономическия цикъл винаги има нагоре и надолу, но ние си правим кризата, защото имаме такава финансовата политика, с която винаги помпаме растежа, посочи Ганев.\"Сами провокираме кризата, за да ни удря през даден период по-тежка криза\", категоричен беше старши изследователят от ИПИ.Според Ганев кризата идва малко по-късно при нас, отколкото в Европа, защото нямаме вътрешна причина да се сринем. Първо трябва да стане там и тогава да се пренесе при нас, но ние трябва да направим така, че да бъдем готови за икономическата криза, подчерта старши изследователят от ИПИ.Въпреки казаното, Ганев похвали структурата на икономиката ни, като тя била много по-добра отпреди 10 години, но при една криза се очаква износът ни да бъде ударен.Той призова хората когато знаят, че има несигурност, трябва да бъдат по-внимателни. За да стане ясно какво иска да каже, Ганев даде пример с това, че \"тогава когато купуваш втори апартамент, не ти трябва и няма да живееш в него, ще има проблеми, но ако си купуваш апартамент, в който ще живееш и ще си плащаш ипотеката, няма да бъде проблем\".\"Животът не спира с една криза, животът си течеше дори и през 1997 година при хиперинфлацията\", каза още Петър Ганев и призова да се разграничават нормалните житейски решения и крайно спекулативните.От своя страна Атанас Пеканов, икономист и преподавател по икономика в Австрийския университет, коментира, че икономическият цикъл редува периоди на бум, но не трябва да гледаме острани, а да помислим за мерките и поуките, които сме си извадили от последната икономическа криза от 2009 г.Не се знае накъде ще тръгнат нещата и за това е важно да мислим какво научихме от последната икономическа криза, посочи Пеканов. Според него в момента сме на един кръстопът и световната икономика е като в книгата на Чарлз Дикенс \"Повест за два града\" - беше най-доброто време, беше най-лошото време. ", "date": "2019.08.18", "title": "Икономисти: Иде нова световна икономическа криза"}
{"url": "http://www.cross.bg/irlandiya-brekzit-sdelka-1611340.html", "text": "/КРОСС/ Великобритания ще бъде засегната от недостиг на гориво, храни и лекарства, ако напусне Европейския съюз без споразумение, а също така е заплашена от нарушаване на работата на пристанищата и твърда граница с Ирландия, показват документи на британското правителство, с които се е запознал в. \"Сънди таймс\", предаде Ройтерс.Според изданието прогнозите, направени от правителството, описват най-вероятните последици от Брекзит без сделка, а не най-лошите сценарии.Правителствените оценки показват, че 85 процента от камионите, използващи главните пропускателни пунктове на Ламанша, \"може да не са готови\" за френските митници, което означава, че работата на пристанищата може да бъде нарушена в продължение на три месеца, преди движението да се подобри.Правителството също така смята, че е вероятно да се стигне до твърда граница между британския район Северна Ирландия и Ирландия, тъй като сегашните планове за избягване на значителни проверки ще се окажат неприложими.Според вестника документите, подготвени този месец, позволяват да се \"надникне в тайното планиране, осъществявано от правителството с цел да се избегне катастрофален срив на инфраструктурата на страната\", и представят \"най-обстойната оценка за подготвеността на Великобритания за Брекзит без сделка\". ", "date": "2019.08.18", "title": "Публикуваха секретен доклад за последиците от Брекзит без сделка"}
{"url": "http://www.cross.bg/po-televiziite-tazi-nedelya-1611322.html", "text": "/КРОСС/ Тема: Идва ли световна икономическа криза? Коментират експертите.Тема: Помощ отвън: Защо чехи станаха доброволци в Черепишкия манастир?Тема: Талант по две: Близначките Алекс и Влади, с албум „Само за свободни\".Тема: Най-доброто от сезон 2019. ", "date": "2019.08.18", "title": "По телевизиите тази неделя"}
{"url": "http://www.cross.bg/stolitza-izliza-dneshnata-1611326.html", "text": "/КРОСС/ На днешната дата през 1201 г. е основан град Рига - днешната столица на Латвия.През 1682 г. Петър I става цар на Русия.През 1743 г. влизат в действие първите правила на бокса, изготвени от Джек Броунгтън.През 1786 г. Рейкявик, сегашната столица на Исландия получава статута на град.През 1877 г. американският астроном Асаф Хол открива естествения спътник на Марс - Фобос.През 1917 г. при голям пожар в Солун изгарят над 30% от сградите и 70 хил. души остават без дом.През 1920 г. влиза в сила 19. поправка на Конституцията на САЩ, даваща право на жените да гласуват.През 1941 г. Хитлер нарежда да се пристъпи към постепенна планова евтаназия на душевно болните в Германия.През 1945 г. СССР анексира от Япония Курилските острови.През 1949 г. е основана немската компания Adidas.През 1958 г. скандалният роман „Лолита\" на Владимир Набоков, излиза от печат в САЩ.През 1962 г. Ринго Стар за първи път излиза на сцена като барабанист на „Бийтълс\".През 1964 г. МОК отстранява ЮАР от участие в XVIII летни олимпийски игри заради политиката на апартейд на правителството.През 1982 г. западните информационни агенции съобщават за статията на американската журналистка Клеър Стърлинг в \"Рийдърс Дайджест\", в която се лансира \"българската следа\" в атентата срещу папа Йоан Павел II.", "date": "2019.08.18", "title": "18 август в историята"}
{"url": "http://www.cross.bg/rilski-manastir-rilskiya-1611325.html", "text": "/КРОСС/ Отбелязва се в деня на годишнината от смъртта на Св. Йоан (Иван) Рилски.Преподобният Иван Рилски е роден около 876 г. в с. Скрино в Осоговската планина. Живял е по времето на княз Борис и сина му Владимир, на цар Симеон и на сина му Петър - време на широко разпространение на християнството в пределите на България. Като юноша той копнее да се посвети в служба на Бога, напуска родното си място и постъпва в манастир. След като приема монашеството напуска манастира и се скита на много места. Накрая се установява в Рила и основава Рилския манастир. В края на живота си светецът се отдава на уединение в молитви.Умира през 946 г. и е погребан в малката манастирска църква на Светата Рилска обител.Около 980 г. мощите му са открити и пренесени в София, а той е канонизиран за светец. През 1183 г. унгарският крал Бела III отвоюва Средец от византийците и отнася мощите му в Унгария, откъдето са върнати след четири години. След Освобождението на България от византийско робство цар Асен I ги пренася в столицата Търново през 1195 г., където остават почти три столетия. През 1469 г. реликвата е върната в Рилския манастир.Според преданието е извършил много чудеса през живота си и след смъртта си: нахранил овчари, излекувал с молитвата си един побъркан, изцерил и изцерява от разни болести благочестиви люде, опазва манастира си чрез своята благодатна сила.Иван Рилски е обявен за изключителен небесен покровител на българския народ. Почитан е като общобългарски светец, но славата му се разнася из целия Балкански полуостров и в Русия.  ", "date": "2019.08.18", "title": "Успение на Св. Йоан (Иван) Рилски"}
{"url": "http://www.cross.bg/telegraf-vodeshti-chasa-1611329.html", "text": "/КРОСС/ в. 24 часа - Иск срещу България за € 80 млн. заради КТБ отхвърлен окончателнов. 24 часа - Търсят помагачи на арестувания за убийство на дете Мартин, ще ги обвинят в укривателствов. Телеграф - Пръскаме 100 млн. за съединението в. 24 часа - Чумата по свинете у нас вкарана в хибридна война срещу власттав. Телеграф - Военни от САЩ идват в България за съвместно учениев. Телеграф - Кокаин за 5 млн. лв. в кашони с банани в. Телеграф - Режисьорите Кристина Грозева и Петър Вълчанов: \"Парите за Оскар ни стигнаха за две колонки в холивудски издания\"Водещи анализив. Телеграф - У дома си е най-хубаво ", "date": "2019.08.18", "title": "Водещите теми във вестниците днес"}
{"url": "http://www.cross.bg/bivsh-direktor-hristo-1611324.html", "text": "/КРОСС/ Проф. д-р Христо Бонджолов, ректор на ВТУ \"Св. св. Кирил и Методий\"Светлана Василева, главен изпълнителен директор на \"Глобал груп\", бивш директор на Би Ти Ви и Нова телевизияАлбена Найденова, депутат в 44-ото НСВенко Евтимов, поетВесела Начева-Кръстева, началник на кабинета на МРРБПроф. д-р Митко Димитров, бивш директор на Институт за икономически изследвания на БАННиколай Банев, бизнесменХристо Монов, психолог, бивш депутатЦветелин Атанасов - Цецо Елвиса, певец ", "date": "2019.08.18", "title": "Родени на 18 август"}
{"url": "http://www.cross.bg/blagorodniyat-pretentzii-predyavyava-1611327.html", "text": "/КРОСС/ \"Благородният човек предявява претенции към себе си, подлият - към другите.\"Конфуций ", "date": "2019.08.18", "title": "Благородният човек предявява претенции..."}
{"url": "http://www.cross.bg/chasa-tzentur-provede-1611323.html", "text": "/КРОСС/ София. От 12.00 ч. в зала „Роял\" на „София Хотел Балкан\" министърът на енергетиката Теменужка Петкова ще участва в събрание по случай националното честване на Деня на миньора.***София.От 10.00 ч., в Южния парк в София ще се проведе Боса разходка - специално събитие, което е част от кампанията за превенция на разширените вени и хронична венозна болест „Вземи краката си в ръце\".***София.От 10.00 ч. ще се проведе обучение по безопасно шофиране група 1 на ул. „Резбарска\".***Асеновград.От 14:00 ч. на площад „Академик Николай Хайтов\" ще се проведе награждаването в тазгодишното издание на планинския ултрамаратон „Персенк Ултра\".***БургасОт 09.00 до 19.30 часа в експозиционен център „Флора\" ще бъде представена изложба на живи пеперуди***БургасОт 10.00 до 13.00 и от 16.00 до 20.00 часа в експозиционен център „Флора\" ще бъде представена изложба на папагали***БургасВ 11.00 часа в експозиционен център „Флора\" в рамките на фестивал \"С книга на плажа\" Георги Тошев ще представи книгата \"Мама Миа\"! Филмът.АББА.Продължението\", както и филмът за АББА - тяхната история.***БургасВ 16.00 часа в експозиционен център „Флора\" ще се проведе концертът \"Ден на Срещи с Пианото\" с Иван Дончев в рамките на Международния фестивал \"Бургаски музикални вечери\"***БургасВ 16.30 часа в експозиционен център „Флора\" предстои представяне на книгите \"Сакрално: Чудесата близо до нас\" от Мариана Праматарова; \"Басни и шантавинии\" от Пейо Пантелеев; \"Културно - историческо наследство в периода на Българското възраждане\" от Атанас Пенчев, в рамките на фестивала \"С книга на плажа\"***БургасВ 18.00 часа в пространството симБиотично на Атанасовското езеро ще се проведе експерименталният концерт на YPSMAEL (de) & E.U.E.R.P.I. (bg), който предхожда фестивала за съвременно изкуство \"ВОДА\"***БургасВ 19.00 часа в експозиционен център „Флора\" ще се проведе концерт на проф. Богданов (Русия) и студенти - пиано в рамките на Международния фестивал \"Бургаски музикални вечери\"***БургасВ 19.00 часа в експозиционен център „Флора\" Алек Попов ще представи книгата \"Спътник на радикалния мислител\" в рамките на фестивала \"С книга на плажа\"***Варна.От 9.00 ч. в храм „Св. Анастасий\" ще бъде отслужена света литургия по повод празника на чудотворната икона на Света Богородица „Всецарица\".***Варна.От 11.00 ч. пред паметника на подводничаря в Пункт за базиране Варна ще бъдат отбелязани 65-годишнината от създаването на Осми дивизион подводни лодки и възстановяването на подводното плаване в България.***Варна.От 15.00 ч. в Археологическия музей ще бъде открита Деветата клубна изложба на Модел клуб - Варна.***Видин.От 19.00 часа публиката във видинската зала „Филхармония\" италианският диригент Масимо Челегато ще представи заедно със Симфониета Видин две творби на Чайковски.***Пловдив.От 10.30 ч., в център Тракарт в подлез Археологичски, ще се проведе Ден на узбекската култура.***Поморие. от 19.00 часа в Народно читалище \"Просвета 1888\" ще бъде премиерата на поетичната книга „ГРАДЪТ - поезия и фотография\".***Самоков. От 9.30 ч. Негово преосвещенство Белоградчишки епископ Поликарп ще оглави Архиерейска света Литургия в храм \"Рождество Богородично\", на \"Бельова черква\".***Търговище. От 14.00 часа в зала 28 на Община Търговище ще се проведат консултациите за определяне състав на Общинска избирателна комисия (ОИК) Търговище, във връзка с предстоящите на 27 октомври избори за общински съветници и за кметове.***Шумен. От 9.30 часа в зала 203 на Община Шумен ще се проведат консултации за определяне състава на Общинската избирателна комисия за произвеждане на избори за общински съветници и за кметове на общини на 27 октомври 2019 г.- отразява Ивелина.***Шумен. От 19.00 часа на ул. „Тракия\" ще се проведе протестно шествие срещу решение за изграждане на социални жилища. - отразява Ивелина.  ", "date": "2019.08.18", "title": "Къде какво в страната днес"}
{"url": "http://www.cross.bg/smetishte-svishtov-produlzhavat-1611330.html", "text": "/КРОСС/ Обстановката в Свищов се нормализира, след като през тази нощ голяма част от града беше обгазена от продължаващото да тлее градско сметище с площ от 50 декара. Няма замърсяване на въздуха, увериха от местната власт.Днес пожарникари и доброволци от областта продължават с гасенето на горящото в дълбочина сметище, предаде БНР.Гъстият дим и задушливата миризма, които снощи обхванаха града, породиха напрежение, но обстановката вече е овладяна, увери кметът Генчо Генчев.\"Обстановката към този момент е спокойна, но снощи до късно имаше напрежение в град Свищов относно задимяването. Всички екипи на пожарната, на доброволците, водоноски, трактори работиха цяла нощ и в момента продължават да работят и да обливат тези участъци, които продължават силно да димят. Днес ще се включат още екипи от Велико Търново.\" - посочи кметът.Автоматичната станция за контрол на въздуха в Свищов през нощта не е отчела превишаване на пределно допустимите стойности на измерваните замърсители.Горящото сметище е закрито преди няколко години. На него са депонирани близо 360 хиляди кубически метра отпадъци. ", "date": "2019.08.18", "title": "Тлеещото градско сметище обгази Свищов"}
{"url": "http://www.cross.bg/kabyl-dyshi-danni-1611331.html", "text": "/КРОСС/ Най-малко 20 души са ранени при взрив на сватба в афганистанската столица Кабул, съобщи хуманитарната организация Emergency. Местните медии съобщават за десетки загинали и хоспитализирани хора.Липсват официални данни, но на сватбеното празненство са присъствали над 1000 души.Според афганистанското вътрешно министерство, засега не е ясно каква причината за взирва.По данни на агенция AP, терорист-самоубиец се е самовзирвил сред празнуващите.Това е 17-ият терористичен акт в Кабул от началото на 2019 г. При предишните 16 нападения бяха убити най-малко 113 души, пострадаха над 700.Агенция ДПА обаче отбелязва, че Кабул обикновено занижава броя на жертвите в официалните данни за терористичните актове. ", "date": "2019.08.18", "title": "Терорист се самовзриви на сватба в Кабул"}
{"url": "http://www.cross.bg/gradysa-dyha-vyatur-1611332.html", "text": "/КРОСС/ Очаква ни слънчева неделя, след обяд ще има временни увеличения на облачността, но ще е почти без валежи. Ще духа слаб, след обяд в Източна България - до умерен вятър от север-североизток. Максималните температури ще са предимно между 27 и 32 градуса, сочи прогнозата на НИМХ.По Черноморието ще е слънчево. Ще духа слаб, в следобедните часове - до умерен вятър от север-североизток. Максималните температури ще са 24 - 26 градуса. Вълнението на морето ще е 1 - 2 бала. Температурата на водата е 26 - 27 градуса.Над планините ще е слънчево. След обяд ще има временни увеличения на облачността, но ще е без валежи. Ще духа умерен, по високите и открити части - до силен вятър от северната четвърт. Максималната температура на височина 1200 метра ще е около 19, на 2000 метра - 13 градуса.В  ще бъде предимно слънчево. Сутрините ще са хладни, но след обяд през втория ден на места в низините температурите отново ще достигат 33-35 градуса. Ще духа слаб източен, в източната половина от страната - до умерен изток-североизточен вятър. ", "date": "2019.08.18", "title": "Слънчева и топла неделя"}
{"url": "http://www.cross.bg/bili-izdanieto-bolnitzata-1611335.html", "text": "/КРОСС/ Лекарите от Архангелската областна болница не са били предупредени, че тримата пострадали от взрива на полигона Ньонокса, приети за лечение в здравното заведение, са облъчени с радиация. При единия от лекуващите лекари е установен радионуклид цезий-137 в мускулната тъкан.Около 60 служители на болницата ще бъдат изпратени на изследвания в Москва, съобщава изданието The Moscow Times.Припомняме, на 8 август, при неуспешни изпитания на ракета с ядрен двигател избухна взрив, вследствие на което радиацията в района се повиши най-малко 16 пъти над допустимите нива. Според различни източници са загинали между 7 и 15 души, но точният брой на загиналите и пострадалите вероятно няма да стане известен, тъй като властите укриват информация.Тримата пострадали са били транспортирани до болницата голи, поставени в прозрачни пластмасови чували. Въпреки че пациентите са били в тежко състояние, медиците не са били информирани за обстоятелствата, при които те са получили травмите си, освен че е станал взрив на военен обект.Източници на изданието твърдят, че е направен опит те да бъдат евакуирани в Москва, но двама са починали още по пътя за летището.Лекарите са предположили, че става дума за радиационно облъчване, но никой не е потвърдил опасенията им.Според агенция \"Северни новости\", по-късно лекуващият екип е получил оловни престилки, но това не е надеждна защита.\"Персоналът беше шокиран\", коментира един от медиците пред Moscow Times, като уточнява, че болницата е гражданска, а не военна.Източници на изданието \"Медуза\" разказват, че по-късно стаите, където са пребивавали пострадалите от взрива, са били обработени срещу радиоактивно заразяване.Събеседничка на \"Северни новости\" твърди, че приемното отделение и операционният блок са били затворени за няколко дни заради внесения радиоактивен прах.Лекарите, които са имали досег с пациентите от ракетния полигон, са подписали декларации за поверителност, допълва информацията изданието The Moscow Times.Всички данни за облъчените пациенти са били заличени от болничната документация. ", "date": "2019.08.18", "title": "Скрили от лекарите в Архангелск, че им водят облъчени с радиация"}
{"url": "http://www.cross.bg/paket-tzigari-vuzdyh-1611333.html", "text": "/КРОСС/ Американски учени установиха, че наличието на високи нива на замърсители в градския въздух се отразява на здравето ни като изпушването на един пакет цигари на ден, пише сайтът Сайънс алърт.Изданието цитира проучване на екипа на епидемиолога Джоел Кауфман от университета във Вашингтон. Специалистите установили, че процентите на белодробни заболявания сред градското население непрекъснато растат и то при непушачите. При по-подробни изследвания сред 7 071 участници между 2000 и 2008 година се установило, че замърсяването на въздуха е главната причина за хроничните белодробни заболявания от рода на белодробния емфизем.Изследваните живеели са от шест американски мегаполиса - Ню Йорк, Лос Анджелис, Балтимор, Чикаго, Уинстън-Салем и Сейнт Пол.Когато в градския въздух попаднат само 3 частици на милиард озон по-високо съдържание в сравнение с други региони в продължение на 10 години, се получава плашещ ефект за напредъка на емфизема. Това било равносилно да пушиш по един пакет цигари на ден в продължение на 29 години.Концентрацията на наземния озон се повишава, когато изпусканите от МПС газове реагират на ултравиолетовата светлина.  ", "date": "2019.08.18", "title": "Дишането на мръсен градски въздух е равносилно на пакет цигари"}
{"url": "http://www.cross.bg/ekoputeka-vazovata-izgybi-1611338.html", "text": "/КРОСС/ 20-годишно момиче се изгуби на слизане по Вазовата екопътека от село Заселе към Гара Бов в събота, съобщиха планинските спасители от отряд \"Лакатник\". Наложило се е организирането на спешна спасителна операция.Момичето тръгнало по един от най-популярните и лесни за преход туристически маршрути у нас, но се отклонило и попаднало на отвесен скален участък. Подало веднага сигнал към свои близки и познати. Планинските спасители локализирали изгубената в 21.40 ч. вечерта и тръгнали към нея по два лъча - от Своге и от Лакатник.Евакуирали я в късните часове, използвайки алпийски способ. В момента момичето е в добро общо състояние, уточняват от ПСС-Лакатник.Вазовата екопътека е живописен маршрут в Искърското дефиле, по който всеки ден стотици преминават, за да видят водопада Скакля. Пътят се вие по скалите от село Заселе и слиза в близост до Гара Бов. През деня трасето се покорява сравнително лесно за около час и половина. Ако човек не познава района обаче и се отклони, може да се озове без изход на някой скален зъбер. ", "date": "2019.08.18", "title": "20-годишно момиче се изгуби на Вазовата екопътека"}
