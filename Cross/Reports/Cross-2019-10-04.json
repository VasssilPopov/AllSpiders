{"url": "http://www.cross.bg/shofyori-sofiya-obshtinski-1614705.html", "text": "/КРОСС/ Благодаря на всички таксиметрови шофьори, които се отзоваха на поканата. Трябваше да дойдат много повече, но разбрахме, че опонента ни от ГЕРБ е отправил преки заплахи към тези, които ще дойдат от различните компании да присъстват да им кажа: С тези думи лидерът на БСП - София и водач на листата на социалистите за общински съветници Калоян Паргов се обърна към таксиметровите шофьори. Днес той, заедно с кандидата за общински съветник от листата на социалистите Ивайло Павлов, с кандидата на БСП за кмет на район \"Подуяне\" Веселин Жечев и с народния представител Димитър Данчев се срещнаха и разговаряха с представители на таксиметровия бранш в София.Темите, които те обсъдиха, бяха свързани с обновяването на тарифите всяка година, с обособяването на стоянки, с липсата на химически тоалетни за нуждите на таксиметровите шофьори, използването на буслентите, както и големината на данъка.Калоян Паргов беше категоричен, че цените трябва всяка година да бъдат преразглеждани и коментирани. \"Нека Столичният общински съвет да започне да спазва закона и веднъж годишно да преразглежда минималните и максималните тарифни цени на таксиметровите превози в София, в диалог с Вас и гражданите, заяви той. - Проблемите в този бранш са много. А липсва диалог от страна на Столична община с шофьорите. Поставянето на стоянки на места, които са удобни само и единствено на Столична община, също е проблем. Решаването зависи от волята и организацията на Столична община, която трябва да направи нещо, крайно време е. Досега в СОС липсваше воля да бъдат решени тези проблеми, но ситуацията ще се промени скоро\".Народният представител Димитър Данчев пое ангажимент да внесе за разглеждане проблемите на тактиметровите шофьори в парламента. ", "date": "2019.10.04", "title": "Калоян Паргов към таксиметровите шофьори: Не се плашете, промяната идва!"}
{"url": "http://www.cross.bg/avstriya-bulgariya-radev-1614704.html", "text": "/КРОСС/ България и Австрия ще работят за утвърждаването на Дунавската стратегия на ЕС като реален инструмент за насърчаване на растежа, прилагането на високи екологични стандарти, икономическото и социално сближаване в Централна и Източна Европа. Това беше общата позиция на президентите Румен Радев и Александър Ван дер Белен, които проведоха среща днес във Виена. Българският държавен глава е на официално посещение в Република Австрия по покана на федералния президент Александър Ван дер Белен.  През 2019 г. се навършват 140 години от установяването на дипломатически отношения между двете държави, а днес България и Австрия споделят общи позиции по редица теми от дневния ред на ЕС и в рамките на многостранното партньорство в Дунавския регион.  Двамата президенти бяха единодушни, че общите проекти в региона на река Дунав засягат 14 държави и 20 процента от европейските граждани и изискват активна подкрепа от страна на ЕС, включително създаването на финансов фонд за тяхната реализация. Очаква се темата да бъде поставена отново във фокуса на европейския дневен ред при предстоящото председателство на Съвета на ЕС от страна на Хърватия. „Социалното и икономическо сближаване в Европа е от изключително значение, но само с помощта на европейски фондове за изграждането на инфраструктура не може да има устойчиво преодоляване на съществуващите различия между Източна и Западна Европа. Нужно е равномерно разпределение на научната и образователната инфраструктура в Европа, така че държавите-членки на ЕС да имат равен достъп до висококачествено образование и развитие на икономика с висока добавена стойност, основана на знанието\", призова Румен Радев. Държавният глава оцени високо партньорството с Австрия в сферата на образованието и науката и особено при въвеждането на дуалното образование у нас. И Румен Радев, и Александър Ван дер Белен откроиха динамичния двустранен икономически обмен като фактор за последващо задълбочаване на партньорството между България и Австрия.   През 2018 г. стокообменът надхвърля 1.3 млрд. евро., а за последните две десетилетия австрийските инвестиции в България се равняват на 4.5 млрд. евро, което нарежда Австрия на второ място по преки чуждестранни инвестиции у нас.  Сътрудничеството в сферата на сигурността, охраната на външните европейски граници, борбата с нелегалния трафик и миграцията, също бяха сред акцентите на срещата на двамата президенти. Румен Радев отново открои необходимостта от изработването на европейски план за реакция в случай на внезапно увеличаване на миграционните потоци към Европа и за солидарност и подкрепа на държавите по външните граници на ЕС. Обсъдена беше ситуацията по българо-гръцката граница и регистрираното увеличение на опитите за незаконното и прекосяване от страна на мигранти. Александър Ван дер Белен потвърди от своя страна подкрепата на Австрия за присъединяването на България към Шенгенското пространство и към Организацията за икономическо сътрудничество и развитие. Отбелязано беше и че България е изпълнила още през 2011 г. всички технически критерии за членство в Шенген.  Европейската интеграция на държавите от Западните Балкани е в интерес на стабилността, сигурността и икономическото развитие не само на региона, но и на Европа, беше общата позиция на двамата президенти. Президентът Радев подчерта, че страната ни най-силно подкрепя напредъка на Република Северна Македония в тази насока и изрази позицията на България за по-бързото разрешаване на спорните въпроси, свързани с общата история и език, както и необратимостта на развитието на добросъседски отношения. „Ние държим всяка държава да се присъединява към ЕС без да внася нерешени междусъседски въпроси, добросъседството е основен критерий и нашите отношения с Република Северна Македония следва да се развиват на базата на историческата истина\", добави българският президент.  В отговор на въпрос на съвместната пресконференция дали ЕС следва да работи за отпадането на икономическите санкции, наложени на Руската федерация, президентът Радев посочи, че темата не е била обсъждана по време на срещата. Държавният глава припомни, че ЕС има ясна позиция по въпроса и предпоставка за такава стъпка е пълното изпълнение на Минските споразумения. „Този въпрос трябва да бъде разглеждан и през призмата на стратегията на ЕС за водеща роля на световната сцена, а това означава стабилна архитектура на сигурност в Европа, която не може да бъде постигната без диалог с Русия. Европа изгражда и силна икономика, която предполага използването на всички ресурси и интензивна работа със своите съседи в икономически план\", посочи още президентът. Държавният глава Румен Радев и неговата съпруга Десислава Радева бяха посрещнати с официална церемония от президента Александър Ван дер Белен и съпругата му Дорис Шмидбауер.  Във Виена президентът Радев разговаря и с федералния канцлер Бригите Бирлайн и с председателя на Националния съвет на Австрия Волфганг Соботка.", "date": "2019.10.04", "title": "Александър Ван дер Белен потвърди подкрепата на Австрия за присъединяването на България към Шенген "}
{"url": "http://www.cross.bg/razvitie-mestnite-vlasti-1614686.html", "text": "/КРОСС/ Българският опит и политики в прилагането на програми за градско развитие и интелигентни градове бе представен пред Комитета по градско развитие, жилищна политика и управление на земята на Икономическата комисия на ООН за Европа (ИКЕ). В периода 2-4 октомври в гр. Женева, Конфедерация Швейцария, се проведе 80-тата сесия на Комитета. Страната ни бе представена от заместник-министъра на регионалното развитие и благоустройството Деница Николова.Пред участниците зам.-министър Николова отбеляза, че за България устойчивото градско развитие и въвеждането на интегрираните стратегии за развитие на териториите са основа за прилагане на регионалната политика, ориентирана към намаляване на териториалните и регионални различия. Заместник-регионалният министър коментира и осъществяването на сътрудничество на централната власт с местните власти при реализирането на тези инициативи. Тя отбеляза, че глобалните мегатрендове влияят върху обществото и икономиката, като трансформират начина, по който хората живеят и работят в градските, регионалните и местните общности, като те не могат да се превъзмогнат без сътрудничество между отделните власти.„Ние приветстваме по-активното участие на местните власти на различните етапи в разработването и прилагането на политиките. Трябва да слушаме техния глас\", добави Николова. Тя обърна внимание на важността  на различните общи платформи и мрежи, в които участват представители на местните и регионални власти. Според нея е важно да се избягва дублирането на структури и механизми чрез увеличаване на административната тежест на местно ниво. „Трябва да гарантираме по-добра координация и обмен между вече съществуващите платформи, за да допринесем по-добре ориентирана и конструктивна дискусия относно устойчивостта на градовете, необходимостта от по-силно приобщаване на градските заинтересовани страни, както и да се засили връзката между националните и местните власти за постигане на целите\", каза още заместник-регионалният министър и допълни, че трябва да гарантираме ефективна координация и по-добро взаимодействие между националните и местните власти.Деница Николова напомни, че България участва в Градския дневен ред на ЕС, където е изградено успешно сътрудничество между националните, регионалните и местните власти. „В рамките на настоящата Оперативна програма „Региони в растеж\" 2014 - 2020 г. работим съвместно с българските общини, като избираме и прилагаме интегрирани инвестиции, за да отговорим по-добре на местните нужди и предизвикателства. Същият подход на участие ще бъде приложен в следващия програмен период 2021 - 2027 г. Стремим се да регионализираме подхода за териториални инвестиции. Това би ни позволило да увеличим активното участие не само на местните власти по отношение на идентифицирането на нуждите и предизвикателствата, но и на други заинтересовани страни, включително социални партньори, НПО, гражданско общество и областни управители. Общата цел е да се излезе извън административните граници на градовете, така че да се постигне по-добро териториално развитие, използвайки специфичния потенциал и ресурси на по-големите територии.\"Зам.-министър Николова обърна внимание, че технологиите, иновациите и дигитализацията във всички сектори ще  помогнат да развием по-добро и ефективно устойчиво градско развитие, тъй като те са допълнителен стимул за създаване на икономически растеж и приобщаване.В рамките на форума Деница Николова проведе среща с представители на Хабитат и Комитета, на която бе дискутирано изпълнението на инициативите, свързани със социалната жилищна политика в контекста на настоящата оперативна програма, както и възможностите за следващия програмен период.В рамките на форума тя проведе и интервю с екипа на водещата публикация на ИКЕ Nexus „Умни устойчиви градове за всички\" като представи българския опит в развитието на градовете, както и инициативите, подпомагащи превръщането на нашите градове в умни и интелигенти.Сесията на Комитета обхвана теми, свързани с прилагането на политики за градско развитие и устойчива жилищна политика, както и представяне на добри примери за изпълнение на инициативи за устойчиво градско развитие и интелигентни устойчиви градове от региона. Бяха обсъдени текущото изпълнение на ключови международни споразумения като Дневният ред за устойчиво развитие до 2030 г., Новия градски дневен ред на ООН и Женевската харта на ООН за устойчива жилищна политика. ", "date": "2019.10.04", "title": "Зам.-министър Деница Николова: Технологиите, иновациите и дигитализацията ще  помогнат да развием по-добро и ефективно градско развитие"}
{"url": "http://www.cross.bg/podgotovka-pazardzhik-akademiyata-1614685.html", "text": "/КРОСС/ Вътрешният министър присъства на официална церемония по полагане на клетва на стажанти от ГДГП, завършили курс в Центъра за специализация и професионална подготовка в Пазарджик при Академията на МВР, съобщиха от пресцентъра на МВР.\"Вашата задача е изключително отговорна. От утре встъпвате в практиката, част от Вас ще отговарят за летищната сигурност, за въздушните граници, ще изпълнявате задачи по контролно-пропускателните пунктове, ще охранявате  зелена граница\", заяви министър Маринов в обръщението си към стажантите от ГДГП, завършили курс в Центъра за специализация и професионална подготовка в Пазарджик при Академията на МВР. Той припомни, че именно охраната на държавната граница е първостепенна задача и приоритет на правителството на България и ние, като Министерство на вътрешните работи, изпълняваме задачите от този приоритет. В този смисъл освен техническото е изключително важно кадровото обезпечаване. Затова съм щастлив, че има желаещи и такива, които успешно завършват подготовката за изпълнение на тази отговорност. От утре вие ще пазите не само границата на България, вие ще пазите границите на Европейския съюз. В днешно време това е изключително важно, защото в световен план текат процеси, които застрашават сигурността на Европа -  по линия на тероризма, незаконната миграция, трафика на наркотици и на оръжие и всички престъпни дейности, които произтичат от това. Затова съм убеден, че пътят който сте избрали е пътят на честта, пътят на отговорността пред обществото.Министър Маринов пожела на младите гранични полицаи успешна реализация в професионалната кариера и късмет при изпълнение на всяка задача. Той изрази удовлетворение, че Центърът за специализация и професионална подготовка в Пазарджик при Академията на МВР  продължава да изгражда кадри, които да правят успешна работата на вътрешното ведомство.59 стажанти от Главна дирекция „Гранична полиция\" положиха тържествена клетва за спазване на Етичния кодекс на държавните служители в МВР. На церемонията присъстваха началникът на политическия кабинет на министър Маринов Михаил Златанов, заместник-директорът на ГДГП ст. комисар Бисер Костадинов, ректорът на Академията на МВР ст.комисар доц.д-р Неделчо Стойчев, заместник-областният управител на Пазарджик Йордан Кожухаров, роднини и близки.Стажантите завършват успешно шест-месечно първоначално професионално обучение в полицейския център в Пазарджик, където  преминават през общополицейска и специална полицейска подготовка, подготовка по правни дисциплини - в това число и по право на Европейския съюз, чуждоезиково обучение. След завършването на курса и полагането на клетва те се връщат  там, където са назначени и започват да изпълняват функциите си като пълноправни гранични полицаи в следните две направления: Гранично-контролно пропускателна дейност /ГКПП/ и охрана и наблюдение на държавната граница /сухоземна и речна граници/.В ЦСПП-Пазарджик се извършва първоначално професионално обучение на новопостъпили служители, както и курсове за повишаване на квалификация или преквалификация на държавни служители от Главна дирекция „Национална полиция\", в това число и Дирекция „Жандармерия\", Главна дирекция „Гранична полиция\" и областни дирекции на МВР от цялата страна. ", "date": "2019.10.04", "title": "Вътрешният министър присъства на официална церемония по полагане на клетва на стажанти от ГДГП"}
{"url": "http://www.cross.bg/kvalifikatziya-klas-oktomvri-1614688.html", "text": "/КРОСС/ За трета поредна година започва обучението за професионална квалификация „Приложен програмист\", съобщиха от пресцентъра на МОН. Десетокласниците, които желаят да получат квалификация за програмист, могат кандидатстват като попълнят онлайн формуляр до 10 октомври 2019 година на адрес: https://goo.gl/forms/L8VLZtAxhNosq1lX2 Право да кандидатстват имат десетокласници, които не се обучават за придобиване на квалификация по професия от направление \"Компютърни науки\". Подготовката, която е по тригодишна програма, се провежда в извънучебно време. Учениците ще се научат да работят с различни операционни системи, езици за програмиране (алгоритмични езици), да използват софтуерни инструменти като интегрирани среди за разработка, инструменти за моделиране,  контрол на изходния код и на конфигурациите, системи за автоматизирано асемблиране (build) и автоматизирано тестване. Ще познават и могат да прилагат основните видове алгоритми, структури от данни и начини за добра организация на програмния код, както и да инсталират, конфигурират и администрират необходимия приложен софтуер за работа според изискванията на клиента. Обучението предвижда и умения за тестване и внедряване на приложения.В периода между 11 и 16 октомври учениците  ще получат парола за достъп до приемния тест на посочения при кандидатстването е-мейл. Изпитът представлява тест с определен брой въпроси за проверка на общата компетентност на кандидата и мотивацията му да участва в програмата. Входящият тест ще се проведе на 20 октомври 2019 г. от 10.00 часа и е с продължителност два часа. За тези, които не успеят да се включат на тази дата, е определена втора резервна дата - 27 октомври. Има възможност желаещите да решат теста и втори път, независимо, че са участвали на предната дата. В този случай за участие в класирането за включване в програмата ще се взима по-високия резултат. След завършване на обучението включените в програмата биха могли да започнат работа в софтуерни компании, като не се изключва възможността това да стане още докато са в XII клас.Софтуерното професионално образование и обучение се провежда в сътрудничество с университети и с работодатели от ИТ сектора. Обучението се извършва в 5 центъра, обособени към професионални гимназии, в които разполагат с материално-техническа база. То се подпомага от 5 центъра, обособени към Професионална гимназия по компютърни технологии и системи в град Правец и Технически университет в  София, Професионална гимназия по електротехника и електроника „Апостол Арнаудов\" в Русе и Русенски университет „Ангел Кънчев\"; МГ „Акад. Кирил Попов\" и Пловдивски университет „Паисий Хилендарски\", към Професионална гимназия по електротехника и електроника „Константин Фотинов\" и Университет „Проф. д-р Асен Златаров\" в Бургас и Технологично училище „Електронни системи\" и Технически университет в София.Националната програма „Обучение за ИТ кариера\" стартира през 2017 г. с ученици, които през 2017-2018 са в 10 клас, които вече са в 12 клас. Тази година те имаха лятна практика на конкретно работно място. В момента се провежда обучение на различни места по Модул 10 „Алгоритми и структури от данни\" с учениците от 12 клас (първи випуск) и по Модул 5 „Обектно ориентирано програмиране\" с учениците от 11 клас (втори випуск).Държавният образователен стандарт за обучението по тази професия е разработен от IT бизнеса. С придобиването на квалификация за приложен програмист, завършилият обучение ще може да работи като по поддръжка на периферни устройства, на софтуер, да инсталира софтуер, да програмира, да поддържа интернет, да е администратор на приложения, уебсайтове и др. ", "date": "2019.10.04", "title": "Започва обучението за професионална квалификация „Приложен програмист“"}
{"url": "http://www.cross.bg/danni-proekta-yniversitet-1614691.html", "text": "/КРОСС/ Българският еврокомисар за цифровата икономика и общество Мария Габриел ще участва в среща по проекта GATE, финансиран по мярката \"Teaming\" на програма Хоризонт 2020 на ЕС. Този проект, координиран от Софийския университет ипартньори от университети в Швеция, цели да институционализира Център за върхови постижения като глобална конкурентоспособна екосистема за провежданена основни и приложни изследвания и иновации в зоните с големи данни с високо социално въздействие.Във форума ще участват още представители на МОН, експерти от Европейската комисия, екипа на проекта и други заинтересовани лица. Той ще се проведе на 7октомври (понеделник) от 09:00 в Аулата на Софийския университет. Работният език е английски. ", "date": "2019.10.04", "title": "Комисар Мария Габриел дава началото на проект за изграждане на Център за върхови постижения в областта на големите данни"}
{"url": "http://www.cross.bg/ychenitzi-programata-poveche-1614693.html", "text": "/КРОСС/ На 5 и 6 октомври, 2019 г. (събота и неделя) от  в зала 3 на НДК  от 10 ч. до 17 ч. ще се проведе най-голямото международно консултантско изложение в България - „Световно образование\" с участие на повече от 70 образователни институции от цял свят.Изложението дава началото на кандидатстудентската кампания за западни университети за следващата академична година, където сроковете за кандидатстване са по-ранни. Специализирани центрове ще предоставят информация и подготвят кандидатурите на  ученици за най-популярни дестинации като Великобритания, Холандия ,Дания, Германия, Австрия, Франция, Испания и Италия.    Други акценти в програмата:Образование по време на Брекзит - пътят към обединеното кралство;Финансиране на образованието в чужбина - планиране и подготовка;Как да открия своята мечтаната професия? - кариерен център представя специализирани продукти като Кариерен навигатор, тестът MyUniChoices и „Оксбридж\" курс за амбициозните ученици Академичен или практически университет в Холандия - как да избера?Образование в САЩ и Канада - фондация Fulbright със стипендия за ученици от 11 клас до 5000 долара и пълни стипендии за магистърски и докторантски програми;Експресен курс по мотивационно писмо - основата на успешното кандидатстванеРанно записване за летни езикови курсове и първите оферти за зимни езикови лагери в Испания, Швейцария, Германия и Великобритания.Нови краткосрочни програми от месец, 6 месеца и година за българчета в елитни западни училища;Входът на изложението е свободен, като се препоръчва предварителна регистрация на www.world-education.eu, където има и повече подробности за програмата, участниците и презентациите. Изложението в София се посещава от над 3000 семейства с деца във възрастови групи от 8 до 18 години, кандидати за образование в чужбина. ", "date": "2019.10.04", "title": "Открива се международното изложение „Световно образование“"}
{"url": "http://www.cross.bg/pensiite-ivanov-suyuz-1614696.html", "text": "/КРОСС/ Управителят на Националния осигурителен институт (НОИ) Ивайло Иванов и експертен екип на института се срещна с представители на Националния комитет по проблемите на възрастните хора, който обединява Съюз на пенсионерите 2004 - обединени, Българска асоциация на пенсионерите - обединени, Национална инициатива „Социална солидарност\",  Съюз на офицерите и сержантите от запаса, Съюз на военноинвалидите и военнопострадалите.Тези организации солидарно представиха пред специалистите от НОИ пакет от идеи за преизчисляване на пенсиите, съпроводено с преразглеждане на минималната пенсия за изслужено време и възраст и на прилагания максимален размер за получаваните една или повече пенсии, както и за осигуряване на източници за повишаване на приходите във пенсионните фондове на държавното обществено осигуряване.От своя страна Ивайло Иванов разясни хода на актуалната бюджетна процедура и стъпките за предвиденото осъвременяване на пенсиите по т. нар. „швейцарско правило\" от 1 юли 2020 г., което би било 6,6 процента при сегашните допускания за стойностите на инфлацията и нарастването на средния осигурителен доход за страната за предходната година. „Мнозина смятат, че е необходимо повишаване на пенсиите по пътя на преизчислението им, но на каква база това може да стане е въпрос на финансови разчети и възможности на бюджета\", обобщи Иванов, като се ангажира анализите и изчисленията на НОИ по темата да бъдат на разположение на пенсионерските организации. ", "date": "2019.10.04", "title": "Управителят на НОИ се срещна с представители на пенсионерски организации"}
{"url": "http://www.cross.bg/manolova-problemite-sofiya-1614694.html", "text": "/КРОСС/ Гражданският кандидат за кмет на София Мая Манолова се срещна с представители на таксиметровия бранш, за да обсъдят проблемите, които срещат в работата си.  Манолова подчерта, че няма да пренебрегне нито един проблем на София, а конкретно с тези на шофьорите е добре запозната, тъй като често ползва този вид транспорт.„Няма да пренебрегна нито един проблем на София, без значение дали неговото решение зависи изцяло или не от столичния кмет, защото той би следвало да е силен лидер, който отстоява интересите на своите граждани и пред други институции, включително когато става дума за законодателни промени\", поясни Манолова.„Част от проблемите, които имате, могат да бъдат решени с общински наредби, с правила и с по-добра организация. Все пак това са вашите работни места и вие се стараете да предоставяте качествена услуга на гражданите\", заключи тя.Ангажиментите, които Мая Манолова пое към хората от бранша, са свързани с намаляване на бюрократичната тежест, която съпътства този бизнес. Тя посочи, че в общинския бюджет влизат 6,5 млн. лв. данъци от тази дейност и би следвало част от тази сума да се вложи в подобряване на инфраструктурата, която подпомага извършването на този вид услуга.- Стоянки на подходящите места;- Химически тоалетни, както и такива, изградени за шофьорите от столичния градски транспорт, които могат да се ползват от колегите им срещу таксиметрова карта;- Места за почивка и други базисни условия за извършване на нормална трудова дейност;- Актуализиране на минималната и максималната цена за 1 км. пробег, след анализ и честен дебат, както с бранша, така и с гражданите.Санкционни мерки за шофьори на автомобили, които спират на обозначените таксиметрови стоянки. \n\t\t\t\t\t ", "date": "2019.10.04", "title": "Мая Манолова: Голяма част от проблемите на таксиметровите шофьори са в правомощията на Столичния общински съвет (видео)"}
{"url": "http://www.cross.bg/zadurzhani-prokyratyra-gradska-1614692.html", "text": "/КРОСС/ Специализираната полицейска операция за противодействие на наркоразпространението е проведена вчера в района на Студентски град, съобщиха от пресцентъра на МВР. Акцията е осъществена от криминалисти на Седмо РУ, под наблюдението на Софийска градска прокуратура.В хода й са задържани двама мъже - на възраст  22 и 24 години, от които при обиск за иззети различни наркотични вещества. Последвали процесуално - следствени действия в обитаваните от тях квартири на територията на София, където двамата живеели без адресна регистрация. Там са намерени и иззети големи количества различни по вид наркотични вещества, чиито вид ще се уточнява в рамките на назначените експертни изследвания.  Справка показва, че 24-годишният е с множество криминалистически регистрации.По случая е образувано досъдебно производство. Мъжете са задържани с полицейска мярка до 24 часа. Работата по случая продължава под надзора на Софийската градска прокуратура. ", "date": "2019.10.04", "title": "Криминалисти на СДВР задържаха двама мъже за притежание на наркотици"}
{"url": "http://www.cross.bg/germanov-avtoservizite-sektor-1614698.html", "text": "/КРОСС/ Сивият сектор в ремонтите на автомобили достига 80%, каза Емил Германов, председател на сдружение Съюз на автосервизите. В страната има приблизително 5300 автосервиза. Причините за големия сив сектор в бранша е липсата на нормативна база и силно опорочения контрол, посочи той.Много от автосервизите работят без никакви договори и условия за безопасност. Цените при тях са два- три пъти по-ниски, защото не плащат никакви данъци и осигуровки. За да се доближат до цените на нелегалните сервизи, се налага регистрираните обекти да правят компромиси с качеството, каза Емил Германов.Държавата и общините не желаят да се занимават със сивата икономика при дейността на автосервизите, каза Германов.В началото на 2017 г. в страната са били регистрирани над четири милиона автомобила. От тях, на възраст над десет години, са около 3,5 милиона. Броят на старите автомобили се увеличава, защото годишно се регистрират повече от 200 000 стари коли и едва 30-тина хиляди нови, каза Германов. Той посочи, че подкрепя идеята, да се забрани вноса на леки коли, които са по-стари от десет години. ", "date": "2019.10.04", "title": "Сивият сектор при автосервизите достига 80%"}
{"url": "http://www.cross.bg/zapulvane-toplofikatziya-otoplitelni-1614697.html", "text": "/КРОСС/ Считано от 7 октомври 2019 г. ЕVN Топлофикация започва поетапното запълване на вътрешните отоплителни инсталации (ВОИ) в сградите в Пловдив, в които е установено, че инсталациите са били дренирани (източени) поради извършване на ремонтни дейности от живущи. На входовете на тези сгради ще се поставят съобщения поне два дни преди манипулацията.По този начин ще се осигури готовността на сградите за пускане на отоплението през новия отоплителен сезон 2019/2020 г.В случай на продължаващи ремонтни дейности, умоляваме клиентите да ни информират с поставяне на съобщение на вратата на абонатната станция в сградата или чрез обаждане на телефон 0700 1 7898. Целта е да се избегнат евентуални течове при запълване на вътрешната инсталация. Готовността за запълване на ВОИ след приключването на ремонта се декларира в EVN Офис в Пловдив чрез подаване на заявление, подписано от упълномощеното лице. EVN Топлофикация напомня, че централното топлоснабдяване е сред най-екологичните, комфортни и безопасни начини за отопление. ", "date": "2019.10.04", "title": " EVN Топлофикация започва поетапно запълване на празни вътрешни отоплителни инсталации в сгради"}
{"url": "http://www.cross.bg/model-edinniya-yslygi-1614699.html", "text": "/КРОСС/ Държавна агенция „Електронно управление\" представи проекта „ Надграждане на хоризонталните и централни системи на електронното управление във връзка с прилагане на Единния модел за заявяване, заплащане и предоставяне на електронни административни услуги\" на встъпителна пресконференция в столицата. Проектът е насочен към създаването на необходимите условия за функциониране на Единния модел за заявяване, заплащане и предоставяне на електронни административни услуги (ЕАУ), с оглед подобряване достъпа до тях, преминаване към комплексно административно обслужване и намаляване на административната тежест за гражданите и бизнеса при взаимодействието им с административните органи и техните структури.Проектът ще осигури подкрепа за развитие на хоризонталните и централни системи на електронното управление във връзка с реализирането на Единния модел за заявяване, заплащане и предоставяне на ЕАУ. Това ще позволи присъединяването и на други администрации, с цел увеличаване на броя на електронните административни услуги чрез Единния модел, заяви Иван Модев, директор на дирекция „Планиране и управление на дейности и проекти за е-управление\" в ДАЕУ.Идеята е чрез Единния модел за заявяване, заплащане и предоставяне на електронни административни услуги гражданите и бизнеса по електронен път да могат да взаимодействат бързо и лесно с администрацията, така че от едно централизирано място да се заявява електронна административна услуга и да има възможност тя да бъде заплатена също по електронен път, подчерта Николай Минев, директор на дирекция „Информационни системи и оперативна съвместимост\" в ДАЕУ и ръководител на проекта. Особено важно е ползвателите на електронната услуга да бъдат информирани за резултата от нея и по какъв начин тя ще бъде предоставена. За тази цел преди повече от година е реализиран моделът за заявените, заплащане и предоставяне на електронни административни услуги, и който е последователно прилаган, като се развиват функционалностите на отделните системи, посочи още той.В момента чрез Единия модел за достъп до ЕАУ е предоставена информация и възможност за заявяване на 288 електронни административни услуги. От тях 170 за Централна администрация, 3 за Областна администрация, 3 предоставяни от всички администрации и 112 за Общинска администрация. За гражданите има осигурено персонално пространство за достъп до услуги, както и информация, правила и процедури за използване на възможностите на Единния модел, подчерта ръководителят на проекта. Регистрираните по проекта за гражданите и бизнеса потребители са 22 099, 111 са регистрираните фирми. Общият брой на изпратените съобщения за периода 2017-2018 г. са 105 929. Администрациите, присъединени към Единния модел за заявяване, заплащане и предоставяне на електронни услуги са: 11 централни, 15 областни (48.5% от населението) и 26 общински администрации (18.8% от населението), обяви Николай Минев.За взаимодействието на администрациите по електронен път е показателен и нарасналият обмен на справочна и удостоверителна информация през средата за междурегистров обмен (RegiX). Ако през септември 2017 г. справките към държавни регистри са били 81 хиляди, през същия месец на 2018 г. те достигат 625 хиляди, то през септември 2019 г. техният брой е  2 милиона и 300 хиляди. Това са над 2 милиона спестени хартиени документа, коментира ръководителят на проекта.Към момента са налични всички необходими хоризонтални системи на електронното управление за реализация на Единния модел, с изключение на Системата за еФорми, която ще бъде разработена в рамките на проекта. Ще се извърши и разширяване на функционалностите и изграждане на интерфейси за наличните хоризонтални системи, които да осигурят и гарантират работоспособността на основния и на спомагателните работни процеси, изпълнявани при предоставяне на електронни административни услуги за бизнеса и гражданите.Дейностите по проекта са: разработване на стандарт, правила и процедури, свързани с прилагането на Единния модел за заявяване, заплащане и предоставяне на ЕАУ; разработване на система за управление на електронни форми за заявяване на ЕАУ и интеграция с хоризонталните системи на електронното управление; надграждане на системата за еАвтентикация, еВръчване и еПлащане; надграждане на интеграционната шина за достъп и управление на ИТ услуги и данни; надграждане на системата за междурегистров обмен RegiX; надграждане на Единния портал за достъп до ЕАУ; разработване на електронни форми за ЕАУ и интеграция на информационните системи на структури на държавната администрация с хоризонталните системи на е-управление; закупуване на лицензи, необходими за функционирането на Единния модел; обучение на служители от държавната администрация за работа с хоризонталните системи на е-управлението; популяризиране на възможностите за използване на Единния модел.Държавна агенция „Електронно управление\" е бенефициент по проекта, който се реализира с финансовата подкрепа на Оперативна програма „Добро управление 2014-2020 г.\", съфинансирана от Европейския съюз чрез Европейския социален фонд. Партньори са Министерство на културата, Министерство на икономиката, Министерство на туризма, Изпълнителна агенция „Автомобилна администрация\", Изпълнителна агенция „Морска администрация\".Обща стойност на проекта е 6 999 985,64 лв., от които 5 949 987,79 лв. европейско и 1 049 997,85 лв. национално съфинансиране. Той трябва да приключи в края на 2021 г. ", "date": "2019.10.04", "title": "Представяне на Проекта за Единен модел за предоставяне на е-услуги"}
{"url": "http://www.cross.bg/ananiev-neshto-dimitrov-1614702.html", "text": "/КРОСС/ Оставка се дава тогава, когато човек е сбъркал нещо или тогава, когато не е изпълнил нещо, което му е предвидено по закон. Аз съм убеден и считам, че такова нещо не съм допуснал, така че няма основание да си подавам оставката. Това каза здравният министър Кирил Ананиев, информира БНТ.Ананиев заедно с управителя на НЗОК д-р Дечо Дечев и члена в Надзорния съвет на Касата проф. Григор Димитров бяха извикани на спешна среща при премиера и финансовия министър заради обещаните пари на медицинските сестри.След нея Ананиев отново обясни бюджетната схема, по която са отпуснати средствата за здравеопазване.Правителството искаше да осигури необходимия ресурс и го направихме чрез изменение на цените на клиничните пътеки през бюджета на НЗОК, добави Ананиев.Потвърждавам, че 50 млн. лв. са влезли допълнително в системата. Тези 50 млн. лева отидоха в системата на здравеопазването, заяви от своя страна управителят на Здравната каса д-р Дечо Дечев.Цените на 121 клинични пътеки са увеличени в различни ценови диапазони - от 10 до 30%. Отделиха се средства за скенери, за раждания, каза и проф. Димитров.Ресурсът за болнична помощ за догодина ще е по-голям, обеща Ананиев. ", "date": "2019.10.04", "title": "Кирил Ананиев: Няма основание да си подавам оставката"}
{"url": "http://www.cross.bg/kandidat-kmet-chovek-1614700.html", "text": "/КРОСС/ ПП АБВ ще внесе сигнал до ЦИК за депутат и кандидат за кмет на ВМРО, който е оказвал натиск срещу журналисти, за да не публикуват материал от разследване. Това заяви по време на пресконференция в Плевен председателят на Алтернатива за българско възраждане Румен Петков. По думите му, поведението, което въпросното лице демонстрира в изтеклите записи на разследването, е фашизоидно и грубо погазване на свободата на словото чрез методи, характерни за отдавна отминали времена.„Питам. Първо: Средствата за масова информация, ще отразяват ли дейността на въпросния кандидат за кмет? Защото тук става въпрос за усещането ни за демокрация, за стремежа към свобода на словото и гарантирането на независимост на средствата за масова информация. Второ: Какво ще бъде отношението на другите кандидати за кметове в Община Плевен към случая? Те биха ли участвали в диспути и дебати с този кандидат за кмет? Защото, който участва в дебат с въпросния кандидат, той на практика ще легитимира неговото поведение. Трето: Какво е мнението за случилото се на ръководството на неговата партия - ВМРО?Такъв човек  може ли според тях да бъде народен представител и кандидат за кмет? Защото неговата представа, както е видно от журналистическите материали,  явно е до изборите да се мълчи - нищо, а след изборите да става каквото ще.  Пак казвам, че трябва да има ясен отговор и от ВМРО, и от ръководството на Народното събрание, такъв човек може ли да представлява народа. Ако от ВМРО не кажат нищо, това означава, че тези практики са тяхна политика. Ако той остане депутат и кандидат за кмет, това означава, че да се мачкат средствата за масова информация е въпрос на осъзната политика от господин Каракачанов и компания. Последният ми въпрос е към ГЕРБ: За тях такъв човек може ли да им бъде политически партньор? Считат ли от ГЕРБ, че е нормално да общуват с партия, която държи такъв човек за народен представител? Считат ли, че е нормално да се легитимира такова отношение към средствата за масова информация? Коректната постъпка в този случай е кандидатурата на този човек да бъде извадена\", заяви Румен Петков. ", "date": "2019.10.04", "title": "ПП АБВ ще внесе сигнал до ЦИК за депутат и кандидат за кмет на ВМРО, който е оказвал натиск срещу журналисти "}
{"url": "http://www.cross.bg/tokio-bulgapiya-moderniya-1614703.html", "text": "/КРОСС/ Архитектът, по чийто проект се изгражда модерния стадион за провеждането на Олимпийските и Параолимпийските игри в Токио през 2020 г., идва в България. Кенго Кума е едно от емблематичните имена на съвременната архитектура, с огромно влияние върху развитието на модерния дизайн на сградите и многобройни награди по целия свят. Проектирал е сгради в над 20 държави, сред които музеят на дизайна V&A Dundee в Шотландия, Турският музей на съвременното изкуство в Ескишехир, Северозападна Турция, Брезовият параклис в префектура Нагано, Япония, Музеят на камъните в Насу, префектура Точиги, Плаза Такенезава, Музеят на изкуствата Suntory в Токио и много други.Световноизвестният японски архитект ще изнесе лeĸция нa тeмa \"Eпoxaтa нa мaтepиaлитe\" нa 8 oĸтoвмpи oт 19.00 чaca в Ayлa „Maĸcимa\" нa Университета по архитектура, строителство и геодезия, ще представи излoжбa cъc cвoи пpoeĸти и щe yчacтвa в apxитeĸтypнa paбoтилницa cъc cтyдeнти. Cъбитиятa са част от програмата нa Днитe нa япoнcĸaтa ĸyлтypa в Бългapия. Opгaнизaтopи ca Πocoлcтвoтo нa Япoния в Бългapия, УACГ и KAБ. „Оргахим\" подкрепя проекта със своя бранд Spirit - премиум интериорни бои. ", "date": "2019.10.04", "title": "Архитектът на олимпийския стадион за игрите в Токио през 2020 Кенго Кума идва в София"}
{"url": "http://www.cross.bg/zhelyazkov-rosen-mrezhi-1614701.html", "text": "/КРОСС/ Реализирането на 5G мрежите ще увеличи спектъра от услуги във всички сектори на обществото. Това заяви министърът на транспорта, информационните технологии и съобщенията Росен Желязков на форум, посветен на ролята на правителството за насърчаване на иновациите. Той бе категоричен, че това ще окаже значително въздействие както върху бизнеса, така и върху социалната сфера.Росен Желязков подчерта, че е необходимо да се осигури достатъчно радиочестотен спектър и да се облекчат условията за разгръщането на мобилните мрежи. „Промяната на законодателството за улесняване изграждането на малки клетки, както и подмяната на оборудването, така че да осигурява високоскоростен достъп от пето поколение, е важна стъпка за преодоляване на част от препятствията, пред които са изправени операторите\", каза той.„Много често клетките на 5G могат да използват и изградена вече инфраструктура на общините и държавните органи. Неслучайно на европейско ниво бе приета директива за улесняване на разполагането, и ползването на електронни съобщителни мрежи. Министерството на транспорта, информационните технологии и съобщенията в продължение на няколко години участва в процеса на въвеждането на изискванията на тази директива в Закона за електронните съобщителни мрежи и физическата инфраструктура\", обясни Росен Желязков.По думите му, важен елемент от разходите за 5G мрежите е стойността на придобиване на подходящи радиочестоти. Министърът добави, че друго направление, в което е възможна подкрепа от страна на държавата, е изграждането на комуникационни линии с голям капацитет до отдалечени и слабо населени райони, които не са от интерес за бизнеса. Това би намалило финансовата тежест за операторите, посочи той.Държавата има важна роля в повишаване на цифровите умения и този чисто социален елемент има съществено значение за новата екосистема, част от която е 5G, заяви Росен Желязков. От изключителна важност е и осигуряването на киберзащита при внедряване на иновативни решения, в частност на 5G услугите, каза в заключение министърът. ", "date": "2019.10.04", "title": "Росен Желязков: Реализирането на 5G мрежите ще увеличи спектъра от услуги във всички сектори"}
{"url": "http://www.cross.bg/zaradi-vyatur-poleta-1614676.html", "text": "/КРОСС/ Московските летища задържат или отменят днес 40 полета заради лоши метеорологични условия, съобщава РИА Новости.На летище „Шереметиево\" са задържани 4 полета, на „Домодедово\" 21 са забавени и 10 са отменени, на „Внуково\" се задържат 5 автобуса.Синоптиците в Москва обявиха жълт код заради силния вятър. ", "date": "2019.10.04", "title": "Отменени и забавени полети в Москва заради силен вятър"}
{"url": "http://www.cross.bg/borisov-tzentur-varna-1614679.html", "text": "/КРОСС/ Автомагистрала „Хемус\" се строи и Варна има голяма перспектива за развитие заради инфраструктурата и локацията. Това заяви министър-председателят Бойко Борисов, който участва в откриването на център за споделени услуги на белгийската финансова група KBC във Варна. На събитието присъства и министърът на финансите Владислав Горанов. Премиерът Борисов изтъкна усилията на правителството да създава такива условия, които да привличат инвестиции, носещи високо качество. Министър-председателят напомни, че наскоро Световната банка откри свой център в София, а Китай взе решение да бъде създаден глобален мозъчен тръст в България. Премиерът Борисов добави, че неслучайно всички кредитни агенции отчитат нарастващия рейтинг на страната ни и българската икономика бележи ръст.  Много висококвалифицирани и добре платени в Европа хора започват да се връщат в България, каза още Борисов. Той изтъкна, че подобни центрове като този, който се открива днес, подкрепят конкуренцията, създават добри условия на труд и подпомагат възможностите за кариерно развитие. За създаването на своя център за споделени услуги, белгийската финансова група KBC е избрала Варна сред няколко градове в Централна и Източна Европа. През следващите години компанията ще разкрие над 300 нови работни места. От Варна ще бъде обслужвана дейността на различни дружества на KBC Груп. Работещите в центъра ще се занимават с дейности като HR, проектен мениджмънт, управление на собствеността, ИТ и риск мениджмънт, търговско финансиране.  ", "date": "2019.10.04", "title": "Борисов откри център за споделени услуги на голяма белгийска компания KBC Group"}
{"url": "http://www.cross.bg/siderov-volen-televiziya-1614678.html", "text": "/КРОСС/ Управата на БНТ реши да не допуска лидерът на \"Атака\" и кандидат за кмет на София Волен Сидеров до ефир, докато той не се извини публично. Това става ясно от решение, публикувано в сайта на телевизията. \"Управителният съвет взе решение г-н Волен Сидеров да не бъде допускан до участие в предавания на обществената медия до постъпване на писмено извинение от негова страна за отношението му към Българската национална телевизия и нейните служители\", се казва в решението.Целият текст на решението на управителния съвет на Българската национална телевизия:от проведено заседание на 03.10.2019 годинаВъв връзка с допуснатите от страна на г-н Волен Сидеров нарушение на чл. 189, ал. 3 от Изборния кодекс, нарушение на правилото за зачитане на равнопоставеност и значимост на кандидати в предизборната кампания съгласно правилата, приети с Решение № 796-МИ/27.08.2019 г. на Централната избирателна комисия, и неспазване на регламента за провеждане на диспути, определен в Споразумението за отразяване на предизборната кампания за провеждане на избори за общински съветници и кметове на 27.10.2019 г., сключено между Българската национална телевизия и упълномощени представители на партиите, коалициите на политическите партии и инициативните комитети, регистрирали кандидати за участие в посочените избори, Управителният съвет взе решение г-н Волен Сидеров да не бъде допускан до участие в предавания на обществената медия до постъпване на писмено извинение от негова страна за отношението му към Българската национална телевизия и нейните служители.Настоящото решение влиза в сила от момента на взимането му и е задължително за всички служители на БНТ.  ", "date": "2019.10.04", "title": "БНТ не допуска Сидеров до ефира"}
{"url": "http://www.cross.bg/sledvashtite-zhelyazkov-golyamoto-1614680.html", "text": "/КРОСС/ За изграждането на инфраструктурата в района на Западните Балкани ще се търсят добре подготвени и професионално обучени кадри, за които има голям дефицит. Това заяви министърът на транспорта, информационните технологии и съобщенията Росен Желязков пред студенти, докторанти и преподаватели от Университета по архитектура, строителство и геодезия.Той откри нова лаборатория към катедра „Пътища и транспортни съоръжения\" за изпитвания, свързани с проектирането, строителството и поддържането на транспортна инфраструктура.„С откриването на тази лаборатория, целта е не само приложната дейност на студентите и докторантите, а и засилване на интереса към професията. През следващите десетилетия инфраструктурата ще бъде приоритет.Той е прокламиран и от основните политически цели на Европейската комисия - свързаност, декарбонизация и дигитализация. Строителството на пътна и железопътна инфраструктура, която ще осигурява свързаността, ще бъде голямото предизвикателство и голямото предимство през следващите години\", каза министър Желязков. Той се обърна към студентите и докторантите с призива да използват всички възможности, които университетът дава, защото подготвените кадри ще бъдат търсени от индустрията и това е видно от намеренията и плановете, които държавата има през следващите десетилетия. ", "date": "2019.10.04", "title": "Министър Росен Желязков посети Университета по архитектура, строителство и геодезия"}
{"url": "http://www.cross.bg/singul-live-leva-1614682.html", "text": "/КРОСС/ „Еврофутбол\" определи 1-0 или 1-1 за най-вероятният Точен резултат на дербито от родния ни футболен шампионат между първия и втория в подреждането Лудогорец и Левски София. Коефициентът за този резултат е 6.00. Двубоят е на 06.10.2019 г. от 20.15 ч. на „Лудогорец арена\":Лудогорец - Левски София                                                       Сингъл, Live, ТОП \t„1\"-1.75 „Х\"-3.15 „2\"- 3.80„Еврофутбол\" пусна и залози за Голмайстор за срещата, които можете да намерите . С най-нисък коефициент за Първи голмайстор е Клаудио Кешеру от Лудогорец с 4.50, за Левски е Найджъл робърта с 6.50.Ето и интересните футболни срещи в идните дни:Черно море - Берое                                            Сингъл, Live, ТОП \t„1\"-2.00 „Х\"-2.95 „2\"- 3.20Леверкузен - РБ Лайпциг                                    Сингъл, Live, ТОП \t„1\"-2.18 „Х\"-3.54 „2\"- 2.63Ливърпул - Лестър сити                                      Сингъл, Live, ТОП \t„1\"-1.40 „Х\"-4.24 „2\"- 5.90Етър Велико Търново - Локомотив Пловдив\t          Сингъл, Live, ТОП \t„1\"-2.70 „Х\"-3.15 „2\"- 2.15Брьондби - ФК Копенхаген                                   Сингъл, Live, ТОП \t„1\"-2.61 „Х\"-3.30 „2\"- 2.31Торино - Наполи                                                  Сингъл, Live, ТОП \t„1\"-3.72 „Х\"-3.50 „2\"- 1.77Интер Милано - Ювентус                                      Сингъл, Live, ТОП \t„1\"-2.50 „Х\"-2.94 „2\"- 2.63Барселона - Севиля                                              Сингъл, Live, ТОП \t„1\"-1.44 „Х\"-4.08 „2\"- 5.55Сент Етиен - Лион                                                 Сингъл, Live, ТОП \t„1\"-3.06 „Х\"-3.55 „2\"- 1.95Световното първенство по лека атлетика в Доха, Катар продължава.  можете да намерите коефициентите за дисциплините с опции за залог.. В четвъртък кюстендилец грабна 4429,07 лева печалба, от които бонус са 1374,54 лева, след като с 2 лева позна цели 9 срещи в права колонка. Старозагорец не остава по-назад със сумата от 8528,10 лева, но за два мача в права колонка.  Столичанин взе 3267,50 лева от Спортмакс във вторник за Точен резултат. В град Тервел местен заслужи 3011 лева за комбинацията от Точен резултат + Първо полувреме/Краен изход + Секунда на 1-я гол. В Харманли пък замина печалбата от 2727,40 лева за Точен резултат + Първо полувреме/Краен изход.Към 12.30 часа на 04.10.2019 г. сумата в Джакпот 13 е на стойност 13 832 лева, а срещите от него можете да видите .    ", "date": "2019.10.04", "title": "„Еврофутбол“: 1-0 или 1-1 за Лудогорец – Левски"}
{"url": "http://www.cross.bg/yazovirite-suoruzheniyata-oblasti-1614684.html", "text": "/КРОСС/ По нареждане на министъра на икономиката Емил Караниколов, Държавната агенция за метрологичен и технически надзор (ДАМТН) засилва екипите, осъществяващи контрол на язовирите и съоръженията към тях. Мерките се налагат във връзка с обявеното от Национален институт по метеорология и хидрология предупреждение от втора степен за интензивни валежи и гръмотевични бури в 8 области в Източна България и първа степен в 17 области от страната, съобщиха от Министерството на икономиката.Оперативният щаб на Главна дирекция „Надзор на язовирните стени и съоръженията към тях\" (ГД НЯСС) е в готовност за действия при усложняване на метеорологичната обстановка. Във връзка с горното служителите от ГД НЯСС поддържат непрекъсната комуникация със собствениците за повишаване на водните нива в язовирите и състоянието на язовирните стени и съоръжения към тях.Язовирите са с осигурени свободни обеми и са в състояние за поемане на висока вълна от потенциални валежи.До областните управители са изпратени указания за предприемане на мерки от собствениците на язовирни стени и съоръженията към тях да регулират и поддържат водните нива в язовирите, гарантираща безопасната им експлоатация и недопускане на аварийни ситуации и създаване на риск от наводнения, както и да се осигурят проектните проводимости на преливниците и да се предприемат действия за недопускане запушването им.Изпратени са писма и до Началниците на Регионални отдели от ГД НЯСС с готовност да се следят водните нива на язовирите на териториите на съответните области с особено внимание на язовирите с висок потенциален риск и каскадните язовири. ", "date": "2019.10.04", "title": "Засилват контрола на язовирите заради валежите"}
{"url": "http://www.cross.bg/poddurzhane-podgotovkata-ysloviya-1614681.html", "text": "/КРОСС/ Управителният съвет на Агенция \"Пътна инфраструктура\"  е обсъдил с директорите на 27-те областни пътни управления  подготовката за зимно поддържане на републиканските пътища, съобщиха от пресцентъра на пътната агенция. На Национално съвещание директорите на пътните управления са докладвали на председателя на УС на АПИ Георги Терзийски за наличните към момента количества суровини - сол, пясък, луга и техника, с които да се обработват настилките през първите по-студени дни по високопланинските проходи и съоръженията, тъй като там предпоставките за заледявания рано сутрин са най-големи.Създадената  организация за обработка на настилките при влошаване на времето трябва да е на нужното ниво и за фирмите за пътно поддържане, които не изпълняват поетите ангажименти, ще приложим цялата строгост на нормативната уредба, категоричен е инж. Иван Досев, член на УС на АПИ, в чийто ресор е поддържането на пътната инфраструктура.В периода 1-15 ноември, в зависимост от атмосферните условия, ще бъде въведено зимното поддържане на републиканската пътна мрежа в цялата страна.Агенция \"Пътна инфраструктура\" призовава шофьорите да започнат подготовката на автомобилите си за движение при зимни условия, да не чакат първите минусови температури, и да следят за доброто техническо състояние на превозното средство.  ", "date": "2019.10.04", "title": "АПИ е създала организация за обработка на пътищата при понижение на температурите"}
{"url": "http://www.cross.bg/kazahstan-iiotova-bulgarite-1614683.html", "text": "/КРОСС/ По покана на българската общност вицепрезидентът Илияна Йотова ще бъде на работно посещение в Казахстан на 7 и 8 октомври. В края на 2018 г. от българската общност в Казахстан са се свързали с вицепрезидента Йотова и са заявили желание за по-тесни контакти с България. За първи път държавник на най-високо ниво отива в Казахстан за срещи с българите, при това не само в столицата. Основна цел на посещението е възстановяването на изучаването на български език. Българската диаспора в Казахстан е с над 100-годишна история. По официални данни около 4500 души се самоопределят като българи. Имат статут на национално малцинство и се ползват с висок авторитет. Съществуват няколко активни организации на българите в Казахстан.Вицепрезидентът Илияна Йотова ще се срещне с българската общност в Нурсултан и Павлодар. В Павлодар в Училището за национално възраждане „Канат Даржуман\" през 2002 г. е открита българска паралелка, за която от известно време няма учител. Очаква се скоро да замине преподавател от България.По време на посещението си вицепрезидентът ще проведе среща с президента на Казахстан Касим-Жомарт Токаев. Илияна Йотова ще посети Асамблеята на народа на Казахстан, където ще разговаря с нейното ръководство. В Казахстан в разбирателство съжителстват около 140 националности и етнически групи и 17 вероизповедания. Държавата има много добре развита и институционализирана политика за тях. В Павлодар вицепрезидентът ще се срещне с областния управител и кмета. Павлодарска област е един от важните и развити индустриални региони на Казахстан. Във водената от вицепрезидента Йотова делегация са изпълняващият длъжността председател на Държавната агенция за българите в чужбина Димитър Владимиров и Наталия Михалевска - директор на дирекция „Образование на българите зад граница и училищна мрежа\" в Министерство на образованието и науката. Владимиров и Михалевска са членове на Обществения съвет за работа с българите в чужбина към вицепрезидента. ", "date": "2019.10.04", "title": "Вицепрезидентът Илияна Йотова ще бъде на посещение в Казахстан за среща с българската общност"}
{"url": "http://www.cross.bg/shymen-dvizhenieto-putyvat-1614689.html", "text": "/КРОСС/ От 7-ми октомври /понеделник/ ще бъде възстановено движението на четири пътнически влака, които пътуват по направлението Шумен-Варна-Шумен и Шумен-Каспичан-Шумен, съобщиха от пресцентъра на БДЖ. Промените в движението на тези композиции бяха свързани с необходимостта от осигуряване на достатъчен брой локомотиви за обслужване на влаковете поради съществуващия в момента постоянен недостиг на тягов подвижен състав.С цел да се освободи достатъчен ресурс за обслужване на основните бързи влакове, които пътуват по дългите дестинации, БДЖ въведе промени в движението на няколко пътнически влака, които се ползват от малко пътници.На 6-и октомври се възстановява движението на пътническия влак № 20164 от Варна за Шумен, който заминава от гара Варна в 16:45 ч. и пристига в Шумен в 18:53 ч.Пътническите влакове, които ще пътуват отново от 7-ми октомври, са следните:Пътническият влак № 20163 от Шумен за Варна, който заминава от гара Шумен в 07:07 ч. и пристига в Варна в 09:15 ч.;Крайградският пътнически влак № 20277 от Шумен за Каспичан, който тръгва от гара Шумен в 05:45 ч. и пристига в Каспичан в 06:12 ч.;Крайградският пътнически влак № 20278 от Каспичан за Шумен, който заминава от гара Каспичан в 06:32 ч. и пристига в Шумен в 07:00 ч.Поради необходимост от осигуряване на локомотиви в северозападния регион на страната, пътническите влакове в участъка Брусарци-Лом-Брусарци ще се обслужват от автобуси в делничните дни през периода от 7-ми до 20-и октомври. В съботните и неделните дни влаковете ще пътуват по редовния си график.Разписанието на автобусите е качено в електронния пътеводител на официалната интернет страница на БДЖ (www.bdz.bg), както и е разпространено в гарите и спирките по маршрута на влаковете. ", "date": "2019.10.04", "title": "Възстановява се движението на влаковете по направлението Шумен-Варна"}
{"url": "http://www.cross.bg/evrofytbol-purvenstvo-mariya-1614690.html", "text": "/КРОСС/ Спортният талант на „Еврофутбол\" Александра Георгиева грабна бронзов медал от Европейското първенство за кадети по таекуондо в Марина д'Ор (Испания). В категория до 44 килограма нашето момиче отстъпи единствено на полуфинала от силната туркиня Мерием Елиф с 13:23 и така за втора поредна година се окичи с бронз от такъв шампионат. По пътя към финала Алекс победи шведка с 13-6, във втората среща отказа представителка на Молдова след 16-0, а в третата надигра инфарктно белгийка с 10-9.Друг Спортен талант на „Еврофутбол\" Мария Йовкова участва на силния международен турнир по тенис на маса - Откритото първенство на Швеция. За радост тя успя да постигне победа в първия кръг на квалификациите с 4-2 гейма, което й помогна да защити спечелените точки от миналата година. Така Мария вече е 132-ра в световната ранглиста. Следващото й участие е след две седмици на турнир в Полша„Еврофутбол\" желае много успехи на Спортните ни таланти! ", "date": "2019.10.04", "title": "Александра Георгиева с бронзов медал от европейско първенство за кадети"}
{"url": "http://www.cross.bg/yredi-pazara-margaritov-1614668.html", "text": "/КРОСС/ Съвсем навреме идва това решение, дори и идеята за него да не е пряко свързана с потребителската защита. Разполагаме с проучвания, които показват, че в последните години повече хора са принудени по-често да сменят необходимата им за ежедневието техника. От друга страна - над 70% от потребителите в Германия казват, че са по-склонни когато нещо се счупи, то да бъде ремонтирано, отколкото да си купуват нещо ново. Това коментира председателят на Комисията за защита на потребителите Димитър Маргаритов по ТВ Европа по повод намерението на Европейския съюз да задължи компаниите да произвеждат уреди с по-дълъг живот и да доставят резервни части за поправката им до 10 години.По думите му и институциите, и бизнесът трябва да са в състояние да откликнат и да предложат ефективни мерки. „Една от тях е да се „борим\" срещу т.нар. програмирано остаряване на продуктите - технологично и конструктивно им е заложено да се развалят скоро след изтичането на гаранционния им период и да е почти невъзможно да бъдат поправени и да се търсят начини да бъдат заменени с нови\", посочи председателят на КЗП. Той даде пример с Франция, където вече има легално определение за това и предвидена глоба до 300 000 евро.Маргаритов оценява като положителна идеята да има възможност ремонтът на дефектирал уред да се извършва не непременно от свързани пряко с производителите и търговците лица, а и от други професионалисти. „Така на свободния пазар в следгаранционния период потребителят може да намери такъв независим експерт, а цената на този ремонт би могла да бъде по-изгодна\", каза той.На въпрос на водещия не се ли спира по такъв начин бизнесът да прави нововъведения той отговори: „Иновативността, нови технологии, новите модели и характеристики и тяхното създаване и оборот не са провокирани толкова от недотам добрите качества на старите модели. А по-скоро от любопитството и желанието на самите потребители, когато разберат, че на пазара се предлага нещо усъвършенствано, да си го купят, за да използват неговите характеристики.\"Председателят на КЗП отбеляза, че има и друга мярка в тази посока. Тя е свързана с т.нар. интегрални уреди. „Например, един телефон с батерия, която не може да се сменя, а когато тя вече не работи, трябва да се смени целият уред. Срещу това има доста голям отпор от страна на потребителите, не само в Европа. Най-малко 20 американски щата също обмислят предложения за законодателство, което да задължава производителите да предлагат на пазара уреди, при които трябва да има съвместимост, за да може да има заменяемост на определени компоненти. А не веднага да се сменя целият уред, когато някакъв елемент - макар и значителен за неговата работа, даде дефект.Според Маргаритов всички тези мерки трудно биха довели до покачване на цените на потребителските стоки заради пазарната логиката. „Има достатъчно конкуренция на пазара и търсенето ще доведе до там, че предлагането на една и съща стока от различни производители ще бъде в конкурентна среда, позволяваща цените да останат в оптимално отношение. Би могло с адекватно пазарно планиране това да доведе и до оптимизиране на разходите на производителите - предлагат се уреди, които ще бъдат по-дълго време на пазара, те ще бъдат ремонтирани с части, които обаче също ще бъдат произвеждани и т.н. Могат да бъдат намерени необходимите баланси, без непременно това да означава автоматично, че има предпоставка за повишаване на потребителските цени\", завърши той. ", "date": "2019.10.04", "title": "Димитър Маргаритов: „Новите мерки за екодизайн на домакинските уреди са в интерес и на крайните потребители“"}
{"url": "http://www.cross.bg/svetlina-sinya-ochite-1614669.html", "text": "/КРОСС/ Умора на очите, прекомерна бдителност, замъглено зрение, главоболие - само някои от физическите симптоми, които изпитваме, когато прекарваме дълго време пред екран. Хората, които работят в офис, постоянно гледат към някакъв вид дисплей: използват монитора и телефона през деня, а таблета или телевизора с часове вечер. Но какво можем да направим, за да противодействаме на вредните ефекти на синята светлина?Така наречената високоенергична вредна виолетова светлина преминава през очите ни почти нефилтрирана и достига до ретината. Синята светлина, излъчвана от нашата електроника и светодиодни източници на светлина, може да бъде свързана с редица здравословни проблеми: може да причини проблеми с концентрацията, умора и главоболие, но в дългосрочен план също може да разстрои цялостния ни биоритъм. Затова си струва да обърнем внимание на това как използваме нашите устройства и да предприемем предпазни мерки.Мобилен телефонСинята светлина понижава нивото на мелатонин, хормон, който е отговорен за чувството на сън, така че трябва да оставите смартфона си 1-2 часа преди лягане, за да имате спокоен сън. Много мобилни телефони имат функция за филтриране на синя светлина, която обикновено се намира в настройките на дисплея като нощна смяна или комфортен изглед. Ако не намерите такава опция, можете да изтеглите приложение, специално създадено за тази цел, като Twilight.ТаблетПодобно на мобилните телефони, повечето таблети се предлагат с режим за нощна смяна и можете да изтеглите безплатни приложения и за тях, но ако искате да сте сигурни, поставете филм с филтър за синя светлина върху екрана. За очите ви е по-добре, ако използвате таблета под светлината на лампа за четене, а не в пълна тъмнина.МониторДокато мобилните телефони, таблетите и телевизорите обикновено се използват с по-кратки или по-дълги прекъсвания, към монитора гледаме непрекъснато и отблизо в продължение на дълги часове. Затова е важно да регулирате яркостта и контраста правилно, тъй като екранът, който е твърде тъмен, може да бъде също толкова уморителен за окото, колкото и твърде много светлина. Безплатни приложения за филтриране със синя светлина като f.lux вече са достъпни за компютри и лаптопи. Филтриращият филм не е добър избор в този случай, тъй като понякога може да е важно да видите оригиналните цветове при работа. Ако прекарвате много време пред монитор, най-добрият избор може да бъде чифт очила със сини филтърни лещи - тези видове се предлагат в повечето магазини за оптика.ТелевизориПри телевизорите най-важният фактор е способността на дисплея да произвежда остри и висококачествени картини, както и колко синя светлина излъчва. OLED панелите на LG, например, спечелиха рейтинга на „приятен за окото дисплей\" след строги тестове, тъй като те излъчват около половината синя светлина от сравнимите LCD телевизори. ", "date": "2019.10.04", "title": "Как да се предпазим от вредните ефекти на синята светлина"}
{"url": "http://www.cross.bg/direktor-komisar-rdgp-1614671.html", "text": "/КРОСС/ Старши комисар Радослав Сотиров - досегашен директор на РДГП - Драгоман е новия областен директор на ОДМВР - Бургас. Той бе представен днес пред ръководството на крайморската дирекция от главният секретар на МВР - главен комисар Ивайло Иванов, съобщиха от пресцентъра на МВР.Досегашният директор на ОДМВР - Бургас старши комисар Калоян Калоянов е преназначен на друга длъжност в системата на МВР. Старши комисар Калоянов благодари за усилията, положените до момента от служителите на ОДМВР - Бургас, като изрази надеждата си, че постигнатите резултати в една от най-тежките и динамично променящи се областни дирекции, ще бъдат надградени с нови идеи и подход. Старши комисар Радослав Сотиров е роден на 2 март 1975 год. Завършил е специалност „Право\" в Югозападния университет „Неофит Рилски\" - Благоевград, а на работа в системата на МВР е от 1995 год., като последователно е преминал през различни длъжности в Районно управление - Перник, зам. директор на РДГП - Смолян, зам. директор на СДВР, директор на РДГП Елхово и директор на РДГП Драгоман.", "date": "2019.10.04", "title": "Нов областен директор на ОДМВР-Бургас"}
{"url": "http://www.cross.bg/prokyror-trite-inspektori-1614670.html", "text": "/КРОСС/ Трима инспектори от ДАИ-Пловдив са задържани за 72 часа, срещу тях са повдигнати обвинения за получаване на подкупи чрез изнудвания на три транспортни фирми. Това съобщи на брифинг окръжният прокурор Румен Попов, цитиран от „24 часа\".По думите му, единият от служителите на Автомобилната администрация имал 12 недвижими имота - повечето, от които в новостроящи се кооперации. Някои били на името на баща му. В ролята на брокер била съпругата му, без да има право на такава дейност.Разследващите са установили, че едно от трите рекетирани дружества е собственост на холандски гражданин. Тази фирма е оперирала с 300 камиона. От нея един от инспекторите прибрал 10 000 лева.Другите две транспортни компании също са дали пари на инспекторите, за да си спестят актове.Установено е, че едно от дружествата е броило 1000 лева на тримата инспектори, които си ги разделили, а третата фирма - 300 лева.\"Това е бизнес мазохизъм от страна на трите компании. Предпочели са да бъдат изнудвани и да плащат\", посочи окръжният прокурор. Той поясни, че временно изпълняващият длъжността шеф на ДАИ-Пловдив Анна Генова е освободена от ареста, тъй като не са събрани доказателства тримата корумпирани инспектори да са се отчитали на нея, както самите те твърдели.Наблюдаващият прокурор Георги Гешев добави, че схемата за изнудване е действала поне от 2 години по отношение на десетки дружества, но единствено трите компании съдействат на разследващите. ", "date": "2019.10.04", "title": "Разкриха подробности за задържаните при спецакцията в ДАИ-Пловдив"}
{"url": "http://www.cross.bg/lechenie-zrenieto-ochna-1614673.html", "text": "/КРОСС/ В чест на 150-годишнината на БАН и по повод на Световния ден на зрението на 8 октомври Отделението за медицински науки при БAH организира Конференция „Превенция и лечение на застрашаващи зрението заболявания\", съобщиха от пресцентъра на БАН. Конференцията ще се проведе в  зала „Проф. Марин Дринов\" в централната сграда на Българска академия на науките от 15:00 часа.Съорганизатори на събитието са Международна очна фондация „Зрение за всички\", Пациентска организация „Глаукома\" и Специализираната очна болница за активно лечение „Акад. К. Пашев\".", "date": "2019.10.04", "title": "БAH организира Конференция „Превенция и лечение на застрашаващи зрението заболявания“"}
{"url": "http://www.cross.bg/novi-neobhodimi-vragove-1614675.html", "text": "/КРОСС/ Всички управници по един или друг начин са се учили и се учат, а навярно и ще продължават да се учат от йезуитите. И основна тяхна максима продължава да бъде знаменитата, отблъскваща по своя цинизъм, но очевидно ефективна реплика на опортюнистите от йезуитския орден: „Целта оправдава средствата\".Защо не са нужни приятели на властта? Защото те искат услуги, създават взаимни задължения и обвързаности; с две думи - приятелите отслабват силата на властимащите. По интересен е въпросът защо са необходими врагове, на кого са необходими и въобще за какво по-конкретно става дума.Враговете са необходими, за да оправдава политическата класа своите действия, особено когато става дума за различни форми на насилие или други непопулярни мерки. Враговете са необходими, за да се раздели обществото, за да бъде то обезсилено, манипулирано, по-лесно управлявано. Хитрите управници винаги намират формулата за това. Преди Десети ноември управляващата БКП още от самото начало на своята власт настрои българското общество срещу бившите елити - политици, офицери, интелигенция, предприемачи и техните близки и поддръжници. Така тя постигна две основни цели. От една страна се разправи по най-жесток начин със стария елит и ограби неговите авоари, скъпоценности, фабрики и имоти, а от друга страна, създаде огромна маса уплашени и алчни опортюнисти, амбициозни и безскрупулни привърженици на новата власт, жадни за власт и облаги.По времето на Тодор Живков, по тази линия на враждебност бяха изправени работницитесрещу селяните, за да бъдат заграбени земите на последните и създадени социалистическите ТКЗСта. В последствие така наречената „класова борба\" изискваше нови и нови врагове ипротивопоставяния - работници срещу интелигенция, формални срещу неформални групи и други.След  Десети ноември, по време на така наречения Преход, ситуацията в голяма степен се повтаря. Комунистите бяха обявени за враг номер 1, обществото се раздели на комунисти и антикомунисти, като и до днес управляващите с всички средства подхранват това противопоставяне. Спомняте си, веднага след Десети ноември на места се стигаше и до физически саморазправи.Днес ситуацията изглежда по-спокойна, но двете групи са последователни в своята враждебност. Любопитното е, че комунист номер 1 на държавата, премиерът Бойко Борисов, е един от хората, които особено активно използват антикомунистическата риторика.По време на продоволствената криза, в началото на 90-те, беше направен опит за настройване на работниците срещу селяните, който продължи за кратко. Днес това вече е невъзможно, защото селяни почти не останаха, а и магазините са пълни/друг е въпросът че хората нямат пари, но това важи и за работниците, и за селяните/.С овладяването на властта от олигархията и мафиотизирането на държавата се оформиха нови линии на враждебност.  Русофили срещу рософоби, соросоиди срещу националисти и прочие.В последните месеци и дори години особено активно текат различни форми на противопоставяне по повод овладяването на съдебната система от статуквото и в случая конкретно избора на Иван Гешев за главен прокурор. Настройват се един срещу друг както гражданите, така и магистратите. Да не забравим, че основен катализатор на публичността в тези действия играят голяма част от жълтокафявите медии, кукловодите са едни и същи.За да съществува и процъфтява, властта ще изобретява нови и нови врагове. За да живеем нормално, ние трябва да се противопоставим. Как?", "date": "2019.10.04", "title": "За да управляваш, ти трябват врагове, не приятели"}
{"url": "http://www.cross.bg/horata-yvrezhdaniya-manolova-1614672.html", "text": "/КРОСС/ „Длъжни сме да уважим достойнството на хората с увреждания. Длъжни сме, абсурдно е в Бюрото за социални услуги в район „Подуяне\", например, да няма достъпна среда за хората с опорно-двигателни затруднения, за да стигнат до гишето и да бъдат обслужени.\"Това заяви гражданският кандидат за кмет на София Мая Манолова при срещата си с майки на деца с увреждания от „Системата ни убива\". Те показаха нагледно, че не могат да достигнат до гишето на социалниите работници от Дирекцията за социално подпомагане в кв. „Хаджи Димитър\", ул. „Васил Петлешков\" №41.„Това не е единичен случай, подобна е ситуацията почти навсякъде. Абсурдно е, едното крило на вратата да бъде застопорено, така че дори родителят да пренесе детето си на ръце, да не може да мине през нея с количката\", каза тя и допълни - „Правя изричната уговорка, служителите не са виновни, служителите в социалните служби са наистина хора, които си вършат работата максимално добре и въпреки системата.\"„За съжаление бюрокрацията е победила добрата идея. При мен идваха хора, които казваха, че ги размотават - подават документи, връщат ги, пак подават документи, но ги разтъкават с няколко месеца\", разясни Манолова. „Виновно е бездушното отношение и пълно неглижиране на проблемите от Столичната община. Това ще се промени\", категорично заключи тя. ", "date": "2019.10.04", "title": "Мая Манолова: Длъжни сме да уважим достойнството на хората с увреждания"}
{"url": "http://www.cross.bg/tzvetkov-sofiya-nyama-1614674.html", "text": "/КРОСС/ Изборът пред нашите съграждани е ясен. Той не е толкова ляво - дясно, а дали им харесва как се развива града. Темповете, с които се развива. Посоката, в която се развива и дали искат да получат още от същото.Вторият вариант е да предпочетат промяната. Това каза Борис Цветков, кандидат от БСП за кмет на район „Искър\" и за общински съветник, в ефира на ТВ Европа. Той обясни, че много преди социалистическия период на развитие на София, е приет план, който гарантира компенсиране на това, че София е в котловина и се получава повече запрашеност и мъгливост. Ето защо са предвидени три големи клина, през които да влиза чист въздух от Витоша ида става естествена вентилация на въздуха в София. Според Цветков през последните 25 - 30 години, с поредица бездарни и дори престъпни решения на управляващите Столична община, това е опорочено.\"Има хубави кооперации в нови квартали. Те, обаче напрактика, са едни скъпи гета. Няма улици, по които да се разминат спокойно две коли. Няма никакво озеленяване, велоалеи и тротоари. Няма детски градини, паркове, поликлиники. Дори градският транспорт трудно може да влезе в такива квартали\", каза Цветков и допълни, че не може човек, който е управлявал десет години града да каже: „Аз се разграничавам от главения архитект\" и да прехвърли на него цялата вина за свършеното и несвършеното.\"Паркът около езерото в „Дружба\" е емблематичен. Това е мястото, където се прави Богоявленския водосвет, както и една гражданска инициатива „Хоро край езерото\", посочи Цветков. Той обясни,че около него има реституирана частна собственост, която е отредена за озеленяване. Но кметът Фандъкова и нейният екип вече десета година не стартират и не завършат процедура по отчуждаване. „Ако бъда избран, незабавно ще започне отчуждаването на тези частни терени, които са отредени за озеленяване\", категоричен бе Борис Цветков. Така ще се предотврати строителството на пететажна сграда, която ще разцепи парка на две.Кандидатът за кмет на „Искър\" посочи, че при демографската криза, включително и в София, има 7164 деца без места в общинските детски ясли и градини. Според него е необяснимо, че при пълна подкрепа за всеки проект за изграждане на детски градини, този проблем още не е решен.  ", "date": "2019.10.04", "title": "Борис Цветков: Ще спасим парка около езерото в „Дружба“"}
{"url": "http://www.cross.bg/surbiya-rysiya-dachich-1614677.html", "text": "/КРОСС/ Ако през 1999 г. начело на Русия беше Владимир Путин и тя е била по-силна, нямаше да има агресия срещу Съюзна Република Югославия. Тогава съотношението на силите обаче е било такова, че той е нямало как да се противопостави. Днес Белград знае, че може да потърси помощ и това е много важно. Това заяви министърът на външните работи на Сърбия Ивица Дачич при откриването на научната конференция „Сръбско-руски отношения в епохата на големите политически промени ( края на XVIII век - края на XX век), пише белградският ежедневник „Вечерне новости\", цитиран от .Дачич каза, че сръбско-руските отношения в исторически план са на най-високо ниво и че се характеризират със сътрудничество във всички области. „За нас е много важна подкрепата в защитаването на суверенитета и интегритета на държавата, както и поддръжката за решаването на косовския въпрос чрез мирни и дипломатически средства\", обясни първият дипломат на Белград.Дачич припомни, че Сърбия и Русия имат вековни, твърдо установени и изключително приятелски отношения: Имаме развити и духовно близки отношения. Русия беше много важна в периода на възстановяване на сръбската държавност, а много сърби емигрираха в Русия по време на големите миграции и по-късно играха видна роля в тази страна\".Министърът благодари на съветските войници, участвали в освобождението на Сърбия и Югославия през 1944 и 1945 г., и каза, че е голяма чест за Сърбия да има руския премиер Дмитрий Медведев за гост на 75-годишнината от освобождението на Белград във Втората световна война.Дачич също предупреди, че в света се прави ревизия на историята с цел изравняване на фашизма и Съветския съюз по идеологически и политически причини. „Отричат се жертвите, дадени от тогавашния СССР, както и жертвите, които даде тогавашна Югославия\", отбеляза той.Академик Михайло Войводич отбеляза, че руско-сръбските отношения са били важни за Русия още в далечното минало заради стратегическото значение на Балканите, а за сърбите, защото са искали да се освободят от турците. „Централноевропейските сили се противопоставиха на това, така че те подкрепиха създаването на Албания през 1913 г., за да не излезе Сърбия на Адриатическо море и по този начин косвено да отведе Русия в Средиземно море\", обясни Войводич. ", "date": "2019.10.04", "title": "Дачич: Ако Путин беше президент, НАТО нямаше да бомбардира Сърбия"}
{"url": "http://www.cross.bg/bulgariya-svoyata-stara-1614657.html", "text": "/КРОСС/ Почина Теньо Динев, единият от работниците, пострадал при трудовата злополука на територията на ТЕЦ „ЕЙ И ЕС Гълъбово\", предаде БГНЕС.От централата съобщиха, че ръководството на „ЕЙ И ЕС България\" изказва своите най-искрени съболезнования на близките на починалия ни колега и изразява своята готовност да продължи да им оказва пълна подкрепа в този толкова тежък момент. Състоянието на служителя от фирмата изпълнител постепенно се подобрява и той вече е преместен от Реанимация в болнично отделение. Ръководството на „ЕЙ И ЕС България\" би искало да изкаже и своята благодарност на медицинските екипи от УМБАЛ „Стоян Киркович\" в град Стара Загора за положените грижи за пострадалите ни колеги.При авария в ТЕЦ-а пострадаха двама работници, които бяха настанени в болницата в Стара Загора. Работниците бяха обгазени и паднали в шахта, която са почиствали. При слизането на един от мъжете му прилошало. На втория, който се опитал да го извади, също му станало лошо. ", "date": "2019.10.04", "title": "Почина единият от работниците, пострадал при злополуката в ТЕЦ „ЕЙ И ЕС Гълъбово”"}
{"url": "http://www.cross.bg/trima-ykraiina-katzane-1614660.html", "text": "/КРОСС/ Трима души загинаха и още трима бяха ранени в украинската Лвовска област при аварийно кацане на транспортен самолет Ан-12. Това съобщи Държавната служба по извънредните ситуации на Украйна, информира ТАСС.По последни данни \"на борда е имало 8 души - седемчленен екипаж и един придружител на товара. При катастрофата трима са загинали на място, трима са пострадали, а съдбата на другите двама остава неизвестна\", се казва в съобщението.Ан-12 на компанията \"Украина Аероалианс\", изпълнявал чартърен полет от испанския град Виго до Лвов в Украйна, извърши аварийно кацане тази сутрин в с. Соколники, Лвовска област. Машината не успя да стигне до пистата и се приземи на близо километър и половина от нея поради недостиг на гориво, уточни украинското министерство на инфраструктурата.На местопроизшествието няма пожар, спасителните работи продължават. Спасителите вече измъкнаха от отломките пострадал член на екипажа, който получава медицинска помощ, допълва ТАСС. ", "date": "2019.10.04", "title": "Трима души загинаха при аварийно кацане на самолет в Украйна"}
{"url": "http://www.cross.bg/rechta-pytin-tynberg-1614659.html", "text": "/КРОСС/ Путин коментира речта на Грета Тунберг в ООН. Използването на деца и юноши дори за постигане на благородни цели е недопустимо, заяви президентът на Русия Владимир Путин, коментирайки речта на Грета Тунберг в ООН., заяви Путин.Президентът отбеляза, че когато младите хора обръщат внимание на екологичните проблеми, това е правилно.„Но когато деца и юноши се използват от някого в свой интерес, това е достойно единствено на осъждане\", допълни той. \n\t\t\t\t\t", "date": "2019.10.04", "title": "Путин за речта на Грета Тунберг: Може би ще ви разочаровам, но не споделям общия възторг от речта й"}
{"url": "http://www.cross.bg/georgiev-horata-delyan-1614661.html", "text": "/КРОСС/ Хората от \"Изгрев\" са докарани до ръба на отчаянието от строежите, унищожаването на зелени площи и липсата на детски градини. Това каза кандидатът на БСП за кмет на района д-р Делян Георгиев в ефира на БНТ.\"В„Изгрев\" има бум на строителството, презастроява се, уплътняват се междублоковите пространства. Това е изнервило до краен предел местните хора. Знам го, защото съм един от тях, живея в „Дианабад\", каза Георгиев и допълни, че хората са страшно разочаровани от липсата на плановост при строителство, от липсата на стратегия.Той изтъкна, че не е правилна градоустройствената политика да се строи без да се мисли за инфраструктурата. Да се правят жилищни кооперации,а да не се правят детски градини и училища. \"Аз и екипът,с който работя, считаме за целесъобразно да бъде иницииран мораториум върху жилищното строителство в района. Тъй като капацитетът отдавна е стигнал своя предел\", заяви Делян Георгиев.Кандидатът за кмет на „Изгрев\" сподели две от идеите си, които би искал да реализира при успех на изборите - нова детска градина и да се изгради детското звено към 15-та поликлиника, тъй като би било добре педиатрите, които обслужват децата, да бъдат изведени в отделно крило на сградата. Той посочи, че на територията на „Изгрев\"има два големи парка. „За съжаление Ловният парк в момента представлява една занемарена гора. Много е силно да го наречем парк\", категоричен бе Георгиев и допълни: \"Част от Борисовата градина е на наша територия и считам, че всички райони, които имат граница с Борисовата градина, би следвало да действат много по-корпоративно. Това е един емблематичен парк в София. Трябва да се разсъждава цялостно. Трябва да се разсъждава на градско ниво и всички ние заедно да работим за Борисовата градина,за да бъде тя такава, каквато бихме искали да е\", убеден е кандидатът за кмет на „Изгрев\".Според него голям проблем за хората, свързан с тежкия трафик и задръстванията, е че от кварталите „Дианабад\" и „Изгрев\"има само по един - два изхода към централните булеварди. Делян Георгиев сподели, че е подкрепен от почти цялата левица в район \"Изгрев\"- АБВ, Георги Кадиев, партия МИР. Според него това, на което може да разчита в предизборната надпревара, е ясната програма и разпознаваемостта, която има сред хората от района. ", "date": "2019.10.04", "title": "Делян Георгиев: Разчитам на ясна програма и разпознаваемост сред хората в „Изгрев“"}
{"url": "http://www.cross.bg/hristova-tryda-rabotodatelite-1614658.html", "text": "/КРОСС/ След зачестилите случаи на трудови злополуки в страната през последните дни, статистика на Главната инспекция по труда показва, че най-голям брой инциденти се случват в строителния сектор. Това съобщи за БНТ Дина Христова от инспекцията. По думите й това се обяснява с развитието на сектора и с наемането на все повече работници в него. От Инспекцията са започнали проверки по последните инциденти, които трябва да изяснят какви са причините за злополуките и кой носи отговорност за тях.Данните от НСИ за трудови злополуки показват намаление на трудовия травматизъм, което е резултат от проверките на Бюрото по труда и подобрените условия на труд от работодателите, заяви Дина Христова. Основният проблем при трудовите злополуки е въвеждането на правилата за безопасност на труда, които работодателите често разбират като административна тежест. Друг проблем е поднасянето на правилата, които често са неразбираеми за служителите. Най-често за спазване на Закона за безопасност на труда отговорност поема работодателя, заяви още Христова. Въпреки това обаче, ако работникът откаже да спазва наложените правила, работодателят има право да го отстрани от работното му място.Дина Христова каза, че работодателите влагат средства в подобряване на работната среда. Има условия, които им позволяват да получават помощ и от институциите, за да осигурят сигурност по време на работа. Христова заяви, че все още най-опасните работни места са строителните обекти. Тя обясни, че при трудова злополука в секторите с трудов травматизъм над средното ниво, където работодателите са задължени да застраховат служителите си, обезщетението е 90% от осигурителния доход за злополука, а при смъртен случай се изплаща 10 минимални работни заплати. ", "date": "2019.10.04", "title": "Според статистика на инспекцията по труда най-голям брой инциденти се случват в строителния сектор"}
{"url": "http://www.cross.bg/iphone-apple-model-1614662.html", "text": "/КРОСС/ iPhone е добър телефон, но много скъп и това отблъсква много потребители. В опит да увеличи потенциалните си клиенти, Apple подготвя нов модел на iPhone, който ще представи доста по-рано от обикновено - още през първото тримесечие на 2020 г.Microsoft се завръща при смартфонитеТова твърди анализаторът Минг-Чи Куо, който е известен със своите прогнози и сравнително точни източници за плановете на Apple. Куо казва, че Apple подготвя нов, по-евтин модел на iPhone с цел да привлече именно притежателите на по-стари устройства, съобщава 9to5mac.Целта на Apple е да продаде поне 30 млн. броя от новия модел още през 2020 г. Моделът вероятно ще се казва iPhone SE 2, като на практика ще е обновена версия на iPhone 8 от 2017 г.Apple иска да намери баланс между актуален хардуер, но и достъпна цена. Компанията все още продава оригиналния iPhone 8, но на доста по-ниска цена - около 450 долара.Какво трябва да знаем за новата iPadOSGoogle отговаря на Apple Arcade със своя услугаСпоред Куо новият модел ще замени именно това предложение на компанията. Обновеният iPhone SE2 вероятно ще има същия дизайн като iPhone 8, но с много по-новия процесор A13, както и с повече оперативна памет - 3GB. Това ще позволи на притежателите му да се възползват от новите възможности на iOS 13 и да разполагат с телефон с достатъчно мощен хардуер, който да е адекватен за модерните приложения и сайтове.Останалите характеристики на новия iPhone вероятно ще са по-скромни. Очаква се телефонът да има 4,7-инчов LCD дисплей, като вероятно ще се завърне и хардуерният Home бутон с Touch ID сензор за пръстов отпечатък. Най-вероятно няма да се предлага лицевото разпознаване на Face ID с идея цената на модела да може да е максимално ниска.Новият модел ще е съвместим и с технологии като добавена реалност и новата услуга за игри Apple Arcade. Именно затова Apple очаква голям интерес към устройството от потребители, които искат да използват тези услуги, но нямат нужда от всички премиум технологии и функции на по-скъпите модели на iPhone. Както винаги, Apple не е коментирала темата. ", "date": "2019.10.04", "title": "Следващият iPhone ще се появи през пролетта на 2020 г."}
{"url": "http://www.cross.bg/hora-radioto-slovoto-1614663.html", "text": "/КРОСС/- Още е твърде рано за окончателни резултати, но разследващите органи работят активно. Цялото ръководство съдействаме, за да стане ясна истината за така нареченото \"напрежение в радиото\". Очакваме Сметната палата и АДФИ да направи проверка, защото трябва да се изяснят причините за финансовото състояние на радиото. Все пак бившето ръководство е заложило сериозен дефицит, който е можело да бъде избегнат. Истината трябва да излезе и така да спре прикриването на неизгодните сделки с разветия флаг на \"Свободата на словото\".- Истината е важна, за да могат да бъдат обяснени редица действия на герои от днешния ден. Важно е също данъкоплатците да знаят за какво се харчат техните пари.Обвиненията за ограничаване на свободата на словото са несъстоятелни и това го знаят всички журналисти в радиото. На последната ми среща със Съвета за електронни медии те заявиха, че ще направят мониторинг на съдържанието на програмата, за да установят дали има цензура или нарушение на свободата на словото. Такава проверка обаче няма. Но всеки, който слуша програма \"Хоризонт\", може сам да се убеди, че от 13 септември насам, в ефир се подбират да звучат само мнения, които представят една вътрешна радиоборба срещу цензурата. Ако наистина имаше цензура, тези мнения нямаше да ги има в ефир. Този случай е поредното неопровержимо доказателство за силата на радиото и за това как могат да бъдат подведени хората и обществеността, а понякога и политици. Надяваме се все пак СЕМ да си изпълни решението и да направи такъв мониторинг, който обеща.- Моят работодател е СЕМ и в този смисъл регулаторът може да вземе всякакво решение, но аз наистина не съм извършил тези нарушения. Започвам да си мисля, че с поведението и решенията си СЕМ несъзнателно си противоречи и дори създава пречки за проверките, които извършват в момента компетентните органи. Те ме избраха, защото подкрепиха моята концепция за промени и реформи в радиото.Те се съгласиха, че трябва да има съгласие и равновесие в БНР, а сега сами отстъпват от предишното си мнение и се опитват да осуетят проверките на разследващите органи. Несъзнателно се предоставя шанс за групата хора, които не искат да има реформа в БНР да продължат да се прикриват зад флага на Свободата на словото.- Предлагам Ви да спрем с манипулациите веднъж и завинаги. Ресорът на Великова не е бил сменян. Интересното е обаче защо тя не иска да има конкуренция в него. Никой не е \"венчан\" за ресора си. Дори Силвия Великова преди е отразявала работата на Президентството. Интересно е как при предишното ръководство на БНР бившият директор на програма \"Хоризонт\" Ивайло Савов и Даниела Късовска са променили ресорите на всички в програмата освен този на Силвия Великова. Тогава не е имало никакви протести. Сега само е сменен графика на водещите и \"Свободата на словото\" веднага е нарушена. Тогава на хората, които са били свалени от парламентарния ресор, им е предложено да работят за \"Нощен Хоризонт\".- Съмнявам се. Като парламентарни репортери сигурно са можели да се обадят, за да ги подкрепят, но не са го направили.Очевидно, сега се приемат аргументи само на хора, които викат силно и заглушават останалите, имат възможност чрез ефира да налагат своите тези и своята истина.- Запознат съм с декларацията. До вчера аз съм работил с тези хора, чиито имена са изписани под нея. След разговора ми с тях стана ясно, че част от тях не са подписвали тази декларация. Те научиха от мен, че я подкрепят. Други признаха, че са били притискани да се присъединят. Случаят с Декларацията е същия като с така наречената Редколегия на \"Хоризонт\". От нейната работа няма нито протокол, нито правилник за нейната работа. Нищо. Нещо повече - хората, които отидоха в СЕМ за пореден път, заблудиха не само регулатора, но и обществеността. Все пак СЕМ трябваше да ми даде възможност да представя и своята гледна точка към изложеното от Силвия Великова и Даниела Късовска. Трябва да поправим нарушената комуникация, защото налаганата цензура не е от новото ръководство на БНР и доказателствата за това са много.- Аз винаги съм бил против разделението в БНР. Нямах желание да съм поредния директор, който ще е причина за протести и контрапротести. В същото време аз никога не съм спирал и няма да спра колегите си да изразяват позицията си. С всички хора в радиото работя нормално, а дестабилизацията в БНР е цел на хора извън медията, чиито амбиции са да се прикрият нечисти сделки. Жалко е, че колегите са използвани.  ", "date": "2019.10.04", "title": "Светослав Костов, директор на БНР: Дестабилизацията в БНР е цел на хора извън медията"}
{"url": "http://www.cross.bg/oktomvri-anatoliii-samostoyatelna-1614665.html", "text": "/КРОСС/ На 4 октомври художникът и карикатурист Анатолий Станкулов ще открие самостоятелна изложба. В експозицията са включени пейзажи, живописни композиции по разказа на Йордан Радичков „Тенец\" и карикатури. Авторът е художник на вестник „Дума\" и е кандидат за общински съветник от „БСП за България\" в София.Събитието ще се състои от 18.00 часа, в сградата на Софийската филхармония (ул. „Георги Бенковски\" №1). Изложбата ще продължи до 24 октомври. ", "date": "2019.10.04", "title": "Анатолий Станкулов открива самостоятелна изложба"}
{"url": "http://www.cross.bg/lovech-radina-bankova-1614664.html", "text": "/КРОСС/ \"БСП е незаобиколим фактор, защото зад нея стоят хора, които гласуват с кауза\". Така се обърна зам.-председателят на БСП Кирил Добрев към кандидата за кмет на община Ловеч Радина Банкова и членовете на инициативния й комитет. Той беше гост на откриването на предизборната кампания в Ловеч, където левицата представи своите кандидати за кметове на населени места и общински съветници, съобщиха от пресцентъра на БСП. \"През последните четири години Ловеч потъва и е време да си го върнем. Имаше времена, в които градът беше пример за цяла България като начин и стил на управление\", подчерта Кирил Добрев. Пред препълнената зала заместник-председателят на БСП заяви категоричната си подкрепа за кандидата за кмет Радина Банкова и обясни, че няма нищо по-естествено от това една лява партия да търси съвместни действия с гражданите и различните форми на гражданско участие в обществения живот.\"Има нещо, което кардинално искаме да променим - моделът, който изградиха ГЕРБ. Те се вълнуват само от големи инфраструктурни проекти и обществени поръчки, досещате се защо. Да, строителство навсякъде трябва да има, но разумно и съобразено с реалните нужди на хората и най-вече качествено. Ние искаме да обърнем местната политика, по-скоро да я върнем към смисъла й - да е в услуга на гражданите и те да са центърът на всичко останало\",  каза пред присъстващите Добрев и добави, че Радина Банкова, заедно с общинските съветници на БСП могат да дадат нова перспектива. \"Скъпи съграждани, благодаря ви, че сте тук, защото обичате Ловеч и неговата съдба ви вълнува\", каза кандидатът за кмет Радина Банкова. Тя добави, че  заедно със своите съмишленици иска по-добро бъдеще за Ловеч. \"Заедно с вас можем да го направим. Приех да се кандидатирам за кмет, защото Ловеч ми е дал много и според мен сега е моментът с помощта на всичко, което съм научила и постигнала в живота си дотук, да направя нещо добро за него и за хората, които живеят тук\", заяви Радина Банкова. Тя добави, че иска Ловеч да е привлекателен и разпознаваем, хората в него да се усмихват, а селата да не изглеждат като кадри от следвоенен филм. \"Искам да ви дам надежда и добре съм се подготвила за това - на срещите в кварталите и по селата ще чуете идеите ми за успешното управление на общината. Вярвам, че Ловеч е готов да започне своето ново възраждане и затова ми е необходима вашата подкрепа. Затова съм тук, пред вас, и знам, че това може да се случи\", заключи Радина Банкова  \"Заставам пред вас с вълнение и предчувствие, че това ще са изборите на БСП и тя ще се върне в местната власт в Ловеч\", заяви народният представител Александър Симов. Той коментира, че през последните четири години управляващите в Ловеч са изсмукали ресурсите на града, няма никакви инвестиции, използвани са средства само от Европейските програми. \"Един нов кмет в лицето на Радина Банкова заедно с добре подбран екип може да наложи началото на промяната в общинската администрация. България се нуждае от енергията на своите граждани, за да може нещата да се променят към добро\", каза още Александър Симов.  Доротея Цанкова, водач на листата от кандидати за общински съветници, представи останалите 31-а кандидатури - както членове на партията и представители от гражданската квота. Сред тях са двама лекари, икономисти, инженери, компютърен специалист, както и 21 - годишен студент по право. \"Радина Банкова е нашият кмет, който има нужда от нашата подкрепа, за да постигнем всички идеи, които имаме за бъдещето на града, заяви Доротея Цанкова.  Председателят на инициативния комитет, предложил кандидатурата на Радина Банкова за кмет на община Ловеч, Николай Стоянов заяви, че тя има характер, дух, мечти и е от хората, които могат да се справят с много и различни проблеми. \"Радина Банкова е много добре подготвена, има много контакти у нас и в чужбина. Човек на света е, знае четири езика, но милее за родния си град Ловеч и, сигурен съм, ще направи всичко по силите си като кмет, за да просперира градът ни\", завърши Стоянов.", "date": "2019.10.04", "title": "Кирил Добрев в Ловеч : БСП е незаобиколим фактор, защото за нея гласуват хора с кауза"}
{"url": "http://www.cross.bg/suvet-zdraveopazvaneto-ministerski-1614666.html", "text": "/КРОСС/ Ще говоря по една изключително важната тема. Чухме министърът на здравеопазването да произнася следните неща - „ще анализираме ситуацията\",  „всички са доволни от тази крачка за увеличаване на заплатите\" и „не виждам напрежение\".Сами разбирате, че нито едно от тези изречения не отговаря на действителността ситуация в страната. Затова аз ще започна с факти и мисля, че не г-н Ананиев е човекът, който трябва да е тук. Първо, има постановление на Министерски съвет  10 април 2019 , в което е решено 50 млн.  лева да бъдат отпуснати от бюджета на Министерството на здравеопазването, а не от този на Здравната каса. Има второ постановление от 9 май, 2019 година, в което тези 50 милиона стават 6. Това е официален документ на Министерски съвет. Оттогава досега поне 7 пъти по различни поводи Бойко Борисов заявява: „Дадохме 50 милиона\", знаейки, че всъщност са дали 6, защото това е решение на Министерски съвет. Последното изказване на Бойко Борисов е от 12 септември 2019 година. Той казва така: „Ние сме ги пратили тези пари\". Ние влагаме милиарди в инвестиции. Вчера съм се карал на Ананиев къде са 50-те милиона, които дадохме.Всъщност, те не са 50 милиона, а са 86. Той да се оправдава.\"Нито са 50, нито 86, а са 6, както виждате от документи.Министър Ананиев прехвърли отговорността на Здравната каса.Само че членове на Надзорния съвет на Здравната каса отрекоха този въпрос да е решаван при тях. Още повече -  публикуваха протокол от заседанието на Здравната каса, в който се вижда, че такава тема изобщо не е обсъдена там. Отделен въпрос е, че Бюджетът на Министерството на здравеопазването и този на Здравната каса са две различни неща, две институции. Свидетели сме на редица от лъжи - от премиер, през министър, и накрая се вижда в какво състояние са нещата.Ние се срещнахме  с медицинските сестри по тяхно искане и от тяхно име задавам следния въпрос:  „Г-н Борисов, защо излъгахте медицинските сестри и българските граждани?\" Решението не е Министреството на здравеопазването, а на Министерски съвет. Доколкото знам, все още сте министър-председател и ръководите този Министерски съвет. Този път няма как да се скриете зад някой „главанак\", който Ви организира преврат. Отговорността е лична и Ваша.Уважаеми здравни работници, вие искате основно три неща. Закон за съсловните организации - „БСП  за България\" го внесе на 11 септември, сега сме 4 октомври.  Близо един месец вашият и наш закон не е гледан още. Направете си извода за политиката на управляващото мнозинство към вас и към здравеопазването. искате болнинците да не са търговски дружества. Няколко пъти от \"БСП за България\" правим такова предложение, няколко пъти то е отхвърлено. Разбира се, ще продължим да го правим. искате увеличение на заплатите на две минимални. Ще го внесем в новия Бюджет за 2020 година. Тук считаме, че този въпрос с възнагражденията не трябва да бъде решаван на парче във всеки следващ бюджет.Тук трябва да има държавна политика. И не споделяме виждането, че това може да става чрез методики, които прехвърлят отговорността на болниците и на директорите - всеки директор да си определя заплатите. Нашата политика, която предлагаме, и ще продължим - това да бъде държавна политика - чрез наредба да се определи базова заплата за всички здравни работници, независимо в какви болници работят. Върху тази базова заплата да се начислява вече допълнителните - от клинични пътеки, печалби и т.н. ", "date": "2019.10.04", "title": "Корнелия Нинова: Г-н Борисов, защо излъгахте медицинските сестри?"}
{"url": "http://www.cross.bg/prokyror-aktove-sistemni-1614647.html", "text": "/КРОСС/ Председателят на Върховния касационен съд Лозан Панов в писмо до Сотир Цацаров поиска доказателства, че кандидатът за главен прокурор работи качествено, а прокурорските актове, които е изготвил, отразяват задълбочени и системни познания в областта на наказателното право и процес. Тиражираната изключителна оценка на способностите на кандидата неминуемо означава, че прокурорските актове, които е изготвил, отразяват задълбочени и системни познания в областта на наказателното право и процес\", пише Лозанов. „За речника не мога да коментирам нищо. Не съм запознат с това писмо. Не се притеснявам от работата си, оценката за работата на един прокурор я дава съда. След като имам над 233- ма осъдени лица, значи съдът ми е дал отлична оценка. С това, че по обвинителните ми актове са осъдени лица\", заяви Иван Гешев.", "date": "2019.10.04", "title": "Разнобой между съдия №1 и кандидатът за главен прокурор Иван Гешев "}
{"url": "http://www.cross.bg/ananiev-kiril-ministur-1614687.html", "text": "/КРОСС/ Здравният министър Кирил Ананиев отправи официална покана за среща към жителите на ж. к. „Младост\", които протестират срещу временното преместване на метадоновата програма на територията на УМБАЛ „Света Анна\" - София, съобщиха от пресцентъра на здравното министерство.От Народното събрание чрез медиите министър Ананиев се обърна към живущите в района, като ги призова да излъчат свои представители, с които екипът на МЗ да проведе разговори в рамките на идната седмица.За пореден път Кирил Ананиев подчерта, че преместването на метадоновата програма е временна мярка до намирането на най-подходящото за програмата място.Припомняме, че с цел осигуряване спокойствието на живеещите в района, Министерство на здравеопазването е осигурило жива охрана и 24-часово видеонаблюдение. По същата причина е затворен и входът на университетската болница откъм бл. 18 на жилищния квартал. ", "date": "2019.10.04", "title": "Здравният министър Кирил Ананиев отправи официална покана за среща към жителите на ж. к. „Младост“"}
{"url": "http://www.cross.bg/razgrad-ninova-izbori-1614706.html", "text": "/КРОСС/ Председателят на БСП Корнелия Нинова се срещна с обществеността в Разград, за да подкрепи кандидата за кмет на левицата Денчо Бояджиев и листата за общински съветници.\"Тук ми е лесно, защото Денчо вече е бил кмет и всички го познавате - кадърен, професионалист и отдаден на жителите на Разград\", заяви Нинова.По думите й листата за общински съветници е уникално съчетание на опитни и млади хора, всички от които със сериозни професии, реализирали се.\"Радвам се, че тук имаме толкова много инженери, лекари, учители, икономисти - всичко, от което се нуждае Разград, за да просперира\", каза още лидерът на БСП.Тя представи основните социални политики, на които залага левицата в платформата си за местни избори - безплатни детски градини, общински жилища за млади семейства, социални услуги за възрастните хора, подпомагане на семейства с репродуктивни проблеми, достъпно и адекватно здравеопазване по места.\"Общинските и държавни болници са гръбнакът на системата, а са оставени на произвола на съдбата. Днес цял ден търсим обещаните от ГЕРБ 50 милиона лева за медицински сестри, които изведнъж се оказаха само 6 милиона. Обещаха ги през май, когато назряваха протести и идваха европейски избори. Днес ситуацията е същата - отново избори и отново празни обещания. Парите ги няма - нито в болницата в Разград, нито в болниците от областта\", каза още Нинова.По думите й решението е държавата да поеме дълговете на общинските болници и да осигури нормално заплащане на медицинските работници.\"Ще чуете много обещания, но бъдете внимателни в избора си, от вас зависи успехът на Разград. Радвам се да видя партията тук единна, сплотена и пълна с енергия\", завърши Нинова. ", "date": "2019.10.04", "title": " Корнелия Нинова: И медицинските сестри в Разград са излъгани. Обещаните от ГЕРБ милиони ги няма"}
{"url": "http://www.cross.bg/obshtnost-avstriya-bulgariya-1614640.html", "text": "/КРОСС/ \"Поколения българи изграждат доброто име и авторитет на националната ни общност в Австрия и прави чест на всеки от вас, посветил живота и кариерата си за поддържане на духовната връзка с родината и за популяризирането на българската култура и традиции в австрийското общество\". Това заяви президентът Румен Радев, който заедно със съпругата си Десислава Радева, се срещна на 3 октомвир в българското посолство с наши сънародници, които живеят, работят и учат във Виена. С тази среща започна и официалното посещение на българския държавен глава в Република Австрия по покана на австрийския федерален президент Александър Ван дер Белен.Президентът Радев изрази признателност към представителите на българската общност в Австрия, че не забравят корените си и за съхраненото национално самосъзнание и чувство за общност. Около 30 000 наши сънародници живеят в Австрия, сред които дейци на културата, изкуството, науката, наследници на българите-градинари и на „старата\" емигрантска общност, както и много студенти. Българската общност има 19 изградени организации и дружества с културен, образователен и религиозен характер и държавният глава открои успеха на сънародниците ни, които със своята сплотеност и инициативност създават благоприятни условия за изучаването и съхраняването на българския език.Държавният глава запозна сънародниците ни във Виена с идеята си за въвеждане на индивидуална конституционна жалба в България, което по думите му ще допринесе за необратимостта на демократичните процеси у нас. „Австрия е родината на конституционния съд и мисля, че реализирането на тази идея е важно за създаването на по-организирано и силно гражданско общество и в България\", подчерта още Румен Радев.Държавният глава призова българската общност в Австрия да продължи да бъде със своите енергия и идеи неразделна част от обществения живот в България. По думите на президента голяма част от сънародниците ни вече трайно са се установили и живеят извън България и българите с двойно гражданство в Европейския съюз трябва да имат право да се кандидатират за народни представители и за президент, с каквото в момента не разполагат. Румен Радев добави, че българските институции трябва да се стремят да стимулират и приобщават българите зад граница към обществените процеси у нас.Държавният глава отличи с почетния знак на президента на България Карл Блеха - председател на Австрийско-българското дружество. Президентът подчерта, че Карл Блеха е голям приятел на страната ни и през последните 45 години има изключителен принос за популяризирането на културата, изкуството и успехите на България в Република Австрия, както и за развитието на двустранните отношения. ", "date": "2019.10.04", "title": "Президентът във Виена: Поколения българи изграждат доброто име и авторитет на националната ни общност в Австрия"}
{"url": "http://www.cross.bg/karakachanov-makedoniya-vmro-1614649.html", "text": "/КРОСС/ Позицията на България под условие за евентуалната ни подкрепа за македонското членство в ЕС е вече готова. Тя беше написана от лидера на ВМРО и силов вицепремиер Красимир Каракачанов и е изпратена на външната министърка Екатерина Захариева, информира за DarikNews.bg Каракачанов. Той вече е обсъдил документа с МВнР. \"Оказа се, че моите виждания и тези на външното ни министерство, са на 99% еднакви\", заяви Каракачанов.Вицепремиерът поясни, че се надява идната сряда на заседанието на правителството позицията ни за Македония да бъде гласувана от министрите. Той не пожела да разкрие подробности какво пише в документа, който бе обсъден в понеделник при президента с участието на премиера, представители на парламента, министрите Каракачанов и Захариева, както и съпредседателя от наша страна в българо-македонската комисия, проф. Ангел Димитров.Именно на тази консултативна среща бе постигнато единомислие от страна на институциите и бе решено, че България ще изготви национална позиция, според която нашата подкрепа няма да е безусловна и членството на Република Северна Македония няма да бъде за сметка на историческата истина. Подкрепата ни за това македонците да се сдобият с европейски лични карти ще е обвързана с конкретни стъпки, а сроковете и етапите ще зависят от тяхното изпълнение, стана ясно от думите на вицепремиера.Каракачанов коментира и гафа на културното министерство, което пусна обява, с която търси шеф на Културно-информационния ни център в Скопие, който да има диплома и да владее езика на страната-домакин, тоест Северна Македония.\"Там трябва да се напише - \"и да владее добре книжовен български език\". За Македония това е достатъчно\", коментира лидерът на ВМРО. \"Банов е човек, който е наясно с тематиката и едва ли грешката е персонално негова.Най-вероятно чиновниците в министерството са допуснали тази грешка\", коментира лидерът на ВМРО Красимир Каракачанов. Той предположи, че изискванията, заложени за Франция, Германия, Русия са ги взели едно към едно и за Македония. ", "date": "2019.10.04", "title": "Каракачанов готов с позицията за Македония, кабинетът я гласува в сряда"}
{"url": "http://www.cross.bg/raiioni-bulgariya-valezhi-1614650.html", "text": "/КРОСС/ Министерството на вътрешните работи предприема превантивни действия във връзка с очакваната динамична метеорологична прогноза, съобщиха от пресцентъра на МВР. От НИМХ-МОН за 4.10.2019 г. е обявен жълт код за валежи от дъжд, след обяд на места с гръмотевици. Количества до 20-30 л/кв.м, на места до 40 л/кв.м. за областите: София, София-област, Благоевград, Пловдив, Пазарджик, Перник, Кюстендил, Разград, Силистра, Стара Загора, Габрово, Ловеч, Плевен, Велико Търново, Русе, Смолян и Търговище.В други осем области Добрич, Варна, Шумен, Бургас, Сливен, Хасково, Ямбол и Кърджали е обявен оранжев код за интензивни валежи от дъжд! Сумарни количества валеж до 40-50 л/кв.м, на отделни места и повече.От ГД „Пожарна безопасност и защита на населението\" са изпратени писма до областните управители на посочените области и директорите на дирекциите  към ГДПБЗН с информация за предстоящите сериозни метеорологични промени и очаквани валежи и указания за информиране на изпълнителната и местната власт. На териториалните структури на ГДПБЗН е разпоредено  стриктно следене на обстановката и повишаване при необходимост на готовността при възникване на извънредни ситуации или за въвеждане на плановете за действия при наводнение.Според прогнозата на НИМХ-МОН за следващото денонощие през страната ще премине добре изразен студен атмосферен фронт. От запад на изток ще има интензивни краткотрайни валежи от дъжд. През предстоящата нощ по-значителни ще са количествата в планинските райони и по високите полета на Западна България, а през деня - в централните райони. На места в Югоизточна България валежите ще са придружени с гръмотевични бури, има условия за градушки. След обяд от северозапад валежите ще започнат да спират и облачността да се разкъсва. В Дунавската равнина ще духа умерен, временно силен вятър, който постепенно ще отслабва. В Източна България вятърът ще се ориентира от север-североизток и ще е умерен. Ще продължи да нахлува студен въздух. Минималните температури в по-голямата част от страната ще са между 7° и 12°, в източните райони: 10°-15° . Максималните температури също ще са в широк интервал: от 11°-16° в Западна България до 23°-25° в югоизточните райони. През нощта срещу събота, с изключение на северозападните райони, валежите ще продължат, по-интензивни ще са в Източна България. ", "date": "2019.10.04", "title": "МВР предприема превантивни действия във връзка с очакваната динамична метеорологична прогноза"}
{"url": "http://www.cross.bg/brekzit-parlament-evropeiiskiyat-1614651.html", "text": "/КРОСС/ Европейският парламент ще отхвърли предложенията за промени на споразумението за Брекзит в настоящата им форма, представени от премиера Борис Джонсън, предупредиха представители на институцията.„Предложенията в последната минута на британското правителство, направени на 2 октомври, в настоящата им форма не дават база за споразумение, с което Европейският парламент да се съгласи\", заяви главният преговарящ за Брекзит от страна на Европарламента Ги Верхофстад.Европейският парламент трябва да даде одобрението си за всяка една промяна в споразумението за Брекзит. /БГНЕС ", "date": "2019.10.04", "title": "Европарламентът не е съгласен с новите предложения за Брекзит"}
{"url": "http://www.cross.bg/lydogoretz-ferentzvarosh-minyta-1614652.html", "text": "/КРОСС/ Лудогорец изигра чудесен мач и срази Ференцварош с 3:0 като гост в Будапеща в двубой от втори кръг в група Н на турнира Лига Европа. „Орлите\" от Разград загубиха на два пъти от същия съперник по-рано този сезон, но го надиграха категорично, въпреки че играха с човек по-малко цяло полувреме.Двубоят започна по мечтан начин за българския шампион - още в 40-ата секунди Антон Недялков проби по левия крак и с външен фалц даде страхотен пас на Джоди Лукоки, който се озова сам срещу вратаря на унгарците и успя да го преодолее. Конгоанецът се разписа във втори мач, след като се отличи веднъж и в мача срещу ЦСКА Москва (5:1). Шанс за „орлите\" се откри и в 15-ата минута, но този път вратарят на Ференцварош Денеш Дибус успя да избие топката в корнер след удар на Клаудиу Кешеру.В 40-ата минута Лудогорец отново смълча трибуните на „Групама Арена\" в Будапеща. Рафаел Форстър отбеляза гол със страхотен изстрел с левия крак от пряк свободен удар, като дистанцията бе около 30 метра. Три минути по-късно обаче Лудогорец остана с човек по-малко на терена - Драгош Григоре получи втори жълт и съответно червен картон.Домакините упражниха натиск в началните минути на втората част и в 55-ата минута бяха близо до намаляване на пасива, но стражът на българите Пламен Илиев отрази удар на Токмак Нгуен. Последният затрудни Илиев след още 4 минути, но вратарят на Лудогорец по идентичен начин спаси и тази ситуация. Преднината на „орлите\" стана класическа в 64-ата минута, когато след изпълнение на корнер Рафаел Форстър се извиси над всички и с глава отбеляза втория си гол в срещата. 29-годишният бразилски защитник за първи път в кариерата си отбеляза два гола в двубой от евротурнирите. До края на срещата възпитаниците на Сергей Ребров не сътвориха почти нищо опасно и не стигнаха дори до почетен гол.Така Лудогорец взе частичен реванш за поражението си от Ференцварош по-рано този сезон в Шампионската лига. През юли отборът от Разград загуби и двете си срещи с унгарците и отпадна от най-престижния европейски турнир. Сега тимът на Станислав Генчев води в група H на Лига Европа с пълен актив от шест точки, Еспаньол има 4, Ференцварош - 1, ЦСКА Москва - 0. /БГНЕС ", "date": "2019.10.04", "title": "Лудогорец унижи Ференцварош с класически резултат насред Будапеща "}
{"url": "http://www.cross.bg/blagoevgrad-tomov-kmet-1614653.html", "text": "/КРОСС/ Влизам в битката за кмет на Благоевград, защото искам да подобря бизнес средата в града - без корупция и с прозрачни процедури. Сред моите приоритети са и подобряването на управлението на общината, за да бъде тя обърната към хората и решаването на проблемите им, както и решаването на екологичните проблеми на града\". Това заяви независимият  кандидат за кмет на Благоевград, подкрепен от \"БСП за България\", Румен Томов пред БТВ.  Той добави, че след спазването на закона, най-важно за един кмет е да има морал и достойнство.   Румен Томов каза още, че един от приоритетите му ще бъде развитието на професионалното образование, което е свързано неразривно с приоритета му за подобряването на бизнес средата в община Благоевград. \"От 2016 г. има разпоредби на министерство на образованието, че общината трябва да изгради професионални кабинети в училищата. Това, което имахме преди 30 години, сега трябва да се изгражда наново\", коментира той. Томов каза още, че Благоевград е на дъното по заплати и изграждането на индустриална зона е важно. \"Годишно в бюджета на общината влизат по около 1 млн. лв. от продажби на терени и ако местната власт имаше волята да изгради индустриална зона, тя щeше да ги пренасочи за закупуване на терени\", заяви кандидатът, подкрепен от БСП. Във връзка с общeствените поръчки в града, Томов коментира, че при санираните блокове вече се виждат проблеми. \"Санирането като идея е добро, но въпросът е дали е изпълнено качествено или не\", добави кандидатът за кмет на Благоевград.", "date": "2019.10.04", "title": "Румен Томов: Ще отворя общината към хората и решаването на проблемите им"}
{"url": "http://www.cross.bg/bransh-kaloyan-pargov-1614655.html", "text": "/КРОСС/ Днес 4 октомври лидерът на столичните социалисти и водач на листата на БСП Калоян Паргов и кандидатът за общински съветник Ивайло Павлов ще се срещнат с представители на таксиметровия бранш. Целта е да обсъдят проблемите на таксиметровите шофьори в София и възможните им решения.Срещата ще се проведе в 12.00 часа на паркинга пред Регионалната дирекция „Автомобилна администрация\" (ул. „Витиня\" №1, входът е от страната на ул. „Бесарабия\"). ", "date": "2019.10.04", "title": "Калоян Паргов ще се срещне с представители на таксиметровия бранш"}
{"url": "http://www.cross.bg/kitaii-otbranata-igri-1614695.html", "text": "/КРОСС/ Министърът на отбраната Красимир Каракачанов ще участва в церемонията по изпращането на българския военен отбор за участие в Седмите световни военни игри в Китай, съобщиха от пресцентъра на министерството. Тя ще се проведе на 7 октомври, понеделник, от 11.00 ч. в зала „Тържествена\" на Министерството на отбраната. Поканени са още министърът на младежта и спорта Красен Кралев и представители на Китайската народна република (КНР).Българската делегация за Седмите световни военни игри ще бъде ръководена от заместник-началника на отбраната вицеадмирал Емил Ефтимов. Ръководител на българската мисия е полковник Венелин Дерибеев.Делегацията включва 36 човека, от които 22-ма спортисти в 8 вида спорт, треньори, съдии, ръководители и официални лица. Спортната надпревара ще се проведе в У Хан, Китай, от 18 до 27 октомври 2019 г. ", "date": "2019.10.04", "title": "Български военен отбор заминава за Седмите световни военни игри в Китай"}
{"url": "http://www.cross.bg/naykite-film-filma-1614654.html", "text": "/КРОСС/ Церемония по валидиране на марка „150 години Българска академия на науките\" ще се проведе на 07.10.2019 г. от 11:00 в зала „Проф. Марин Дринов\" на Българската академия на науките (ул. „15 ноември\" № 1).  Събитието, което е част от програмата за честване на 150-годишнината на БАН, ще открие председателят на Академията акад. Юлиан Ревалски, очаква се да присъства и министърът на транспорта, информационните технологии и съобщенията Росен Желязков.Изпълнителният директор на „Български пощи\" Деян Дънешки ще обяви валидирането и откриването на временна пощенска станция (разположена във фоайето на БАН). Художникът на проекта Мая Стайкова ще разкаже за работата си по дизайна на марката.След церемонията ще бъде представен пълнометражен документален филм \"Храмът на познанието - 150 години БАН\". Филмът е посветен на най-старата и уважавана българска институция в новата ни история. От годините в емиграция и първите стъпки в освободената българска държава, от епохи на войни, политически сътресения и превратности до наши дни, това е вълнуващ разказ за една непрекъсната битка. Битка за опазването на българската култура, наука и дух.Сценарист на филма е Димитър Стоянович, режисьор Лъчезар Аврамов, а оператор на филма е Калоян Божилов. Участват актьорите Цветана Манева, Йоана Буковска, Ириней Константинов, Георги Тенев, Камен Воденичаров, Драгомир Симеонов, Веселин Калановски. ", "date": "2019.10.04", "title": "Юбилейна марка и документален филм по повод 150-годишнината на БАН"}
{"url": "http://www.cross.bg/kostadinov-detzata-kostadin-1614656.html", "text": "/КРОСС/ Рекорден брой гледания в социалните мрежи събра предизборният клип на лидера на партия \"Възраждане\" и кандидат за кмет на град Варна - Костадин Костадинов.Веднага след появата му в мрежата започнаха активни коментари, от страна на много хора, изразяващи подкрепата си към възгледите на Костадинов, неговата личност, позиция и кауза.Видеото започва с кадър от дома на кандидата за кмет, придружен с думите, че обикновени хора като него избягват да се кандидатират в предизборни надпревари, защото им е трудно да повярват, че могат да променят нещо. Костадинов ясно заявява, че е човек от народа и неуморно го доказва с делата си всеки ден. Споменава и едно от нещата, за които се бори в ежедневието си, а именно връщане на вярата на българския народ, че промяната е в собствените му ръце. Костадин Костадинов е възпитан от своето семейство в любов към българските традиции и почит към родината, което също е споменато в клипа. Кадърът е придружен от трибагреника, а Костадинов е един от малкото политици днес, които са достойни да застанат до него. Достойни поради ежедневните си дела и грижа за хората. Костадинов е роден във Варна, тук се раждат децата му и във видеото той нарича Варна \"Моят град\", което е израз на привързаността му към Морската столица. През последните 8 години той е общински съветник в града и вижда съвсем отблизо, как управляващите поставят собствените си интереси пред тези на варненци. Това е едно от нещата, с които е непримирим. От тук идва и стимулът му да се кандидатира за кмет, за да промени нещата.Клипът завършва с изречението \"Защото искам децата ми да останат тук и заедно да изградим чист, зелен и развиващ се град\".Костадин Костадинов е юрист, историк и доктор по етнография. Автор е на учебник по \"Родинознание\" за деца 1-4 клас, който днес партия \"Възраждане\" разпространява безплатно. До момента от книгата са раздадени 100 000 броя на хартиен носител, а  500 000 пъти е изтеглена от личния блог на Костадин Костадинов.  Това превръща книгата в най-четената книга в България. Благодарение на средства дарени от ръководената от кандидата за кмет партия \"Възраждане\", на семейства с репродуктивни проблеми, са родени близо 40 български деца. Той многократно заявява подкрепата си към българското семейство и децата. Към правото на родителите да възпитават децата си без намесата на външни организации. Във финалното изречение на клипа, ясно се споменават някои от приоритетните теми в концепцията на Костадин Костадинов: децата, семейството, просперитета на града и народа като цяло. \n\t\t\t\t\t", "date": "2019.10.04", "title": "Костадин Костадинов: Защото искам децата ми да останат тук и заедно да изградим чист, зелен и развиващ се град"}
{"url": "http://www.cross.bg/iieroteii-episkop-dionisiii-1614637.html", "text": "/КРОСС/  Житие на св. свещеномъченик Йеротей, епископ АтинскиСв. Йеротей бил приятел на св. Дионисий Ареопагит. И той като него, макар малко по-късно, бил обърнат към Христа от св. апостол Павел.Йеротей също ходил в Йерусалим с другите апостоли за Успението на пресвета Богородица. Той бил един от тия, които ангелогласно пеели духовни песни, когато апостолите с благоговение носели пречистото тяло на светата Божие Майка от дома на св. Йоан Богослов до нейния гроб в Гетсимания.След Дионисий той бил епископ на Атина и като него св. свещеномъченик Йеротей умрял мъченически. ", "date": "2019.10.04", "title": "Св. свщмчк Йеротей, еп. Атински. Св. мчца Виринея. Преп. Павел Препрости"}
{"url": "http://www.cross.bg/chasa-tryd-chasa-1614642.html", "text": "/КРОСС/ Водещи заглавия на първите страницив. 24 часа- Жена си поръчва по телефона болнични, докато е на гурбет в Испанияв. Монитор- Кюстендил шампион по укрити прасета в задните дворовев. Монитор -Вицето на Панов гази правилата на ВКС заради Полфрийманв. Монитор -651 сигнала за липсващи лекарствав. Монитор Ревизират учебните програми от 1 -ви до 7-и класв. Сега - Кабинетът е лъгал 5 месеца медсестрите за парите за заплатите имв. Телеграф -Скъсаха 2000 болничнив. Труд- Газови бутилки гърмят заради промени в закон Водещи заглавия на вътрешните страницив. 24 часа 1,2 млн. туристи докарват у нас 4-те големи чужди туроператорав. 24 часа 9 булеварда свързват околовръстното със северна Софияв. 24 часа - Кой ще е кмет на Варна? Разприте в БСП заковаха Иван Портних като лидерв. 24 часа - Държавата строи приюти за жертви на трафик на хорав. 24 часа- И здравната каса плаща за по-високи заплати на медсестрите, средната станала 1100-1500 лв.в. 24 часа- „Еврохолд\" регистрира фирмата, с която ще купи „ЧЕЗ България\"в. 24 часа- Бензинът и дизелът няма да поскъпват поне до Нова годинав. Сега- Търговци пак плашат с протести заради спорния закон за гориватав. Телеграф- Закопчаха шефката на ДАИ и трима превозвачив. Труд- Цигани отвличали пенсионери, за да им вземат домав. Труд- Търговци надуват цената на свинското Водещи интервютав. 24 часа- Росен Плевнелиев, президент на републиката в периода 2012-2017 г.: „Фолксваген\" може да бъде глобен до 1 млрд. евро, ако избере Турцияв. Монитор- Д-р Ангел Кунчев, главен държавен здравен инспектор: Есенни вируси ни мъчат от 3 до 5 днив. Телеграф- Инж. Васил Василев, председател на Съюза на ловците и риболовците: 4000 жени ловуват, за да сложат еко месо на масатав. Труд- Адриан Аврамов, клиничен психолог, пред „Труд\": Расте броят на жертвите на психопатии в семейството Водещи анализив. 24 часа- Пловдив: Здравко Димитров игра добре за промяна, знае какво добро да оставив. Монитор- Неувяхващата и витална сила на измаматав. Сега- Популисткият капак, върху който седи Борисов, ще експлодирав. Сега- Когато опре до входната вратав. Телеграф- Не наказвайте болнитев. Труд- Обществото извика: Няма да мине, негодници!   ", "date": "2019.10.04", "title": "Преглед на печата за 4 октомври"}
{"url": "http://www.cross.bg/klyucha-yspehut-shtastieto-1614639.html", "text": "/КРОСС/  \"Успехът не е в ключа към щастието. Щастието е ключа към успеха. Ако харесваш това, което правиш, ще успееш.\"Алберт Швайцер ", "date": "2019.10.04", "title": "Успехът не е в ключа към щастието..."}
{"url": "http://www.cross.bg/tema-hora-zhivo-1614643.html", "text": "/КРОСС/ БНТ, „Сутрешен блок\"Тема: В колективна оставка: ще получат ли увеличение на заплатите си медицинските сестри в Карлово?Тема: Скандали, бюлетини и преференции - гост говорителят на ЦИК Александър АндреевТема: Техника и технология на имотната мафия - как действат измамницитеТема: Местни избори 2019: Николай Пенев в битката за ПещераБТВ, \"Тази сутрин\"Тема: Предизборно студио от БлагоевградНова телевизия,  „Здравей  България\"Тема: Отвличане, изнудване и физически тормоз - кои са жертвите на разбитата банда за имотни имами? И какви са схемите на престъпниците?Тема: Крадци пребиха възрастни хора, представили ли се за полицаи и нахлули в дома им. На живо - разказ на потърпевшите.Тема: Препятствия за инвалидни колички! Защо хора с увреждания нямат достъп до сграда на „Социално подпомагане\"?Тема: Скандалът „Сидеров\". С колко ще бъде глобен лидерът на „Атака\"? Гост - говорителят на ЦИК Александър Андреев.Тема: Докъде ще стигне протестът на медицинските сестри? И ще получат ли обещаното увеличение на заплатите си?Тема: Сигнал за мечка в двора на габровско училище притесни местните хора. На живо - как горски служители дежурят, за да пазят двора?Тема: Есенни вируси тормозят с хрема и болки в гърлото. Как да се пазим - гостува проф. Тодор Кантарджиев.Тема: На живо: Фитнес инструктори от цял свят се събират на фестивал в София. ", "date": "2019.10.04", "title": "Теми и гости в сутрешните блокове на телевизиите на 04 октомври 2019  година "}
{"url": "http://www.cross.bg/chasa-provede-sofiyaot-1614644.html", "text": "/КРОСС/ Виена.Президентът Румен Радев е на официално посещение в Австрия.***София.От 09.00 часа ще се проведе заседание на Народното събрание.***София.От 9.00 часа във Военната академия Министърът на енергетиката Теменужка Петкова ще открие конференция на тема „Енергийна и градска киберсигурност, България 2019\".***София.От 10:00 часа в Института по математика и информатика на БАН. Учените ще покажат как протича подготовката на състезателите в националните отбори преди участие в олимпиади по математика, информатика и лингвистика. Специални гости на събитието ще бъдат бивши участници в международните олимпиади, както и техните ръководители.***София.От 11:00 часа в зала 5 на Столична община ще се проведе пресконференция, с която ще бъде поставено началото на информационна и профилактична кампания за борба с рака на гърдата, организирана от Първа САГБАЛ „Света София\".***София.От 16:00 часа в Националния пресклуб на БТА ще се проведе пресконференция на тема: „Енергийната бедност в светлината на местните избори: Какво могат да направят държавата и общините за решаването на проблема с високите сметки за отопление?\".***Благоевград.От 10:30 часа в сградата на ОДМВР-Благоевград ще се проведе брифинг във връзка с откриването на ловния сезон 2019/2020година.***Варна.От 11.00 часа в Мол Варна, ще се проведе за пресконференция, на която KBC Груп ще обяви отварянето на компетентностен център и разкриването на няколкостотин работни места във Варна. На пресконференцията ще присъстват: Бойко Борисов, министър-председател на република България; Владислав Горанов, министър на финансите; Йохан Тейс, главен изпълнителен директор на KBC Груп; Петър Андронов, главен изпълнителен директор на ОББ, кънтри мениджър на KBC Груп в България.***Враца.От 11.00 часа в \"Бяла зала\" на Младежки дом ще се проведе форум на тема: „Враца - град на бъдещето\".***Перник.От 13.00 часа в в Конферентната зала на РС на КНСБ / пл. \"Кракра\" 1, Синдикален дом, ет. 4 /, ще се проведе пресконференция, на която Пламен Нанков - Вицепрезидент на КНСБ и Огнян Атанасов - Национален секретар на КНСБ ще представят проекта „Арена Работеща България\".***Свищов.От 13.00 до 14.30 часа в Гербовата зала на Общината ще се проведе Приемна за гражданите на Свищов.***Сливен.От 11:00 часа, в сградата на ОДМВР, служба \"Контрол на общоопасните средства\"/ КОС/ към отдел „Охранителна полиция\" към ОДМВР-Сливен и ръководството на Регионална дирекция по горите-Сливен ще дадат брифинг във връзка с откриването на ловния сезон 2019/2020 на местен дребен и едър дивеч и груповия лов на дива свиня, началото на който е на 5 октомври.***Шумен. От 10.00 часа в зала 2 на Областна администрация, областният управител проф. Стефан Желев вкачеството си на председател на Асоциацията по ВиК на обособената територия, обслужвана от „ВиК - Шумен\" ООД, свиква заседание на Общото събрание на Асоциацията по ВиК.Местни избори 2019:***Сливен.От 10 ч. в офиса на ГЕРБ Кандидатът за кмет на Сливен Стефан Радев ще представи приоритетите си в сферата на здравеопазването и социалната политика.***Търговище.От 19.00 часа пред Драматичен театър, ще бъде представена местната коалиционна листа на \"БСП за България\" и АБВ. ", "date": "2019.10.04", "title": "Предстоящи събитияв страната за 04.10.2019 г."}
{"url": "http://www.cross.bg/registrirano-plovdiv-zemetresenieto-1614648.html", "text": "/КРОСС/ Земетресение с магнитут 2.4 по скалата на Рихтер е регистрирано в района на Пловдив. Това съобщиха от Националния институт по Геофизика, Геодезия и География (НИГГГ), предаде агенция \"Фокус\". Земетресението е регистрирано в 00.42 часа. По данни на института земетресението не е усетено в Пловдив, Асеновград, Пазарджик и Перущица. Епицентърът на земетресението е с координати 42.11 на 24.55 градуса.", "date": "2019.10.04", "title": "Земетресение с магнитут 2.4 по скалата на Рихтер е регистрирано в района на Пловдив"}
{"url": "http://www.cross.bg/politzaite-politzai-ideyata-1614645.html", "text": "/КРОСС/ Лекари, полицаи и пожарникари от цял свят се включват в най-новата мания в социалните мрежи - „Тетрис\" предизвикателство. То е вдъхновено от популярната игра. Идеята е екипите за бързо реагиране да покажат готовността си да се справят във всяка ситуация. От Америка до Тайван спешните служби се надпреварват да покажат, че въпреки хаоса на екстремните условия, в които работят, всеки елемент трябва да е точно на мястото си, каквото е и условието на играта „Тетрис\". Идеята е на полицаи от Цюрих. Двама служители поставят цялото си работно оборудване на земята в геометрична форма и лягат до него. Снимка, качена в социалните мрежи гласи: „Ако винаги сте искали да знаете какво има в патрулната кола - ето го\".С хаштаг  „тетриспредизвикателство\" хиляди техни колеги повтарят примера им. Сред тях са и служители на реда от Швейцария.„Няма нищо тайно в оборудването на един патрулиращ автомобил, използван от полицаите. Идеята ни е по-скоро да покажем какво представлява нашата работа. От какво имат нужда полицаите, когато патрулират и когато се отзовават на сигнали. Има и леко намигване към престъпността в града ни и затова на снимката добавихме и един крадец\", каза полицейски говорител.Сред другите предизвикателства, обиколили света в последните години са „Кики\", при което хора танцуват до колите си в движение, както и масовият танц „Харлемшейк\".В основата на повечето подобни инициативи е търсенето на популярност сред близки и напълно непознати, казват експертите по социални мрежи.„На това му казваме „социална валута\". Често такъв тип предизвикателства стават известни, тъй като в тях се влиза доста лесно и имаш гарантиран ефект от хората, които те следват\", посочи Ленко Йорданов.Не всички предизвикателства обаче са само за забавление. „Някои тръгват със социално-благотворителна полза, както беше с icebucketchallenge, което придоби широка популярност\", допълни Йорданов.Пожарникарите и полицаите далеч не са единствените, които трябва да реагират бързо при всяка екстремна ситуация. Сред тях са новинарските екипи, които пътуват с цял арсенал от техника и принадлежности - от камера и микрофон до осветление, дъждобран и ботуши.", "date": "2019.10.04", "title": "Лекари, полицаи и пожарникари се включват в „Тетрис” предизвикателство"}
{"url": "http://www.cross.bg/bivsh-prof-depytat-1614636.html", "text": "/КРОСС/ , юрист, служебен премиер (6 август - 7 ноември 2014 г.), преподавател в СУ „Св. Климент Охридски\" кмет на Велико Търново футболен треньор, бивш футболист Ивайло Захариев, актьор (Мартин, доброто ченге в сериала „Под прикритие\"), физик, бивш ректор на СУ „Св. Климент Охридски\" и министър на образованието, науката и технологиите в служебното правителство на Стефан Софиянски (февруари-май 1997), бизнесмен помощник-треньор на националния ансамбъл по художествена гимнастика, капитанът на доскорошните „златни момичета\", баскетболна легенда, артистичното име на Антоанета Линкова, попфолк певица, депутат в 44-ото НС, бивш вицепремиер и министър на икономическото развитие в правителството на Жан Виденов (1995 - 1997) енергиен експерт, депутат в 44-ото НС президент на \"Юнион клуб\"  ", "date": "2019.10.04", "title": "Родени на 4 октомври"}
{"url": "http://www.cross.bg/sila-oblasti-grumotevitzi-1614641.html", "text": "/КРОСС/ Оранжев код за обилен валеж с гръмотевици е в сила за 8 области на страната за 4 октомври, сочи справка на сайта на НИМХ. Предупреждението е в сила за областите Кърджали, Хасково, Ямбол, Бургас, Сливен, Шумен, Варна и Добрич. В тези области ще има значителни валежи от дъжд.След обяд и през нощта срещу събота валежите ще са интензивни, на места с гръмотевици. Количества дъждове общо за обстановката 40-50 л/кв.м. Жълт код за обилен валеж с гръмотевици е в сила за 4 области на страната.Предупреждението е в сила за Благоевград, Пазарджик, Смолян и Пловдив. В тези области ще има значителни валежи от дъжд, след обяд на места с гръмотевици. Количества общо за обстановката 20-30 л./кв.м, на места до 40 л/кв.м. Жълт код за обилни валежи е в сила за 13 области в страната. Жълтият код е в сила за областите Кюстендил, Перник, София област и град, Ловеч, Плевен, Габрово, Стара Загора, Велико Търново, Русе, Търговище, Разград и Силистра. ", "date": "2019.10.04", "title": "НИМХ: Оранжев код за обилен валеж с гръмотевици е в сила за 8 области на страната за 4 октомври"}
{"url": "http://www.cross.bg/bytilki-gazovite-godinata-1614646.html", "text": "/КРОСС/ Повече контрол за употребата, зареждането и техническия преглед на газовите бутилки искат от Петролната и газовата асоциация. Поводът са зачестилите инциденти и с пропан-бутан за битови нужди, и с автомобилните уредби.По данни на Държавната агенция за метрологичен и технически надзор от началото на годината е получен само 1 сигнал за неправилно съхранявани от съсед газови бутилки - на балкон в жилищен блок.Официален регистър на автомобилите, които карат на газ, няма. Но от началото на годината през пунктовете за технически преглед са минали 375 хиляди автомобила с газова уредба.Често шофьорите избират да карат на газ, защото е много по-икономично.Задължително е бутилката и инсталацията да се сменя на десет години.Първото правило е газовите бутилки да не се пълнят догоре, а най-много  до 80 %  от обема им. Да не се съхраняват на слънце, а когато дълго няма да се ползват - да стоят на хладно и сенчесто място в метален шкаф с отвори.Въпреки рисковете клиентите избират газта по цената. От Петролната асоциация прогнозират стабилни цени на бензина и дизела. По оценки на бранша сивият пазар на горива е около 20-30% на сто. ", "date": "2019.10.04", "title": "Искат повече контрол над газовите бутилки"}
{"url": "http://www.cross.bg/voiina-stava-zapochva-1614638.html", "text": "/КРОСС/ 771 г. - След смъртта на брат си Карломан, Карл Велики става единствен владетел на Франкската държава.1366 г. - Започва антитурският (по-късно и антибългарски) кръстоносен морски поход на граф Амадей VI Савойски.1537 г. - Излиза от печат първата пълна англоезична Библия с преводи на Уилям Тиндъл и Майлс Ковърдел.1582 г. - Въведен е Григорианският календар от папа Григорий XIII; в Италия, Полша, Португалия и Испания 4 октомври е последван от 15 октомври.1824 г. - Мексико е обявено за република.1830 г. - Белгия е обявена за независима държава, след като 15 години е била част от Нидерландия1853 г. - Кримска война: Османската империя обявява война на Русия, след като тя отказва да изтегли войските си от дунавските княжества.1883 г. - Ориент Експрес започва първото си пътуване от Париж до Румъния, преминавайки през 6 държави.1910 г. - След бягството на крал Мануел II във Великобритания Португалия става република.1912 г. - Балканска война: Османската империя обявява война на Балканския съюз.1930 г. - Основан е футболният клуб АЕЛ.1957 г. - Космическа програма на СССР: Съветският съюз изстрелва от космодрума в Байконур първия в света орбитален изкуствен спътник Спутник-1.1958 г. - Обявена е Петата френска република.1974 г. - Започва строежът на автомагистрала Хемус, предвидена да свързва София и Варна.1963 г. - Гамбия получава право на вътрешно самоуправление, а на следващата година става независима държава.1974 г. - В Гърция е основана партията „Нова демокрация\".1990 г. - Демонтирана е петолъчката от фасадата на вече бившия Партиен дом в София.1993 г. - Руска конституционна криза (1992 - 1993): Борис Елцин потушава бунта на твърдолинейните комунисти, след 10-часов щурм с танкове срещу сградата на парламента в Москва.2001 г. - Полет 1812 на авиокомпания „Сибир\": Самолет Ту-154 е свален над Черно море от заблудена украинска военна ракета С-200, загиват 78 души.2004 г. - Американският частен ракетоплан SpaceShipOne извършва втория си пробен полет в космоса, за което получава наградата Ansari X Prize в размер на 10 млн. долара. ", "date": "2019.10.04", "title": "4 октомври в историята"}
{"url": "http://www.cross.bg/shotlandiya-detzata-poshlyapvaneto-1614667.html", "text": "/КРОСС/ Парламентът на Шотландия прие закон, който забранява пошляпването на децата по задните части, предаде АФП, цитирано от Монитор.Така Шотландия стана първата нация от Обединеното кралство, която забранява телесните наказания на деца.Законът ще влезе в сила до 12 месеца, след като бъде одобрен от британската кралица Елизабет Втора. В подкрепа на закона гласуваха 84 депутати, а против него 29. Премиерът на Шотландия Никола Стърджън каза, че е доволна, че отсега нататък децата в Шотландия ще се ползват със същата защита срещу агресиите като възрастните.Законът беше приет тридесетина години след премахването на физическите наказания в британските училища.Швеция е първата страна в света, забранила пошляпването на децата по задните части у дома. Това стана през 1979 г. Петдесетина страни последваха примера й. ", "date": "2019.10.04", "title": "Шотландия забранява пошляпването на децата"}
