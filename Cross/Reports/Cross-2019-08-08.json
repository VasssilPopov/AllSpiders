{"url": "http://www.cross.bg/regiona-zaliv-kryizi-1610732.html", "text": "/КРОСС/  Най-големият круизен оператор във Великобритания спира бизнеса в Персийския залив поради напрежението в региона.Круизите на P&O, една от най-големите круизни компании в Обединеното кралство, преустановиха експлоатационните си обиколки в Персийския залив предстоящата есен и зима поради опасенията относно скорошните арести на кораби, плаващи под флага на Обединеното кралство от Иран, заяви президентът на компанията Пол Лъдлоу.„Повишеното напрежение в региона, предизвикано от атаките срещу танкери в проливите и задържането на танкер с британски флаг от иранските власти, означава, че като британска компания, не е препоръчително да поддържаме планираните круизи до Дубай и Програмата за Арабския залив през този есенно-зимен сезон. Ето защо ние предприехме необичайната стъпка за изтегляне на круизите от региона за предстоящия сезон \", съобщи списание Arabian Business, цитирано от Спутник и БГНЕС.Всички съществуващи резервации ще бъдат анулирани и напълно възстановени на клиентите, докато не бъдат организирани нови круизи, добавиха от компанията. ", "date": "2019.08.08", "title": "Без круизи от Лондон до Дубай тази есен"}
{"url": "http://www.cross.bg/ginekologichna-endoskopiya-rukovoditel-1610731.html", "text": "/КРОСС/  Световни имена в оперативната гинекология се събират в МБАЛ „Надежда\" за специализиран форум, за да представят най-новите и ефективни методи за лечение на миома на матката - най-разпространеният доброкачествен тумор при жените. Близо 40% от българките в репродуктивна възраст страдат от това заболяване, което често става причина за затруднения при забременяване. Международният уъркшоп „Миома и репродуктивна хирургия\" ще се проведе на 13-14 септември 2019 г. в МБАЛ „Надежда\". Във фокуса на форума са маточните фиброиди и съвременните щадящи хирургични методи за тяхното лечение, в контекста на репродуктивната медицина. Програмата включва лекции, дискусии и три панела хирургия на живо, в които ще могат да се наблюдават хистероскопски и лапароскопски операции, изпълнени от световни имена в гинекологичната ендоскопия и от основателя на болница „Надежда\" д-р Георги Стаменов. Гост-лектори и хирурзи ще бъдат: Проф. Атилио ди Спиецио Сардо (Италия) - преподавател по акушерство и гинекология и ръководител на отделението по хистероскопия в Неаполския университет Федерико II; член на изпълнителния борд на Европейското дружество по гинекологична ендоскопия (ESGE); съпредседател на Световния конгрес по хистероскопия, автор на научни публикации и учебници по гинекологична ендоскопия. Д-р Андреас Турков (Холандия) - преподавател по минимално инвазивна хирургия в медицинския център на Амстердамския университет; предходен председател на Холандското дружество по гинекологична ендоскопия и член на международния експертен борд на Американската асоциация по гинекологична лапароскопия (AAGL); двукратно член на експертния борд на Европейското дружество по гинекологична ендоскопия (ESGE); автор на научни публикации, водещ изследовател на маточните фиброиди и минимално инвазивното им хирургично лечение.Проф. Серхио Хаимович (Испания/Израел)  - ръководител на отделението по хистероскопия в Университетска болница Дел Мар (Барселона, Испания); ръководител на клиниката по амбулаторна гинекологична хирургия в Медицински комплекс Хилел Яфе (Хадера, Израел); основател и ръководител на Международното училище по лазерна гинекология; съпредседател на Световния конгрес по хистероскопия; автор на научни публикации и учебници по хистероскопия.", "date": "2019.08.08", "title": "Световни имена в оперативната гинекология се събират на форум в МБАЛ „Надежда“"}
{"url": "http://www.cross.bg/chyma-svinete-silistra-1610753.html", "text": "/КРОСС/  Нов случай на африканска чума по свинете е регистриран при диво прасе в силистренското село Осен. Това бе съобщено на състоялото се днес в Областната администрация в Силистра заседание на Областната епизоотична комисия, съобщи БТА.Продължава евтаназирането на свине в Силистренска област заради африканската чума на свинете в района, съобщиха на заседанието. По данни на Областната дирекция по безопасност на храните в Силистра до петък на територията на свинекомплекса в с. Попина трябва да приключат всички дейности заради установената там африканска чума по свинете. Евтаназирани са и са загробени 22 095 прасета. Ще бъде загробен и фуражът, специализирана фирма ще унищожи лекарства в комплекса. Предстои дезинфекция.В свинекомплекса в с.Ветрен са евтаназирани 3 907 свине. Остава да бъдат умъртвени още около 4000 животни. Очаква се дейностите да приключат до неделя. В 20-километровата зона в общините Силистра, Ситово и Главиница предстои евтаназиране на нерегистрираните прасета. В т.нар. \"заден двор\" са останали за доброволно умъртвяване 151 прасета. В екарисаж са изпратени и 300 килограма конфискувани хранителни продукти от животински произход. ", "date": "2019.08.08", "title": " Нов случай на африканска чума е регистриран в силистренско село"}
{"url": "http://www.cross.bg/todorov-aresta-beshe-1610756.html", "text": "/КРОСС/ Специализираният апелативен съд отмени гаранцията на собственика на \"ТАД Груп\" Иван Тодоров и го върна в ареста. Той е обвинен за хакерската атака срещу базата данни на НАП, при която бяха източени данните на милиони българи.На втора инстанция магистратите прецениха, че Тодоров е с висока степен на обществена опасност и трябва да остане в ареста за постоянно. Той бе пуснат срещу 100 000 лева гаранция, но след това прокуратурата съобщи, че е събрала повече доказателства и поиска връщането му в ареста.Решението е окончателно и не подлежи на обжалване.Освен това съдът не пожела да разпита Кристиян Бойков, който дойде без да е призован и беше готов да даде показания. Бойков, който също беше задържан за атаката срещу НАП, сега е на свобода срещу парична гаранция.По-рано днес самият Тодоров беше лаконичен и заяви, че нищо не е поръчвал като хакерска атака. ", "date": "2019.08.08", "title": "Спецсъдът върна собственика на „ТАД Груп“ Иван Тодоров в ареста "}
{"url": "http://www.cross.bg/slunchevo-gradysa-yvelicheniya-1610733.html", "text": "/КРОСС/  През нощта ще бъде предимно ясно и почти тихо. В петък ще е предимно слънчево, след обяд ще има временни увеличения на облачността, но само на изолирани места в западната половина от страната ще превали краткотрайно. Ще духа до умерен северозападен, в Източна България - югоизточен вятър. Горещо време с максимални температури между 32 и 37 градуса, сочи прогнозата на Националния институт по метеорология и хидрология (НИМХ). Над Черноморието ще бъде слънчево, привечер ще има временни увеличения на облачността, но ще е почти без валежи. Ще духа слаб до умерен вятър от изток-югоизток. Максималните температури на въздуха ще са между 26-29 градуса, близки до температурата на морската вода. Вълнението на морето ще бъде 1-2 бала. В планините ще бъде слънчево, около и след обяд ще има временни увеличения на облачността и на места в масивите от Западна България ще превали. Ще духа умерен северозападен вятър. Максимална температура на височина 1200 метра около 26 градуса, на 2000 метра - около 18 градуса.", "date": "2019.08.08", "title": "Топло и слънчево в последния работен ден "}
{"url": "http://www.cross.bg/abort-bebe-ochakva-1610734.html", "text": "/КРОСС/  43-годишната актриса публикува снимка в Инстаграм, за да разкрие, че очаква третото си дете. Със съпруга й Пол У.С. Андерсън имат вече две деца - Евър, на 11 и Дашиел, на четири. Йовович съобщи на феновете си, че очаква момиче, съобщи Контакт мюзик.На снимката се вижда, че актрисата е в напреднала бременност. Под нея тя написа: „След като разбрах, че съм бременна преди 13 седмици, изпитах смесени чувства, които варираха от пълна радост до пълен ужас. Поради възрастта и загубата на последното ми бебе не исках да се привързвам към това потенциално бебе твърде бързо. Това очевидно не беше забавно и през последните няколко месеца семейството ми и аз живяхме на тръни, в чакане на резултати от изследвания и престои по лекарски кабинети. Слава богу, че всичко е наред и разбрахме, че сме били благословени с още едно момиче! Както и да е, пожелайте на мен и на моето бебе късмет! Изпращам на всички много любов и ще ви държа в течение.\" Актрисата от „Заразно зло\" разкри през май тази година, че е претърпяла \"ужасяващ\" спонтанен аборт в четвъртия месец на бременността си.Мила сподели опита си в отговор на законопроекта, който забранява абортите след шест седмици, и написа в Instagram: „Самата аз претърпях спешен аборт преди 2 години. Бях бременна в четвъртия месец и снимах на място в Източна Европа. Направих спонтанен аборт и бях в съзнание по време на цялата процедура. Това беше едно от най-ужасяващите преживявания, които съм имала. Все още имам кошмари за това. Бях сама и безпомощна. Когато се замисля върху факта, че жените може да се наложи да направят аборт при още по-лоши условия поради новите закони, стомахът ми се обръща\". И допълва: „Преживях една от най-тежките депресии в живота си и трябваше да работя изключително усилено, за да намеря изход. Месеци се изолирах и трябваше да бъда силна заради двете си деца. Започнах да се занимавам с градинарство, да се храня по-здравословно и да ходя на фитнес всеки ден, защото не исках да посягам към антидепресантите преди да съм опитала нещо различно. Слава Богу, че успях да намеря своя изход от този личен ад, без да се насоча към лекарства, но споменът за това, което преминах и какво съм загубила, ще бъде с мен до деня на смъртта ми\", сподели Йовович.", "date": "2019.08.08", "title": "Мила Йовович се похвали, че очаква трето дете"}
{"url": "http://www.cross.bg/vodesht-godina-nyama-1610739.html", "text": "/КРОСС/  Церемонията по връчването на наградите „Еми\" - телевизионният аналог на „Оскар\"-ите, тази година няма да има водещ, съобщава „Контакт мюзик\".Традиционната церемония, по време на която се отличават най-добрите телевизионни продукции, ще се състои следващия месец, но няма да има водещ. Вместо това продуцентите на шоуто са решили да отдадат почит на едни от най-популярните сериали, които приключиха през последните месеци.Изпълнителният директор на „Фокс Ентъртейнмънт\" Чарли Колиер заяви пред Асоциацията на телевизионните критици през лятото: „Работихме усилено по церемонията за „Еми\" и тази година тя няма да има водещ\".„Нашата задача е да преценим как да издигнем на следващото ниво програмата за тази година и имаме късмет, че ще я излъчим. Интересното е с колко много удивителни шоута се сбогувахме през последните месеци - „Игра на тронове\", „Империя\", „Вице\" и „Теория на големия взрив\", подчерта той.„Ако имате водещ и откриване това са 15-20 минути, в които може да се почетат сериалите. Това е нашата цел на тазгодишната церемония на „Еми\"-тата\".„Фокс\" първоначално проведе вътрешно допитване за евентуален водещ на церемонията, но продуцентите решиха да не наемат такъв.За четвърти път в историята на връчването на телевизионните награди церемонията няма да има водещ - преди това се е случвало през 1975, 1998 и 2003 година.Миналата година Майкъл Че и Колин Джост - звездите от ‘Saturday Night Live', бяха водещи на шоуто. 71-ата церемония по връчването на наградите „Еми\" ще се състои на 22 септември. ", "date": "2019.08.08", "title": "Наградите „Еми” тази година без водещ"}
{"url": "http://www.cross.bg/chanue-strana-obratnata-1610748.html", "text": "/КРОСС/  Китайският луноход „Юйту-2\", който е съставна част от кацналия на 3 януари на обратната страна на Луната апарат „Чанъе-4\", за 7 месеца работа на естествения спътник на Земята измина 271 м, предаде ТАСС.Автоматичният спускаем модул „Чанъе-4\" и луноходът „Юйту-2\" преминаха в спящ режим след приключването на поредния лунен ден, който е с продължителност около 14 земни денонощия.Синхуа отбелязва, че денем луноходът се придвижвал по зададения маршрут, изпълнявал задачи, свързани със сондиране на местността, изследвал структурата на грунта и местното ниво на излъчваната от звездите неутронна радиация. В съобщението се казва, че „Чанъе-4\" и „Юйту-2\" са в нормален работен режим. Луноходът ще продължи да изпълнява функциите си след приключването на лунната нощ след 14 земни денонощия.Апаратът „Чанъе-4\" бе изстрелян от космодрума Сичан в югозападната китайска провинция Съчуан на 8 декември м.г. Основната част на проекта „Чанъе-4\" е свързана с изследване на обратната страна на естествения спътник на Земята.На 3 януари апаратът успешно кацна на Луната и малко по-късно изпрати първата снимка на повърхността на обратната й страна от близко разстояние. ", "date": "2019.08.08", "title": "Китайският луноход „Юйту-2“ измина 271 м по обратната страна на Луната "}
{"url": "http://www.cross.bg/biiituls-royd-albyma-1610754.html", "text": "/КРОСС/  Преди 50 години на днешния ден членовете на легендарната ливърпулска четворка \"Бийтълс\" са фотографирани да пресичат улица в Северен Лондон. Кадърът се превръща в една от най-прочутите албумни обложки в музикалната история и редовно е копиран от безчет фенове на групата, предаде Ройтерс.Снимката на Джон Ленън, Пол Маккартни, Джордж Харисън и Ринго Стар, пресичащи пешеходна пътека на \"Аби Роуд\", е направена пред студиата на \"Еми Рекърдс\", където през 1969 г. \"Бийтълс\" записват албума си със същото заглавие.Шотландският фотограф Иън Макмилан прави едва шест кадъра на музикантите, пресичащи пешеходната пътека. За обложката на албума е използван петият от тях.\"Аби Роуд\", издаден на 26 септември 1969 г., е единадесетият студиен албум на \"Бийтълс\". През 2009 г. читателите на сп. \"Ролинг стоун\" го определят като най-добрата тава на ливърпулската четворка. \"Аби Роуд\" е единственият сред оригиналните британски албуми на \"Бийтълс\", на чиято обложка не фигурира нито името на групата, нито заглавие. ", "date": "2019.08.08", "title": "Светът още говори за знаменитата обложка на „Бийтълс“ на „Абу Роуд“"}
{"url": "http://www.cross.bg/shymen-zhivya-sina-1610755.html", "text": "/КРОСС/  Възрастен сляп мъж живя няколко дни с тялото на сина си в Шумен. Починалият мъж е на 49 години, страдал от рак на белите дробове и издъхнал в следствие на коварната болест.Двамата имали тежък живот и техен познат ги пуснал да обитават безвъзмездно негов имот, за да имат покрив над главата си. Именно той се натъкнал на ужасяващата гледка, когато наминал да види как се справят преди ден. В жилището заварил починалия син и слепият му родител, който не можел да излезе от стаята. Той е настанен в интензивно отделение в шуменската болница.Семейството нямало други близки в Шумен, затова и починалият ще бъде погребан от общината. ", "date": "2019.08.08", "title": "Слепец живя 5 дни с трупа на сина си "}
{"url": "http://www.cross.bg/magnityd-hora-bozkyrt-1610749.html", "text": "/КРОСС/  Земетресение с магнитуд 6 по Рихтер бе регистрирано днес в югозападния турски окръг Денизли, съобщиха турски телевизии, като се позовават на турската правителствена Дирекция за управление при бедствия и извънредни ситуации (АФАД). По данни на сеизмологичната обсерватория Кандилли в Истанбул трусът е бил с магнитуд 6,5 по Рихтер.Според информация на телевизия НТВ при труса са се срутили редица сгради, в които имало хораСпасителни екипи са предприели операция за спасяване на затрупаните под отломките. Спасителите са извадили някои хора, които са хоспитализирани.Епицентърът на земетресението, станало в 14.25 ч., е бил в района на град Бозкурт. Трусът е бил на дълбочина 7,09 километра.Шест минути по-рано в Бозкурт е било регистрирано земетресение с магнитуд 4,2 по Рихтер, информира АФАД. Трусът е бил на дълбочина 17,79 километра. Земетресенията са предизвикали силна паника сред населението. Кметът на град Бозкурт Бирсен Челик посочи пред телевизия НТВ, че засега няма информация за загинали хора, но има ранени. Трусовете са били усетени в южните окръзи Анталия, Бурдур и Ъспарта.Земетресенията бяха регистрирани, след като по-рано днес (в 11.39 ч.) трус с магнитуд 4,8 по Рихтер стана в Егейско море край окръг Измир (Западна Турция). ", "date": "2019.08.08", "title": "Силно земетресение в Турция, има затрупани хора"}
{"url": "http://www.cross.bg/tyrizum-hotelierite-tzenite-1610746.html", "text": "/КРОСС/ Българският туризъм е изправен пред парадокс - собственици на хотели масово свалят цените през август, когато е най-силният месец на сезона, съобщава БНР.Към момента заетостта на базата в к.к. \"Слънчев бряг\" е почти 100%, което според хотелиерите се дължи именно на намалените цени на туристическите пакети. Те се надяват август да компенсира част от по-слабите месеци досега.Председателят на сдружението \"Клуб на хотелиера\" Диана Колчева обясни, че намаленията са се наложили заради закъснелия сезон. Въпреки че част от загубите са били компенсирани обаче, Колчева посочи, че много от хотелиерите ще завършат сезона с минус 10 - 15%.По данни на председателя на Регионалната туристическа камара Иван Иванов се отчита намаление на чуждестранни туристи само в направлението \"пристигнали\", но не и \"заминали\". Той прогнозира, че няма да бъдат реализирани между 220 и 250 млн. евро.Иванов е категоричен, че намаляването на цените на хотелите е \"фатална грешка\", тъй като не е ясно дали ще може да се покрие инфлацията от 3 до 5%. Според него до това решение на хотелиерите се е стигнало заради \"паниката, че хотелът е празен\".Председател на Асоциацията на българските туроператори Даниела Стоева се съгласи, че намаляването на цените е грешка от страна на хотелиерите. Според нея основният проблем е, че в България няма ясно дефиниран туристически продукт на общия туризъм. Вместо това той е смесен - има локации, в които има семеен вид туризъм, както и такива за парти туризъм. Всеки от тези видове туризъм има своята клиентела и своето място на нашето Черноморие, но трябва да има по-добра дефинираност на продукта, обясни Стоева. По тази причина по думите й търсенето на морския туристически продукт силно се влияе от международната пазарна конюнктура, а в момента това не е в полза на страната ни. ", "date": "2019.08.08", "title": "Хотелиери очакват да завършат сезона на загуба въпреки намалянето на цените"}
{"url": "http://www.cross.bg/energetikata-kipur-sreshta-1610742.html", "text": "/КРОСС/  Възможностите за сътрудничество в областта на енергетиката и утвърждаването на съвместен ангажимент за насърчаване на мира, стабилността, сигурността и просперитета в Източното Средиземноморие бяха част от темите, обсъдени на първата среща на високо равнище на министрите по въпросите на енергетиката 3+1, на която присъстваха министрите на енергетиката на Гърция, Кипър, Израел и САЩ, съобщава МИА.В съвместно писмено изявление след срещата на върха в гръцката столица те заявиха, че са идентифицирани няколко области от общ интерес, като инфраструктурните проекти, възобновяема енергия и спестяване на енергия, готовността за спешни ситуации, опазване на околната среда и киберсигурност и „са се съгласили да сформират работна група на високо ниво за насърчаване на конкретни енергийни проекти. \"„Министрите и Съединените щати потвърдиха пълната си подкрепа и солидарност за Република Кипър в проучването и разработването на ресурси в изключителна икономическа зона и изразиха своята загриженост от последните провокативни стъпки в региона на Източното Средиземноморие. Съединените щати също потвърдиха позицията си, че ресурсите за нефт и природен газ на острова трябва да бъдат справедливо разпределени между двете общности в рамките на цялостното решение\", се казва в съвместното изявление след срещата. На пресконференция след срещата на върха министрите обсъдиха значението на енергийното сътрудничество, което може да бъде прехвърлено и в други области.\"Енергетиката може да бъде мост към политическа стабилност и икономическо развитие\", заяви помощник държавният секретар на САЩ по енергетиката Франсис Фанън.Гръцкият министър на околната среда и енергетиката Костис Хазидакис заяви, че съвместната декларация обхваща изцяло позициите и политиките на гръцкото и кипърското правителство по отношение на правата на Кипър в изключителната икономическа зона.\"Тази среща не е среща срещу никоя държава, а среща в полза на международното право и договорките й имат за цел да насърчат сътрудничеството в региона\", каза Хазидакис.Кипърският министър на енергетиката Йоргос Лакотрипис информира колегите си за последните нарушения от страна на Турция в изключителната икономическа зона на Кипър и отбеляза, че е получил подкрепа и солидарност от присъстващите на срещата министри.\"Кипър се ангажира да продължи да работи със съседните страни за стабилността и просперитета на нациите\", каза Лакотрипис.Израелският му колега Ювал Щайниц заяви, че енергетиката ще насърчи сътрудничеството.На срещата на министрите се спомена и газопровода EastMed, за който министрите казаха, че ще си сътрудничат и с Италия за ускоряване на процеса на изграждане. /БГНЕС ", "date": "2019.08.08", "title": "Първа министерска среща по енергетика между Гърция, Кипър, Израел и САЩ "}
{"url": "http://www.cross.bg/dypka-cherna-zvezda-1610741.html", "text": "/КРОСС/  Астрономи са открили черна дупка с рекордна маса, която превишава тази на Слънцето 40 милиарда пъти, съобщава . Намира се в гигантската елипсовидна галактика Holmberg 15A, отдалечена от земята на 700 милиона светлинни години.Това е най-голямата черна дупка, открита по движението на звездите около нея, съобщава изданието Science Alert.Разстоянието от центъра на обекта до хоризонта на събитията се равнява на 790 астрономически единици (една астрономическа единица е равна на разстоянието от Земята до Слънцето). Дистанцията от Слънцето до хелиопаузата, където слънчевият вятър се сблъсква с междузвездната среда (счита се за граница на Слънчевата система), е едва 123 астрономически единици.Черната дупка се е образувала след сблъсъка на две млади галактики с неголямо количество звезди в ядрата си.Преди дни пък, астрономи съобщиха за неизвестен тип космически обекти, които може би са възникнали при нарушаване на обикновения процес на гибелта на звезда. Небесното тяло представлява пулсатор (да не се бърка с пулсар) - малка и гореща звезда, която бързо мени блясъка си, защото външните слоеве се опитват да възстановят равновесието. ", "date": "2019.08.08", "title": "Откриха гигантска черна дупка на 700 милиона светлинни години от Земята "}
{"url": "http://www.cross.bg/podvizhen-sustav-liniya-1610751.html", "text": "/КРОСС/  Във връзка с появили се опасения в общественото пространство за закриване на теснолинейката, управленският екип на БДЖ държи да поясни, че в никакъв момент не е имало такива намерения, дори напротив -  работи се в посока за развитие и популяризиране на уникалната по рода си теснопътна линия на територията на страната. Моментните затруднения в обслужването на влаковете по трасето през последните дни са предизвикани от възникнали аварийни необходимости за ремонти по локомотивите. Тяговият подвижен състав, който в момента обслужва теснолинейката, е морално остарял, произведен през 1965 г. и 1988 г., и резервните части за тях са изключително дефицитни, което затруднява процеса по тяхната поддръжка. Текущият договор за доставка на резервни части се изпълнява от румънска фирма, като за последната получена доставка е извършена рекламация на частите. По тази причина се забавя процеса по извършване на ремонти на три локомотива. За осигуряване на услугата в дългосрочен план е извършено проучване и са установени контакти с производители на такъв тип локомотиви за технологична помощ в Германия, както и за нов подвижен състав за теснопътната линия Септември-Добринище. Обмисля се и вариант за закупуване на шинобуси и на специализирани мотриси.", "date": "2019.08.08", "title": " Теснолинейката Септември-Добринище е един от приоритетите на БДЖ"}
{"url": "http://www.cross.bg/domut-momenta-valerieva-1610750.html", "text": "/КРОСС/  Домът на плеймейтката Моника Валериева е бил обран в късния следобед в сряда. По информация на потърпевшата от апартамента й в столичния квартал „Студентски град\" са откраднати 92 000 евро в брой и много златни бижута, съобщава NOVA.В момента на обира моделът не е бил вкъщи. Следи от взлом няма. Крадците вероятно са влезли в жилището с подправен ключ.Там имало и камери за видеонаблюдение, но в момента на извършване на престъплението те не работели. ", "date": "2019.08.08", "title": "Домът на плеймейтката Моника Валериева е бил обран "}
{"url": "http://www.cross.bg/detzata-mezhdynarodnite-yzhasite-1610752.html", "text": "/КРОСС/  Двете близначки, осиновени от американци и малтретирани в \"къщата на ужасите\" в САЩ, са заминали с осиновителите си зад Океана през 2011 г.Документите на родителите са били изрядни, както и оценката на социалните за условията, при които щели да бъдат настанени момичетата, съобщи директорът на дирекцията по международните осиновявания в Министерство на правосъдието Милена Първанова.Осиновени в САЩ българчета попаднаха в „къща на ужасите\"Бащата бил висшист, IT специалист, а майката - домакиня, която отглеждала към онзи момент други 4 деца. Социалните в САЩ докладвали, че всичко е наред с децата. Според правилата за международните осиновявания на българчета 2 години след това социален работник изпраща на всеки 6 месеца доклад за състоянието на децата в новото им семейство.Всички доклади на социалните от САЩ сочат, че момичетата безпроблемно са се вписали в живота на семейството, изглеждат щастливи и добре обгрижвани, каза Първанова. \"Силната привързаност към родителите е очевидна и се демонстрира непрекъснато чрез многото прегръдки и усмивки\", пишело в доклада на щатската социална служба.Децата в момента се намират на сигурно място под закрилата на шерифската служба в окръг Шенън, щата Мисури от 8 юли т. г. ", "date": "2019.08.08", "title": "Правосъдното министерство: Социалните в САЩ докладваха, че близначките са щастливи"}
{"url": "http://www.cross.bg/izgaryaniya-hadzhiiiski-gazova-1610747.html", "text": "/КРОСС/ Четирима души от Габрово са в болница, след като газова бутилка избухна в дома им.В Университетска болница „Медика Русе\" са настанени момче и момиче - на 17 и 20 години, както и техните баба и дядо. Всички пострадали са с изгаряния между 30 и 40 процента и инхалация на пушечни газове.„Изгарянията са дълбоки. Локализирани основно по лицето, ръцете и долните крайници\", коментира професор Огнян Хаджийски началник на Отделението по пластично-възстановителна хирургия на блоницата. Той уточни, че трима от пациентите са на командно дишане.Състоянието на двамата младежи се оценява като тежко, а на възрастните - критично, предвид това, че те имат и редица придружаващи заболявания.В лечението на пациентите се е включил целият екип на Отделението по пластично-възстановителна хирургия и екипът на Реанимационно отделение, водени от проф. Огнян Хаджийски.Днес е била извършена хирургична обработка на изгарянията и са преценени пораженията, предизвикани от огъня. Утре предстои извършване на свободни кожни пластики на двамата млади пациенти, а в следващите дни на възрастните.От болницата апелират към всички граждани, желаещи да помогнат на пострадалото семейство да дарят кръв. Кръвната група не е от значение. Това може да се направи в кръводарителските центрове в Русе, Велико Търново и Габрово.Освен пострадалото семейство от Габрово, в УМБАЛ „Медика Русе\" се лекуват още двама пациенти със сериозни изгаряния, причинени след инцидент с газова бутилка. Единият от тях е със 70 % изгаряния станало преди 15 дни, а другия е с 40% изгаряния.Преминали са и още няколко пациенти с изгаряния след инцидент с газови бутилки, които са били лекувани амбулаторно.„Обръщаме се към всички граждани, използващи газови уреди, със съвет да бъдат внимателни при работа с тях и да ги проверяват периодично при съответните органи\", каза проф. Хаджийски. ", "date": "2019.08.08", "title": "Семейство оцеля след взрив на газова бутилка, борят се за живота им "}
{"url": "http://www.cross.bg/dvor-praseta-ymurtveni-1610745.html", "text": "/КРОСС/  Общо 79 300 прасета са умъртвени по хуманен начин до момента в Русенска област заради болестта Африканска чума по свинете /АЧС/. Това съобщи на днешното заседание в Русе на междуведомствената епизоотична комисия директорът на Областната дирекция по безопасност на храните д-р Георги Дяков, цитиран от БТА.Приключило е унищожаването на общо 58 600 животни в свинекомплексите в селата Николово и Бръшлен.Дейностите по ликвидирането на огнищата там продължават с дезинфекция и почистване на помещенията. „В другата голяма засегната от болестта ферма - в село Голямо Враново, досега са умъртвени по хуманен начин 6000 животни\", уточни д-р Дяков. Той допълни, че след като приключи работата по ликвидирането на огнищата, ще се тръгне на проверка от двор на двор в населените места, за да се установи има ли още останали прасета в лични стопанства. Според директора проблемът в Русенско със свинете, отглеждани в \"задния двор\", не е толкова голям, колкото в Южна България, и ставало въпрос за единични случаи.Пробите в четвъртия голям свинекомплекс в областта - в село Юделник, са отрицателни. ", "date": "2019.08.08", "title": " Близо 80 000 прасета са умъртвени в Русенско"}
{"url": "http://www.cross.bg/podelenie-voenno-raneni-1610744.html", "text": "/КРОСС/  Двама души са убити, а други 15 са ранени по време на експлозия на територията на военно поделение в района на Архангелск, съобщават Спутник и БГНЕС.\"Експлозията е станала във военно поделение на 30 километра от Северодвинск. По предварителни данни, двама са загинали и 15 са ранени\", се казва в изявление на силите за сигурност в региона.", "date": "2019.08.08", "title": "Взрив във военно поделение в Русия"}
{"url": "http://www.cross.bg/voda-mineralna-goreshtite-1610729.html", "text": "/КРОСС/  Заради очакваните високи температури в София Столична община осигурява раздаване на минерална вода. От 14:00 ч. минерална водата ще се раздава на четири пункта - на площадното пространство при храма „Св. Неделя\", на пл. „Орлов мост\" при езерото „Ариана\", на пилоните на Националния дворец на културата и на пл. „Славейков\". Инициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на общината до изчерпване на количествата. Минералната вода е осигурена като дарение и ще бъде предоставена за горещите дни чрез направление „Социални дейности и интеграция на хора с увреждания\".", "date": "2019.08.08", "title": "Раздават минерална вода в София заради жегите "}
{"url": "http://www.cross.bg/bulgariya-prokyratyrata-prokyrorskata-1610726.html", "text": "/КРОСС/  Асоциацията на европейските журналисти - България смята, че опитите на прокуратурата да ограничава свободата на словото, противоречат на Конституцията на Република България, на Европейската конвенция за правата на човека, българското и европейското законодателство.Всекидневните атаки от страна на Прокурорската колегия на Висшия съдебен съвет, Прокуратурата на Република България и Асоциацията на прокурорите към медии, които си позволяват да бъдат критични по отношение на течащата процедура за утвърждаване на Иван Гешев като главен прокурор, не просто будят недоумение, но са и опасен опит за налагане на цензура.Като оставим настрана факта, че подобен истеричен стил на комуникация не подхожда на сериозна институция, още по-малко на прокуратурата, искаме да обърнем внимание, че опитът да се накарат критичните медии да замълчат никак не е безобиден и представлява опасност за демокрацията в страната.В позиция от сряда, Прокурорската колегия на Висшия съдебен съвет заявява, че дебатът около избора на главен прокурор трябва да се води с \"добронамерен тон\" и \"призовава обществото и медиите за повече толерантност и отговорност в провежданото обсъждане на номинираната кандидатура за главен прокурор\". Според прокурорите \"това би дало възможност на гражданите сами да направят изводи за качествата на издигнатия кандидат, би запазило независимостта на магистратите, които подкрепиха номинацията, както и непредубедеността на останалата общественост, заявила подкрепа. По този начин се създават гаранции за законосъобразно протичане на независим и обоснован избор от Пленума на Висшия съдебен съвет\".Подобен призив показва дълбоко неразбиране на ролята на журналистиката и изобщо на философията на демократичното устройство на държавата. Медиите неслучайно се определят като \"куче пазач\" на демокрацията. Едно демократично общество е невъзможно, както без разделение на властите, така и без критични медии, които държат отговорни представителите и на трите власти.Подобно неразбиране не е допустимо за хора, призвани да защитават интересите на държавата и нейните граждани, но заблуждението на членовете на Прокурорската колегия може да бъде обяснено донякъде с представата, която им е създала изкривената медийна среда в страната. Това, че медийни групи, близки до властта, непрестанно величаят силните на деня, громят всички техни критици и единственият начин представител на управлението да попадне под критиката им, е ако загуби позиции, не означава, че ролята на медиите е да венцеславят хората с власт. Напротив, фактът, че една от най-важните позиции в държавата ще бъде заета без елемент на състезателност - след посочване на един-единствен кандидат, би трябвало да е силен стимул за всяка една уважаваща се медия за разследвания, коментари и анализи, във връзка с кадровата политика в прокуратурата.Категорично неприемливо е подобни напълно закономерни материали да предизвикват заплашителни реакции от страна на орган като прокуратурата.Тъй като това е политика, налагана от заместник-главния прокурор Иван Гешев, подписал една от въпросните позиции на Прокуратурата на Република България, Асоциацията на европейските журналисти - България призовава членовете на Прокурорската колегия на Висшия съдебен съвет да преразгледат решението си за номинация на Гешев и в духа на демокрацията да гарантират процедура, основана на състезателност.За да увери прокуратурата в своята добронамереност, АЕЖ - България предлага да организира специални обучения за прокурори по медийна грамотност. Асоциацията е разработила специални модули, чрез които участниците се запознават с ролята на медиите, проверка на достоверността на информацията, разбиране на начина на журналистическата работа с източници и т.н. Смятаме, че това знание ще бъдe полезно за представители на Прокуратурата на Република България и сме готови да го споделим с тях, в името на обществения интерес. ", "date": "2019.08.08", "title": "За сведение на прокуратурата: Ролята на медиите не е да венцеславят силните на деня"}
{"url": "http://www.cross.bg/lanetza-rado-arestyvani-1610743.html", "text": "/КРОСС/  Държавата в опит да удари наркобизнеса. В момента тече мащабна акция на прокуратурата и полицията на територията на цялата страна. По информация на NOVA на прицела на правоохранителните органи е групата на Радо Ланеца.Неговата наркомрежа е сочена за най-голямата у нас, със стотици участници по веригата навсякъде на наша територия.Радо Ланеца нашумя през 2016 г., когато София осъмна облепена с плакати със снимки на наркодилъри. Надписът над портретите им гласеше: \"Мъжете, които тровят децата ни\". Година по-късно бяха арестувани двама столични полицаи, оказали се част от наркобандата му. Въпросните служители на реда бяха сочени за членове на силовата бригада на Ланеца.По-рано днес регионални медии съобщиха за полицейски акции по морето, които вероятно имат връзка с мащабния удар по наркоразпространението.Арести текат в София, Пловдив и Поморие, както и на други места в страната. По непотвърдена информация са арестувани 10 души. ", "date": "2019.08.08", "title": "Удариха наркобандата на Радо Ланеца в цялата страна"}
{"url": "http://www.cross.bg/shofyor-dete-blusna-1610727.html", "text": "/КРОСС/  Шофьор блъсна 11-годишно дете в Мездра и избяга, съобщиха от полицията. Инцидентът е станал на 7 август на  ул. „Христо Ботев\" в града.Детето е пресичало пътното платно на нерегламентирано за преминаване място и е било блъснато от кола, след което водачът е напуснал местопроизшествието.Детето е с фрактура на подбедрица, настанено е в болницата в Мездра. Работата по установяване на автомобила продължава. По случая е образувано досъдебно производство. ", "date": "2019.08.08", "title": "Шофьор блъсна дете и избяга "}
{"url": "http://www.cross.bg/avtomobil-plovdiv-raneni-1610737.html", "text": "/КРОСС/  Петима души пострадаха при среднощна катастрофа в Пловдив. Към 23 часа на кръстовище между бул. „Цариградско шосе\" и ул. „Удроу Уилсън\" лек автомобил „Хюндай\" предприел ляв завой и отнел предимството на навлизащио „Ауди\".От силния удар са ранени шофьорът и негов спътник в първата кола, на по  64 и 65 г. В другият автомобил пострадали са 18-годишно момче и двама младежи на 24 и 29 години. Пробите за алкохол и наркотици на шофьорите са отрицателни.За случая е уведомена Районна прокуратура. ", "date": "2019.08.08", "title": "Петима ранени при среднощна катастрофа в Пловдив "}
{"url": "http://www.cross.bg/pytin-godini-godina-1610740.html", "text": "/КРОСС/ Путин идва на власт за пръв път като премиер на Русия през 1999 година и е избран за президент година след това. През 2008 година - след два президентски мандата, той предава поста на Дмитрий Медведев, и отново поема премиерския пост. Владимир Путин се завръща отново в Кремъл през 2012 година, а през 2018 година отново печели изборите за четвърти президентски мандат.Политическите анализатори твърдят, че макар и на власт вече толкова години, той все още има да трупа управленски опит спрямо покойния кубински лидер Фидел Кастро и основателя на Северна Корея Ким Ир Сен, съобщава АФП.Владимир Путин изостава в класацията за най-дълго служил управник спрямо мнозина все още живи лидери, като към момента най-дълго управлявалият президент - 40 години, е държавният глава на Екваториална Гвинея Теодоро Обианг Нгуема.Британската кралица Елизабет II е най-дълго управлявалият монарх в света - 67 години.Начело в класацията е революционният герой на Куба Фидел Кастро, който е начело 49 години. Когато предава властта, заради напредналата си възраст (80 години) и заради здравословни проблеми, негов наследник става брат му Раул.Първият президент на Тайван Чан Кайшъ е начело на островната държава в продължение на 47 години до смъртта си през 1975 година.Основателят на Северна Корея Ким Ир Сен управлява изолираната си държава цели 46 години преди да почине през 1994 година и все още е наричан „вечният лидер\".Муамар Кадафи управлява Либия с железен юмрук почти 42 години, но беше свален от власт и по-късно убит през 2011 година в разгара на Арабската пролет.Омар Бонго Ондимба управлява богатия на петрол Габон над 41 години до смъртта си от рак през 2009 година.Албанския комунистически диктатор Енвер Ходжа пък е начело 40 години до смъртта си през 1985 година.Как се промени Путин за 20 години на властПолитически анализатори, интервюирани от РИА Новости, разказаха какви качества той съхранява през последните години, как се променя неговият мироглед, отношенията със Запада и възгледите му по кадровите въпроси.На 9 август 1999 г. президентът Борис Елцин обявява оставката на правителството на Сергей Степашин, а на Путин са поверени временните задължения. Кандидатурата му е внесена в Държавната Дума за одобрение като премиер; в същия ден в телевизионно обръщение Елцин нарича Путин приемник.Според Сергей Беспалов, водещ изследовател в Института за социални науки RANEPA, назначаването на Путин за изпълняващ длъжността министър-председател и изявлението на Елцин за него като приемник се оказало пълна изненада. \"Путин не беше съвсем нов човек, защото беше секретар на Съвета за сигурност и ръководител на ФСБ. За Елцин - който с особено внимание се отнася към това, което поддържа баланс между органите на реда и силовите структури, за да не позволи на никоя от силите за сигурност да се засили прекомерно - да назначи един човек на два толкова високи поста наведнъж - това беше проява на най-високо доверие към Путин\", твърди експертът.Беспалов подчертава, че по това време бъдещият държавен глава е бил практически непознат за обществеността, малцина са вярвали, че ще успее да спечели президентските избори през март 2000 г. Въпреки това, за четири месеца той е успял да увеличи рейтинга си и да спечели в първия кръг.Този успех, според експерта, е станал възможен поради няколко фактора: умората на руснаците от Елцин, на фона на която Путин е изглеждал негова пълна противоположност; работата на компетентни политически стратези; края на войната в Северен Кавказ. \"Комбинацията от тези фактори доведе до факта, че той успя бързо да повиши рейтинга си и до декември 1999 г., когато Елцин подаде оставка, Путин вече беше кандидат номер 1 на предстоящите избори\", казва Беспалов.Първият мандат на президента Путин, както отбелязват всички експерти, е бил един от най-успешните, тъй като той е успял да оправдае всички надежди, които са му възлагани: да обедини страната и да подсили икономиката.Ръководителят на \"Политическата експертна група\" Константин Калачев отбелязва, че основните задачи на президента са станали борбата срещу сепаратистките тенденции, поддържането на единството на страната и осигуряването на икономически растеж. \"Тогава Путин беше възприет като човек, който се интересува от превръщането на Русия в модерна, развита демократична държава... Първият мандат - той беше свързан с надеждите към президента, които той оправда\", каза политологът.Вторият, казва той, е бил \"краен срок за резултати\". Путин успява да осигури икономически растеж, да раздели политиката и бизнеса, да изтласка олигарсите от властта. \"Хората започнаха да живеят по-добре и до кризата през 2008 г. страната преживя възход и икономически растеж\", добавя Калачев.Според Беспалов в първите години от престоя му на власт, голяма роля са изиграли хора от екипа на Елцин - ръководителят на правителството Михаил Касянов и оглавяващият администрацията на Кремъл Александър Волошин. „Тези хора, без значение какво говорим за тях сега, се оказаха доста ефективни в този период: например успехите във вътрешната политика бяха до голяма степен свързани с името на Волошин\", казва той.Експертът допълва, че правителството на Евгений Примаков също е изиграло голяма роля за формирането на икономиката. \"Въпреки че без личния принос на Путин, всичко това нямаше да има резултат и подобен пробив нямаше да се случи в началото на 2000-та. Ако в края на 1999 г. успехът все още може да бъде приписан на политическите технолози, то в бъдеще това е заслуга на самия Путин\", смята Беспалов.В първоначалния етап, както отбелязва Калачев, Путин е създал впечатление за човек, който изповядва либерални идеи. \"Въпреки че и сега той все още изповядва либерални идеи, но само в икономиката\", обяснява политологът. Според него Путин се е опитал да съчетае либералното и патриотичното. „Ако си спомняте руския либерализъм, например в лицето на Павел Милюков, тогава руските либерали бяха патриоти, дори национални патриоти\", добавя той. Беспалов отбелязва и желанието на Путин да комбинира патриотизма с либералните икономически възгледи.Евгений Минченко, вицепрезидент на Руската асоциация за връзки с обществеността, също отбелязва, че Путин влиза в голямата политика като либерален реформатор. \"От една страна, той поддържаше териториалната цялост на страната, поставяйки нещата в ред, ограничи влиянието на големия бизнес, но от друга страна се опита да изгради отношения със Запада и да проведе реформи в страната, които биха позволили развитието на икономиката\", казва той.Президентът успял да реализира икономически проекти, но да изгради отношения със Запада и да направи Русия част от големия Запад - не, отбелязва Минченко. \"Това не е негова вина, а вина, както той казва, на нашите партньори. В много отношения това предопредели разочарованието на Владимир Путин, тъй като идеологически той е западняк\", смята експертът.Ако Путин е запазил либералните възгледи за икономиката 20 години по-късно, то отношението си към Запада президентът е променил коренно, твърдят политическите анализатори.  Според Калачев държавният глава вярвал, че ще успее да стане равноправен, пълноценен партньор със западните страни. \"Путин протегна ръка, но ръката, остана да виси във въздуха\", казва той.Известната реч на Путин в Мюнхен започва с точка на равносметка и преоценка на много от идеите на президента, добавя експертът. От своя страна Беспалов заявява, че в допълнение към външнополитическия вектор на Путин, за 20 години е претърпяла изменения и неговата кадрова политика. \"И тогава, и сега той разчита на доверени хора, често хора от силовите структури, но в същото време виждаме, че той започва да разчита и на млади технократи\", казва експертът. Потвърждение за това е последната вълна от губернаторски назначения, заключава той. ", "date": "2019.08.08", "title": "20 години власт: Путин, Русия и световните ветерани във властта"}
{"url": "http://www.cross.bg/todorov-nishto-gryp-1610738.html", "text": "/КРОСС/  Не съм поръчвал нищо. Това каза Иван Тодоров, собственик на \"ТАД груп\" в отговор на въпрос поръчвал ли е нещо на хакера Кристиян Бойков, предаде репортер на БГНЕС.Днес Апелативният спецсъд гледа мярката за неотклонение на Тодоров. Пред репортери в съда той не пожела да говори.\"Не мога да коментирам в момента\", заяви Тодоров. Той посочи, че не го притеснява нищо, просто иска да мине следствието.БГНЕС припомня, че фирма \"ТАД груп\", чийто собственик е Тодоров, е заподозряна за хакерската атака срещу НАП. Изтичането на данни след хакерската атака на сървърите на НАП засегна около 5,1 млн. български граждани. Около 4 млн. от тях са на живи хора, останалите са на починали лица.Миналата седмица Тодоров беше задържан на Летище София, а след това - освободен от спецсъда срещу гаранция от 100 хиляди лева. Прокуратурата протестира мярката за неотклонение парична гаранция. Вече стана ясно и че защитата на собственика на „ТАД Груп\" иска намаляване на гаранцията му. Обвинението на Тодоров е за кибертероризъм.Oт прокуратурата разпространиха част от доказателствата, събрани по делото. Това доведе до нов теч на лични данни. В разпространения имейл от обвинението не бяха заличили ЕГН-та.Извън ареста са и другите двама обвиняеми - търговският директор Георги Янков и служителят Кристиян Бойков. ", "date": "2019.08.08", "title": "Иван Тодоров, “ТАД груп”: Не съм поръчвал нищо"}
{"url": "http://www.cross.bg/spaskov-chastni-yasno-1610714.html", "text": "/КРОСС/  Не можем да разделяме лечебните заведение на базата на собствеността - дали са частни или държани. И двата вида лечебни заведения имат право да определят цени за извършваните услуги. Тези цени трябва да бъдат упоменати на ясно място, така че този, които търси услугата да е наясно предварително какво ще трябва да заплати\". Това заяви бившият директор на \"Пирогов\" доц. Спас Спасков. Преди дни стана ясно, че чужденец е заплатил 530 лв. за преглед и почистване на вода от ухо в частен медицински център в к.к „Златни пясъци\". Напълно е възможно лекарят да бъде свръхмошеник и да започне да си измисля. Говорейки по този начин внушаваме едно изключително недоверие към здравеопазването, категоричен е бившият директор на болницата. Най-вероятно става дума за услуга, която е извън НЗОК. Смятам, че е извършена и друга медицинска услуга, не само почистване на ушни канали, каза още Спасков.Ние, здравоосигурените пациенти сме свикнали когато имаме проблем да отиваме някъде с направление. В случая на морето, това няма как да стане. Дори да сме здравноосигурени - трябва да платим, коментира Евгени Георгиев от Алианс на трансплантираните и оперираните „Бъдеще за всички\". Според него има и други фактори, определящи цената. Зависи дали прегледът трябва да се осъществи в работно време или извън работно време. Повечето частни центрове не работят със Здравната каса и определят сами своите ценоразписи, каза още той. Проверките винаги завършват по един и същи начин. Частните болници процъфтяват. Пълно е с нови частни болници, а българинът е все по-беден и болен, категоричен е Георгиев. ", "date": "2019.08.08", "title": "Доц. Спас Спасков: Лечебните заведения имат право сами да определя цените си"}
{"url": "http://www.cross.bg/detza-misyri-shtata-1610715.html", "text": "/КРОСС/  Осиновени български деца в „Къща на ужасите\" в Мисури. Двете близначки са живели при невъзможни условия, съобщи изданието \"БГ войс\". Те били осиновени преди 7 години от двойка в градчето Съмървил, щата Мисури. 56-годишният мъж и 40-годишната жена били арестувани на 8 юли за тормоз над децата им. Властите открили в дома им 10 деца - 8 техни и две осиновени близначки от България.Последвалият медицински преглед, проведен в близкия центъра за подкрепа на деца, показал, че 14-годишната българска девойка имала паразити, а сестра й раздут корем поради недохранване. Само пред Нова телевизия говори генералният консул на България в Чикаго Иван Анчев. Това е един изключително неприятен случай, който хвърля сянка върху много други положителни случаи на осиновяване на български деца в САЩ. Това заяви за „Здравей, България\" генералният консул в Чикаго Иван Анчев. Още в рамките на работния ден се свързахме с компетентните власти, в случая с шерифския офис в окръг Шенън на щата Мисури. Разговаряхме лично с шериф Дарън Браули. Той ни информира подробно за ситуацията, каза още той. Анчев заяви, че децата са на сигурно място. Те се намират на около 1 час път от Съмървил, щата Мисури, в помещение, което е под полицейска закрила. Прегледани са веднага от лекар, който не е установил следи от сексуално насилие, някакви други наранявания или някакви други сериозни здравословни проблеми. Според шериф Браули децата в момента са в добро състояние и за тях се полагат грижи, коментира Ачев. Това, което разбираме от източници е, че тези хора са искали децата им да бъдат обучавани във форма „домашно образование\". Не знаем какаво са работили родителите. Децата са карани да четат книги с религиозно съдържание, но дали това е свързано с причината за състоянието им, още не знаем, каза още той.  Децата при всички положения ще бъдат в една сигурна и защитена среда. Няма каквато и да  е била възможност да бъдат върнати на родителите. Те самите са пуснати под гаранция от 100 000 долара. Оттук нататък ще бъдем пряко информирани какво е състоянието на тези деца, каза Ачев.От МВР съобщиха, че осиновените в САЩ българчета са в добро състояние и са под закрила властите. Във връзка с публикувана в медиите информация за малтретирани в щата Мисури деца от български произход, осиновени от американски граждани, генералното ни консулство в Чикаго извърши спешни проверки и информира, че децата са настанени на безопасно място и са под закрила на шерифския офис на окръг Шенън, щата Мисури. Те са в добро състояние, направено им е пълно медицинско изследване, което не е установило наранявания и сериозни заболявания, съобщават от МВР.Родителите са арестувани от полицията на гр. Съмърсвил на 8 юли 2019 г., след което случаят е бил предаден по компетентност на шерифската служба на окръг Шенън. Генералното консулство в Чикаго е в постоянен контакт с властите и оказва пълно административно съдействие по случая, информират от МВР. ", "date": "2019.08.08", "title": "Осиновени българчета в САЩ попаднаха в „Къща на ужасите”"}
{"url": "http://www.cross.bg/oreo-novi-crumbs-1610717.html", "text": "/КРОСС/  Oreo, една от най-обичаните марки бисквити в България, вече предлага на пазара два нови продукта: Oreo Crumbs и Oreo Powder. Изработени от бисквити Oreo, и двата нови продукта са чудесни допълнения в приготвянето на всякакви вкусни десерти и закуски.С лансирането на Oreo Crumbs и Oreo Powder брандът навлиза в нов сегмент в категория „Сладки бисквити\", като създава нови поводи за консумация, следвайки световните тенденции с фокус върху хоби готвенето.Oreo Crumbs и Oreo Powder имат изключително атрактивна опаковка с привличащ вниманието Oreo цвят и QR код на гърба, който ще препраща всички потребители към допълнителни идеи за рецепти.Продуктите се предлагат в опаковка от 300 гр.Първата Oreo бисквитка е представена в Ню Йорк преди повече от 100 години. Днес, тази най-обичана бисквитка с крем е глобална икона, която закачливо предизвиква потребителите да се забавляват, свързвайки ги в повече от 100 страни по света. Oreo вярва в силата на забавлението и игривия дух, които обединяват хората и ги правят по-добри, защото само когато дадем воля на духа си и се освободим, ще можем да разберем света около нас. ", "date": "2019.08.08", "title": "Oreo разширява портфолиото си с две нови попълнения"}
{"url": "http://www.cross.bg/avgyst-zala-ramkite-1610721.html", "text": "/КРОСС/  Руски филми ще бъдат показани в рамките на 27-ия Международен филмов фестивал \"Любовта е- лудост\", който ще се проведе във Варна от 23 август до 1 септември.  В конкурсната програма ще бъде показана работата на младия филмов режисьор Кирил Плетнев. Ще бъде показан игралния му филм \"Без мен\". Лентата ще представи продуцента Рубен Дишдишян. Прожекцията ще бъде на 25 август в зала № 2 на Фестивалния и конгресен център-Варна.По повод 95-годишнината от най-голямото руско киностудио в извънконкурсната програма на фестивала , ще се проведат Дни на \" Мосфилм \". Ще бъдат представени киношедьоври, създадени по различно време от киностудията \" Мосфилм \". В рамките на фестивала ще ги представи сътрудничката на концерна  Елена Орел.Ето и програмата на прожекциите:24 август 17.00 г зала № 6- \"Моят любящ и нежен звяр\"25 август 19.00 г зала № 6- \"Ана Каренина\"29 август 16.00 г зала № 5- \"Жесток романс\"Почетен гост на фестивала ще бъде руския продуцент Владимир Есинов. В рамките на 27-ия Международен филмов фестивал \" Любовта е лудост \" ше има и седмица на \" Ленфилм \". Представители на най-старото киностудио на Русия ще бъдат заместник-директора по международни въпроси Олга Медия, режисьора  Александър Поздняков, който ще представи продукцията на \"Ленфилм\" в рамките на фестивала.Ето и програмата на прожекциите:24 август 19:30 г зала № 6- \"Дамата с кученцето\".26 август 18:00 г зала № 5 -  \"Непознат живот\"27 август 16: 00, зала № 5 \"Развод по собствено желание\"28 август 16: 00, зала № 5- \"Влюбен в собственото си желание\"29 август 17: 00, зала № 6-  \"Гласове на стари стени\"30 август 18: 00, зала № 5 - \"Женитба\"Освен това тази година в състава на международното жури влиза и известна руска актриса Ирина Линд. Почетен гост на филмовия фестивал ще бъде  известния руски продуцент Владимир Есинов. ", "date": "2019.08.08", "title": "Панорама на руското кино ще покажат на кинофестивала \"Любовта е лудост\" във Варна"}
{"url": "http://www.cross.bg/chasa-levski-hristo-1610720.html", "text": "/КРОСС/  Забранява се престоят и паркирането на пътни превозни средства, с изключение на автомобилите на участниците в мероприятието,  както следва:- От 14.00 часа на 7.08.2019 г. до 23.00 часа на 08.08.2019 г.  при сектор „Г\" на  Националния стадион „Васил Левски\".- От 12.00 до 22.00 часа на 08.08.2019 г. на моста пред Национален стадион „Васил Левски\".От 19.30 часа на 8.08.2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:-  ул. „Ген. Гурко\" между бул. „Васил Левски\" и бул. „Евлоги и Христо Георгиеви\";- бул. „Евлоги и Христо Георгиеви\" между пл. „Орлов мост\" и бул. „Черни връх\";- бул. „Драган Цанков\" между бул. „Евлоги и Христо Георгиеви\" и бул. „Пейо К. Яворов\". ", "date": "2019.08.08", "title": "Промени в движението в столицата заради футболна среща на Националния стадион \"В. Левски\""}
{"url": "http://www.cross.bg/koreya-severna-phenyan-1610722.html", "text": "/КРОСС/  Северна Корея е откраднала 2 млрд долара, с цел финансиране на ракетната си програма чрез кибератаки. Това посочва доклад на Обединените нации. Според конфиденциалния доклад на Обединените нации, мишените на Пхенян са били банкови институции и борси за криптовалути. В момента се разследват 35 хакерски атаки, посочват източници на Би Би Си. Разследва се и потенциално \"крипто-копаене\", за което Северна Корея използвала мощни компютри за генериране на виртуална валута, която да бъде обменена в чужда.Докладът също посочва, че действията на Северна Корея срещу борсите за криптовалута за позволили на азиатската страна \"да си набави приходи по начин, който е труден за проследяване и не е обект на строг контрол от традиционния банков сектор\".В отговор, говорител на държавния департамент на Съединените щати заяви пред агенция Ройтерс, че \"Вашингтон призовава всички отговорни държави да предприемат действия, с които да се противопоставят на Северна Корея и хакерските атаки, които имат за цел финансиране на незаконните ракетни програми на Пхенян\".Снощи Северна Корея изстреля две балистични ракети за четвърти път в рамките на две седмици. Според Пхенян съвместните учения между корейските и американски войски са нелигитимни. ", "date": "2019.08.08", "title": "ООН: Пхенян е откраднал 2 млрд. долара чрез хакерски атаки "}
{"url": "http://www.cross.bg/vtoriya-priyatel-visoko-1610723.html", "text": "/КРОСС/  След продължило денонощие и половина издирване спасители откриха и втория изчезнал в Пирин турист. Той е в добро здравословно състояние, научи NOVA.Спасителната акция започна след сигнал, който намереният днес мъж и негов приятел подали до Планинската спасителна служба, след като загубили пътя във вторник вечерта. Спасителите веднага тръгнали към тях. Вместо да чакат на място, двамата мъже продължили да се движат високо в планината. Така връзката с тях се загубила.В следобедните часове в сряда спасителите достигнаха до единия от изгубилите се мъже. Оказа се, че високо в планината туристите са се разделили.В издирването на втория участвал и неговият приятел. ", "date": "2019.08.08", "title": " Намериха и втория изчезнал в Пирин турист"}
{"url": "http://www.cross.bg/iskur-ydavi-reka-1610724.html", "text": "/КРОСС/  12-годишно момче от Мездра се удави в река Искър край ВЕЦ „Варуна\". Инцидентът е станал в сряда следобед. Тялото на детето беше открито върху скалите на централата в четвъртък, предаде БГНЕС.Сигналът за инцидента бил подаден от майката на момчето. Докато се къпело в района на бента, то било повлечено от водата в канал, захранващ ВЕЦ-а.", "date": "2019.08.08", "title": " Дете се удави във водите на река Искър"}
{"url": "http://www.cross.bg/ilieva-sestra-sestri-1610725.html", "text": "/КРОСС/  Медицински сестри протестираха в защита на уволнената си колежка от болница \"Токуда\" - Мая Илиева.\"Мая е майка - те просто я прегазиха и преминаха през нея\", каза пред камерата на NOVA колежката й Веселина Ганчева. Друга протестираща медицинска сестра призна, че излезлите да я подкрепят са наясно, че и те могат да я последват и да останат без работа. \"Ние сме наясно, че подлежим на уволнение, но сме го приели като своя кауза\", каза друга от простестиращите.Самата Мая Илиева призна, че заради отпускарския сезон не е очаквала да има подкрепа и е останала изненадана. \"Хората са вече много гневни\", обяснява си го Илиева.Медицинската сестра ще съди болницата за уволнението си, а от лечебното заведение отричат освобождаването й да има нещо общо с факта, че е била синдикален лидер и организатор на протеста на медицинските сестри през пролетта.В подкрепа на Мая Илиева по-късно днес излизат и нейни колеги от лечебни заведения във Варна и други градове. Зад нея застана и омбудсманът Мая Манолова. Българската асоциация на профисионалистите по здравни грижи също излезе с декларация в защита на уволнената медицинска сестра. ", "date": "2019.08.08", "title": "Медицински сестри протестираха в защита на уволнената си колежка"}
{"url": "http://www.cross.bg/babh-zhivotinski-otpadutzi-1610709.html", "text": "/КРОСС/  Главният прокурор Сотир Цацаров разпореди на Специализираната прокуратура незабавно извършване на проверка за евентуални длъжностни престъпления и сключване на неизгодни договори от страна на БАБХ. Това съобщиха от спецпрокуратурата. Проверката е разпоредена по повод публикувано журналистическо разследване - филм на Генка Шикерова \"Война на трупове\".В хода на проверката от ръководството на агенцията ще бъдат изискани всички документи по обществената поръчка за обезвреждане на животински отпадъци, обявена от БАБХ през 2017 г.; договорите, сключени от БАБХ за обезвреждане на животински отпадъци в процедура по пряко договаряне чрез мобилни инсинератори през 2018 г., както и всички анекси към тези договори, подписани до настоящия момент.Ще бъдат изискани и документи за всички плащания, извършени от възложителя по договорите и анексите /БАБХ/, на изпълнителите, както и за осъществените от тях дейности, за които са направени плащанията, за установяване на реално преработени и заплатени количества животински отпадъци.Специализираната прокуратура ще проверява и документи, удостоверяващи упражнения контрол от страна на БАБХ върху работата на изпълнителите и количествата унищожени животински отпадъци, подлежащи на заплащане, както и данни за капацитета на инсталациите.Ще бъдат проверени мобилни инсинератори на всяка от фирмите изпълнители, както и данни за конкретните преработени количества от тях по време и място, както и други документи. ", "date": "2019.08.08", "title": "Главният прокурор разпореди проверка на БАБХ"}
{"url": "http://www.cross.bg/internet-sistema-izvestiya-1610705.html", "text": "/КРОСС/  Министерството на отбраната на Русия ще създаде спецподразделения за защита на „военния интернет\", съобщиха източници от ведомството пред в. „Известия\".Спецчастите ще търсят и неутрализират виртуални заплахи. Софтуерът за защита на локалните мрежи вече е разработен. Благодарение на новата система за достъпът до мрежата отвън ще бъде практически невъзможен.В тези подразделения ще влязат офицери със специално техническо образование.Миналата седмица министерството на отбраната тества работата на „военен интернет\" между полеви пунктове на разстояние над 2000 км. Новата система позволява да се обменя информация, която е надеждно защитена от взлом, писа „Известия\".Създадената мрежа е напълно автономна и няма точки за обмяна на трафик, които да я свързват с „външния\" интернет. ", "date": "2019.08.08", "title": "Антихакери ще пазят тайните на руската армия "}
{"url": "http://www.cross.bg/godina-rilski-iioan-1610707.html", "text": "/КРОСС/  На Преображение Господне завърши шестдневния поклоннически път \"Рилският чудотворец\", който започна на 1 август от старинния храм \"Св. София\" в столицата. Тазгодишният път бе десети по ред, който и съвпадна с 550-та годишнина от възвръщането на мощите на св. Йоан Рилски от Велико Търново в Рилския манастир.В маршрута се включиха почти 200 души от столицата, страната и чужбина. Поклонничите минаха през живописните планини Витоша и Рила, като навсякъде бяха посрещани гостопреиемно от местните хора, които всяка година с нетърпение очакват походниците.В първия ден, по традиция, пристигайки вечерта в палатковия лагер около хижа Боерица и пред хижа Планинарска песен участниците се представиха и споделиха своите впечатления от придишни години или своите очаквания в първото си участие в тази инициатива. Всяка сутрин и в продължение на целия ден на различни места поклонниците четоха и части от акатиста на св. Йоан Рилски, написан от Неврокопския митрополит Борис, за когото през 2016 г. Св. Синод стартира процедура по канонизация.Местните хора се бяха погрижили да нагостят участниците с топла постна гозба. Препятствие за поклонниците бяха метереологичните условия, които тази година бяха особено лоши, но това пък не помрачи тяхното желание да достигнат до пределите на Рилския манастир.За първа година край Белчин се включиха и 30 младежи от Духовно-прасветния център \"Св. Архангел Михаил\" към Варненска и Великопреславска епархия.На 4 август бе отслужена св. Божествена литургия в храма в с. Клисура \"Св. вмчк Димитър\" от архим. Василий, протосингел на Софийска св. митрополия в съслужение с ставр. ик. Ангел Ангелов, прот. Сава Кокудев и свещ. Венцислав Попванов. Мнозина се причастиха с Тялото и Кръвта Христови, след което се отправиха по Лакатишка рила в посоха хижа Рилски езера. На 5 август бе отслужен водосвет на езерото Бъбрека, а след това поклонническата група бе посрещната от Негово Преосвещенство Адрианополски епископ Евлогий и братството на Рилската св. обител. Епископ Евлогий приветства участниците, като подчерта особената силна молитва на св. Йоан Рилски, както и подвига, който хората извършват всяка година.На Преображение Господне поклонниците взеха молитвено участие в тържествената св. литургия, причастиха се и се поклониха на гроба на св. Йоан Рилски, където бе отслужен акатист към покровителя на България.Поклонническият път \"Рилският чудотворец\" се провежда от 2010 г., като всяка година се включват все повече и повече православни християни. Инициативата е благословена и от Негово Светейшество Българския патриарх Неофит и се осъществува съвместно с Богословския факултет на СУ \"Св. Климент Охридски\" и Столична община. Тази година старитира и официален сайт на инициативата, който може да посетите тук - http://www.rilskipoklonnik.bg.Източник Българска патриаршияСнимки: Пенка Христова", "date": "2019.08.08", "title": "Завърши поклонническият път \"Рилският чудотворец\" (снимки)"}
{"url": "http://www.cross.bg/leva-domat-domati-1610708.html", "text": "/КРОСС/  Рекордни цени на българските домати тази година, като средната цена за юли е 1.90 лева - това показва анализа на Центъра за икономически изследвания в селското стопанство. Това е с 40 на сто повече в сравнение с миналата година по същото време.Най-скъпия домат на борсата тук, говорим за перфектен домат, е около 2 лева, но това е много рядко. И тъй като пък в София на места доматите достигат дори до 6 лева, това означава надценка от около 300 процента. Това каза Костадин Стаменов в сутрешния блок на БТВ „Тази сутрин\" във включване от зеленчуковата борса в село Кърналово.Доматите минават през три вида търговци докато стигнат до София и със сигурност по веригата има дъмпинг. Цялата тази пазарна икономика доведе до това хората да не могат да си позволят да купуват хубави, качествени домати - 6 лева е 1 килограм месо, 6 лева е и 1 килограм домат. Защо това е така - трябва да отговорят от земеделското министерство, заяви Костадин Стаменов. ", "date": "2019.08.08", "title": "Рекордни цени на българските домати"}
{"url": "http://www.cross.bg/sdryzhenie-natzionalnoto-svinya-1610710.html", "text": "/КРОСС/  Ръководството на Националното ловно-рибарско сдружение \"Съюз на ловците и риболовците в България\" свика извънредно заседание на Управителния съвет, предвид динамично развиващата се кризисна ситуация с африканската чума по дивите свине.В срещата взе участие изпълнитеният директор на Изпълнителна агенция по горите  Мирослав Маринов.След задъбочени разисквания и обсъждане на предложенията, постъпили от различни сдружения, Управителният съвет упълномощи председателя на Националната организация Васил Василев да изготви и предостави писмена позиция до Министерство на земеделието храните и горите, която обобщава всички взети решения и предложения.НЛРС-СЛРБ осъзнава изключителната сериозност на проблема с разпространението на африканската чума по свинете, затова подкрепя усилията и мерките, предприети от държавата в борбата с опасното заболяване, но констатира острата нужда от провеждане на задълбочена информационно-разяснителна кампания, която да достигне до всеки отделен ловец, до всеки човек, за да може да бъде осъзната опасността и последствията от липса на своевременни адекватни действия за справяне с кризата.Съюзът на ловците и риболовците в България ще предложи да бъдат направени законодателни промени. Ловната общност настоява да бъде променен чл. 54, ал. 1 от ЗЛОД, което ще предостави възможност на министъра на МЗХГ да променя срокове за ловуване на конкретни видове дивеч при възникнали епизоотични кризи. Министърът ще може да удължава срока за групов лов на дива свиня през февруари и март, а при необходимост и през април.Ще бъде направено и предложение за промяна в Правилника за приложение на ЗЛОД, така че държавата да се погрижи за финансиране на сдруженията, засегнати от заболяването, като им предостави цялата сума от вноската за стопанисване на дивеч.Причина за разпространение на заболяването могат да бъдат и незаконно отглежданите полудиви свине в Източна Странджа. Националното ловно-рибарско сдружение ще предложи на министерство на земеделието те да бъдат третирани като диви свине и да бъдат отстрелвани в случаите, когато не са затворени в огради в определения срок, когато стопанинът им е известен.След задълбочено обсъждане на темата за изграждане на капани за улов на диви свине НЛРС-СЛРБ ще предложи тази мярка да бъде прецизирана и капани да не бъдат поставяни там, където няма постоянни обитания на дива свиня, както и там, където плътността на популацията е под 0,5  животни на 100 хектара.Съюзът на ловците и риболовците в България ще предложи на МЗХГ капаните да бъдат изграждани от лицата, стопанисващи  дивеча в съответните райони, но за да бъдат  изпълнени всички указания, държавата следва да осигури финансиране от почти 1000 лева за капан, колкото приблизително е стойността на типовия проект или необходимите  за изграждането им материали.Националното ловно-рибарско сдружение приема въведената забрана за групов лов с кучета  на дива свиня в 10-километровата зона покрай р. Дунав за нецелесъобразна към настоящия момент и предлага тя да бъде отменена след 1 октомври.Ловците са загрижени и за намаляване на популацията на дивата свиня в дивечовъдните участъци и държавните ловни стопанства, където плътността на популацията й е по-голяма и следва да бъде редуцирана заради риск от разпространение на заболяването.Управителният съвет на Националното ловно-рибарско сдружение заостри вниманието върху възможността  при лов на водоплаващ дивеч да се извържва и индивидуален лов на дива свиня.Всички предложения, обобщени в писмена позиция, ще бъдат внесени  в Министерство на земеделието, храните и горите от председателя на Националното сдружение Васил Василев, изрично упълномощен от управляващия орган на организацията. ", "date": "2019.08.08", "title": "НЛРС-СЛРБ излиза с  официална позиция за Африканската чума по свинете"}
{"url": "http://www.cross.bg/dimov-neno-nachin-1610716.html", "text": "/КРОСС/   Има ли опасност от екокатастрофа заради африканската чума? В отговор министър Нено Димов, който беше гост в сутрешния блок на БНТ, увери, че прасетата са загробвани според всички изисквания за чиста околна среда. Екоминистърът даде отговори и на други въпроси, които засягат кризата, предизвикана от заразата по прасетата.Местата да загробване на умъртвените прасета се избират много внимателно, за да се избегне по-нататъшен риск за околната среда. Над 60% от подадените места са отказани от санитарните инспекции по места, тъй като се съобразяват с изискванията да не са в близост до санитарно-хранителни зони за питейни води, да няма високи подпочвени води, да не са в защитени територии. Има изисквания и по линия на Министерството на земеделието - например, какво да се подлага в местата за загробване като изолационен слой. В бъдеще време, след като отмине тази криза, ще трябва да се предприемат и нови мерки, обясни министър Нено Димов.Иначе изгарянето може би, би бил по-добрият начин за унищожаване на животните, но тъй като според БАБХ няма подвижни инсиниатори, загробването остава единственият възможен начин. Според екоминистъра една от мерките, които би трябвало -да бъдат приложен след като е станал известен първият случай на африканка чума, е да се определят по-рано местата за загробване на животните. По-отношение на мерките срещу дивите прасета, които разнасят заразата, Димов каза, че министерството е осигурило средства в националните паркове да се заложат капани, което е най-ефективният начин за ловене, тъй като ловният сезон вси още не е започнал. В посока за намаляване на популацията от глигани, отново ще се работи в синхрон с Министерството на земеделието. Според европейските правила популацията трябва да бъде сведена до под 0.3/ха. Това ще се търси като ефект по време на ловния сезон. ", "date": "2019.08.08", "title": "Министър Нено Димов: Прасетата се загробват според изискванията за чиста околна среда"}
{"url": "http://www.cross.bg/plazhyvashtite-vodata-obyasni-1610711.html", "text": "/КРОСС/  Август е един от най-опасните летни месеци. Дори народните поверия гласят, че водите през месеца са опасни, защото носят със себе си мъртви течения.За БТВ „Тази сутрин\" старши спасител Георги Есов от плажа във Варна обясни, че през август се забелязват по-ниски температури на водата и въздуха, а нощите стават все по-студени. По думите на спасителя мъртвите течения са в следствие на тежки вълни, които копаят ръкави. Освен това скоростта на водата е по-висока от тази на плуващ човек. За това експертите дават ценни препоръки и съветват плажуващите винаги да сигнализират на спасителите ако имат нужда от помощ. Също така е важно при излизане от водата да се плува под определен ъгъл, а не директно към брега.Демонстрация пред камерата на bTV показа как се действа ако попаднем в мъртво вълнение. Есов подчерта, че близо 50% от хората на плажа не се съобразяват със сигнализацията, указанията и табелите на спасителите. Старши спасителят обясни, че е имал предложение за създаване на т.нар плажна полиция, която да санкционира граждани при нарушения, но идеята не се е осъществила.Д-р Лили Куртева от медицинския пункт на варненския плаж  обясни, че най-често плажуващите, които се нуждаят от помощ са възрастни хора. Лекарят препоръчва да се пазим от горещините в обедните часове. ", "date": "2019.08.08", "title": "Мъртво вълнение по морето през август, плажуващите с повишено внимание"}
{"url": "http://www.cross.bg/energiya-treiid-bulgariya-1610719.html", "text": "/КРОСС/  „ЧЕЗ Трейд България\" ЕАД даде възможност на „ПроКредит Банк (България)\" ЕАД да допринесе за намаляване на екологичния си отпечатък, като купува зелена енергия. Благодарение на сътрудничеството между двете организации началото на годината търговската банка намали с 318 тона вредните си емисии. Това е количеството емисии, които биха се отделили при изминаването с дизелов автомобил на около 2,5 млн. километра.„ПроКредит Банк (България)\" ЕАД се стреми трайно да ограничава отрицателното въздействие върху околната среда като важна част от политиката си за социална отговорност. Служители на банката използват електромобили, които се задвижват по възможно най-зелен начин, и зареждат батериите с електроенергия, произведена без никакви въглеродни емисии.„ЧЕЗ Трейд България\" ЕАД е най-големият търговец на електрическа енергия на свободния пазар в България и водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирало 2,5 млрд. лева общи проходи от продажби. Чрез управлението на най-голямата балансираща група в България, ЧЕЗ Трейд позволява на екологично ориентираните компании да прилагат принципите на устойчивото развитие, осигурявайки им най-добро съотношение на енергия, произведена от различни възобновяеми  източници.В началото на юли „ЧЕЗ Трейд\" връчи сертификат за зелена енергия на „Дунав прес\", който ѝ позволява да оптимизира разходите си и да гарантира стабилност на производствения процес, като осигури високо качество на доставките на електроенергия, спазвайки принципите си на устойчива зелена компания.", "date": "2019.08.08", "title": "ЧЕЗ Трейд продава зелена енергия на ПроКредит Банк"}
{"url": "http://www.cross.bg/tzeni-bolnitzi-taksa-1610712.html", "text": "/КРОСС/  Някои български болници налагат абсурдни такси и доста шокиращи цени, алармира Сега.Ето някои от тях - такса за справка за точния час на раждане, пренос на болен на етаж и такса безжичен интернет, както и близо 900 лв. за ползване на ВИП стая на ден. Най-солените и странни цени са основно в частните болници, но се срещат и в държавните и общинските лечебни заведения в големите градове, сочат ценоразписите, публикувани на сайта на здравното министерство.От началото на тази година болниците бяха задължени със закон да публикуват на сайтовете си цените на всички услуги, които предоставят извън поетото от здравното осигуряване, както и да предоставят информацията си на Здравното министерство. Регистърът доста закъсня, но все пак наскоро министерството го публикува.Той включва както цените на лечението в случаите, когато то не е поето от Здравната каса - например за неосигурени лица, така и таксите, които болниците имат право да налагат, а също и колко струва изборът на екип или лекар, за които има нормативен таван - не повече от 900 лв. за екип и 500 лв. за лекар. По закон не се искат пари от пациентите за лечение, поето от Здравната каса, но лечебните заведения могат да таксуват прегледи без направления и немедицински услуги. Някои от тях се възползват от възможността доста добре. Касата не плаща за голяма част от медицинските изделия, които се налагат при хирургично лечение, и те също се поемат от пациентите. Повечето болници обаче са спестили точно тази информация колко струват винтове, плаки, стентове и т.н.Според официалния ценоразпис в МЗ най-високите цени предлагат болниците от веригата Аджибадем. В една от тях - Аджибадем Сити Клиник МБАЛ Токуда прегледът при хабилитирано лице е 160 лв., а ако не е при доцент или професор - 140 лв. - най-висока цена от всички болници в регистъра. Извънредният преглед е 210 лв. Има и \"хоспитализационен преглед\" - 25 лв., както и \"анализ и интерпретация на резултати от предходен преглед в кабинета\" - 33 лв., предродилна консултация (извън НЗОК, вкл: преглед, ехограф, беседа) - 70 лв.Странните цени не се изчерпват с това. Пациентът има право на избор на консултант - от 625 до 2500 лв. според операцията, като не е ясно как е възможно това, след като по наредба изборът на лекар е до 500 лв. Има и цени за \"допълнително поискани услуги\" - 200 лв., \"такса битово обслужване\" - от 40 до 150 лв. според престоя и клиниката, \"пакет поискани и предоставени дейности\" - от 60 до 3500 лв.,  \"допълнително обслужване, свързано с престоя на пациента в лечебното заведение извън осигурените здравни и общи грижи\" - от 35 до 400 лв.Различните самостоятелни стаи варират от 85 до 250 лв. на ден - най-скъпа е стая студио със завишени условия; има и такса \"ползване на място за багаж\" - не повече от 12 часа и с неголеми размери - 2 лв.В пакет \"Грижа за детето\" фигурира \"избор на лекуващ лекар - оператор за извършване на високоспециализирана съдова операция с много голяма сложност и много висок оперативен риск - 1700 лв.\", пак далеч над нормативно позволените 500 лв. Палиативно лечение при онкоболни до 7 дни е 2500 лв., изборът на лекар/екип за цезарово сечение - 1500 лв., избор на реанимационен екип - 1000 лв., 500 лв. е изборът на лекар/екип за интензивно лечение на коматозни състояния. ", "date": "2019.08.08", "title": "900 лв. за стая и 8 лв. за Wi-Fi на ден искат в български болници"}
{"url": "http://www.cross.bg/tesnolineiikata-nyama-dvizhenie-1610713.html", "text": "/КРОСС/  Жителите на десетки села по линията Септември-Добринище са притеснени, след като стана ясно, че теснолинейката, обслужваща населените места остава с един локомотив. До селата няма асфалт, няма и пътна мрежа.Тези действия приличат на опит за закриване на теснолинейката. От шест действащи локомотива, които работеха по линията се стигна до момента, в който да остане само един такъв, каза Иван Вълков от Гражданско сдружение „За теснолинейката\".От пускането на влака в движение до сега не е спирало пътническото движение по теснолинейката. Ръководството на БДЖ няма намерение да спира влака. Получи се сътресение в графика заради непланиран ремонт на локомотив,  коментира директорът на „Пътнически превози\", БДЖ-Пловдив Ангел Димитров. ", "date": "2019.08.08", "title": "Проблем с теснолинейката „Септември-Добринище”"}
{"url": "http://www.cross.bg/ilieva-podkrepa-sestra-1610699.html", "text": "/КРОСС/  Медицински специалисти от цялата страна излизат на протест в подкрепа на дисциплинарно уволнената от частна болница Мая Илиева. Тя беше един от организаторите на демонстрациите с искане за по-високи заплати и по-добри условия на труд. Демонстрацията ще се проведе на булеварда пред лечебното заведение, в което до скоро е работела Илиева.Медиците ще носят лентички \"Не на страха\" и \"Аз съм Мая Илиева\". Пред \"Хоризонт\" главната сестра на столичната болница по Белодробни заболявания Веселина Ганчева заяви:\"Излизаме всички, които не са работа. Отделно от септември започваме масови протестни действия и този път ще бъдем много твърди и безапелационни. Ние се борим за адекватно на труда и квалификацията ни заплащане. Всички пациенти и колеги сложиха лентички в нейна подкрепа. Те са наясно и виждат как една сестра работи по не знам си колко часа, как работи с абокат, защото е по-болна от болните и въпреки всичко как една сестра обслужва по 20-30 човека и как се раздава на 100%.\"Омбудсманът Мая Манолова ще подкрепи протестиращите медици. Протести в подкрепа на Мая Илиева и за по-добри условия на труд ще се проведат и в Пловдив, Варна и Момчилград.Междувременно Манолова ще проведе втора среща с жители на няколко столични квартала, които протестират срещу презастрояването. Някои от тях са „Горубляне\", „Обеля\" и „Младост\". По време на дискусията ще бъдат обсъдени постъпилите предложения от кварталните гражданските инициативи, както и възможните решения за недопускане да се унищожават зелени площи и  детски площадки. Покани за участие в срещата са изпратени до столичния кмет Йорданка Фандъкова и началника на ДНСК Иван Несторов. ", "date": "2019.08.08", "title": "Медицински специалисти от цялата страна излизат на протест в подкрепа на Мая Илиева "}
{"url": "http://www.cross.bg/plovdiv-meditzina-yniversitet-1610652.html", "text": "/КРОСС/  Медици от Китай специализират в Медицинския университет в Пловдив. Групата от лекари пропътува над 7000 километра, за да се запознае отблизо с новите технологии на зъболечение. Техни обучители са трима български преподаватели.Алекс Хи е от далечен Китай. Заедно със своите колеги зъболекари се намира в Пловдив, за да усъвършенства уменията си в денталната медицина.Моят личен опит е 12 години като зъболекар. Не съм очаквам, че тук можем да научим толкова много за новите технология. Освен работата, на всички нас от Китай ни остава време и за разходка. Впечатление сме от Пловдив, който тази година е европейска столица на културата, споделя Алекс Хи.Алекс се обучава в специализиран курс на Лазерния център на Медицинския университет в Пловдив. Обучението е посветено на новите технологии, които лекуват различните дентални заболявания с помощта на лазери.Идваме в Медицинския университет в Пловдив, за да посетим курса, организиран от Денталния факултет в лазерния център, да получим обучение и да чуем лекции. Това, което е най-важното е, че лазерите като съвременна технология имат голямо приложение в денталната медицина, а тук в центъра по лазерна дентална медицина на Медицинския университет в Пловдив, ние можем да намерим едно много добро обучение, на много добро ниво, казва още Алекс.Нашите намерения бяха да дойдем тук и да поканим една голяма група от китайски зъболекари, които да се обучат, защото това е едно от най-добрите места за обучение по лазерна дентална медицина. Ние сме едни от най-големите инвеститори в областта на съвременните технологии, включително работим с различни компании , например от Израел. Ние вярваме, че лазарните технологии са бъдещето в денталната медицина, защото те предлагат едно много прецизно лечение, безболезнено лечение. Нещо, което е бъдещето на денталната медицина, обясни Джордж Ю - организатор на курса.Обучители на китайските медици са трима български преподаватели, сред които и доц. д-р Георги Томов.Има практически демонстрации върху животински модели и последния ден има демонстрация върху пациенти, върху реални пациенти - процедури, които аз и моите асистенти ще извършим и колегите ще наблюдават,  посочи доц. Георги Томов - преподавател в МУ-Пловдив.Гостите от далечната държава бяха запознати с материалната база, на която се обучават бъдещите български лекари.До този момент подобно обучение са минали групи от Гърция, Израел, Полша и Грузия. ", "date": "2019.08.08", "title": "Медици от Китай специализират в Медицинския университет в Пловдив"}
{"url": "http://www.cross.bg/pirin-vecherta-izdirvaneto-1610698.html", "text": "/КРОСС/ Спасителната акция по издирването на единия от двамата мъже, които се изгубиха в Пирин, продължава.Във вторник вечерта двама туристи се загубиха в Пирин. Единият от тях беше намерен в сряда. Той се е държал арогантно със спасителите, обяснил им е, че няма нужда от тяхната помощ и е продължил сам, като преди това е получил съвет накъде да продължи, за да стигне до близка хижа.В сряда вечерта издирването на втория турист беше прекъснато, а в четвъртък сутринта то е възобновено.„Издирването продължава по информацията, която ни даде другият мъж. Местността е доста трудна. Тръгваме натам заедно с допълнителни отряди от Банско, Разлог и Благоевград. Нямаме информация защо двамата туристи са се разделили\", каза Кристиян Урумов от ПСС - Сандански.„По наша информация издирваният е добре екипиран, има топли дрехи. Има храна. Наблизо има и вода\", посочи още той.„Мъжът е на около 60 години. С него имахме връзка последно в понеделник вечерта. Оттогава нямаме връзка с него\", каза Урумов. ", "date": "2019.08.08", "title": "Продължава издирването на туриста, изгубил се в Пирин"}
{"url": "http://www.cross.bg/mesetz-gradysa-srednoto-1610697.html", "text": "/КРОСС/ Изминалият юли в американския щат Аляска е бил най-топлият месец, откакто там се водят подобни статистики, предаде ДПА. Средната месечна температура е била 14,5 градуса по Целзий, според данни на американското правителство. Това е с 3 градуса повече от средното за юли в Аляска и е малко над средното за досегашния най-топъл месец там, а именно юли през 2004 г., уточни американското Управление за океанографски и атмосферни изследвания.За съседните 48 щата управлението каза, че средната температура през юли е била 23,6 градуса по Целзий. Това превръща изминалия юли в 27-ия най-топъл юли за 125-те години на водене на подобни статистики. На същата 27-а позиция е и месец юли през 1917 г.Управлението освен това отчита, че през изминалия юли е имало и рекордни наводнения, които са били най-големият метеорологичен проблем за 48-те съседни щата. Много от тях са били причинени от урагана Бари, преминал през щатите Луизиана и Арканзас.Валежите са били почти колкото средното за месеца, но данните за последните 12 месеца за валежите - тоест от август 2018 г. до юли 2019 г. - превръщат анализирания период в най-влажния период август-юли в историята на страната. ", "date": "2019.08.08", "title": "Рекорд: Юли в Аляска е бил най-топлият месец в САЩ "}
{"url": "http://www.cross.bg/bezmer-protestirashtite-merkite-1610700.html", "text": "/КРОСС/  Протест срещу мерките на ветеринарите започна и в ямболското село Безмер. Още тази сутрин протестиращите блокираха главния път, който води към близката авиобаза. Блокадата започна в обявения час и ще продължи до 21:00 часа.В Безмер има 260 прасета, повечето от хората са ги прибрали вече във фризерите, но тези, които имат прасета, са категорични, че няма да допуснат ветеринарите, заяви кметът Росен Русев.Искаме да спре това издевателство над обикновените хора и да се отменят мерките срещу чумата, заявиха протестиращите.За седми ден остава и блокадата в Крушаре. Вчера протестиращите обявиха, че са жертва на провокации заради опитите на шофьори да минат през блокадата им. Исканията им остават непроменени - отмяна на доброволното умъртвяване на прасетата в личните стопанства.Междувременно бедственото положение заради африканската чума по свинете на териториите на общините Разград, Исперих, Завет и Самуил беше удължено до 5 септември, съобщиха от областната администрация. ", "date": "2019.08.08", "title": "Протест срещу мерките на ветеринарите започна и в ямболското село Безмер"}
{"url": "http://www.cross.bg/stoki-detski-vnos-1610702.html", "text": "/КРОСС/  Британски стоки ще залеят пазара у нас заради срива на паунда, прогнозират търговци. Детски стоки, дрехи и електроуреди, внос от Острова, и сега привличат българските потребители с добро качество и атрактивни цени. Ще поевтинеят ли и с колко, заради евтиния паунд - проверката направи Георги Георгиев в рубриката „На твоя страна\".Валутата на кралицата се срина след като правителството в Лондон втвърди курса към Brexit. Към момента по курса на БНБ - един паунд се разменя за 2.13 лв.Според търговците - това ще улесни достъпа на българските потребители до качествени стоки на ниски цени - внос от Острова. Сред най-търсените остават детски храни и памперси, черна и бяла техника, дрехи и автомобили с десен волан.Сред стоките в топ 3 на износа от Острова към България за последната година влизат: автомобили, медикаменти и етилов алкохол.Още преди паундът да тръгне надолу, за Ралица Данчова стоките от Острова са предпочитани при пазаруването. Купува предимно дрехи, детски стоки и храни - внос от Великобритания.„Съотношението цена-качество е много по-добро от това, което се предлага на българския пазар. Например 3 чифта детски  панталонки ми струват колкото в България бих дала за един или максимум два чифта\", казва Ралица Данчова.Най-изгодно излизат покупките на детски стоки - адаптирано мляко, памперси и дрешки, показват сметките на Ралица.„Едно клинче, например, ми излиза 8 лв. за бройка, докато тук в масовите вериги - ми излиза минимум 15 лв. Почти двойно, даже някой път и тройно. 7 бодита ми бяха за 21 лв., а тук 2 ми излизат за 15 лв. - дори на промоция. Когато беше по-малък - адаптираните млека съм ги купувала за 20 лв. - тук са около 32 лв. за кутия\", казва още тя.Предложения за детски пелени и адаптирано мляко, внос от Англия, откриваме и в десетки обяви в групите за пазаруване в социалните мрежи, както и в платформите за безплатни обяви. А цените често са с 30 % по-ниски от тези в родните магазини, показва бързо сравняване на офертите. ", "date": "2019.08.08", "title": "Прогноза: Британски стоки ще залеят пазара у нас след срива на паунда"}
{"url": "http://www.cross.bg/zaginali-avtomobil-detza-1610701.html", "text": "/КРОСС/  Трима души, сред които две деца, са загинали при тежка катастрофа в Южна Русия в сряда вечерта, предаде БТА.Пътнически автобус, който принадлежи на санаториум, се е сблъскал челно с лек автомобил на шосе край черноморския пристанищен град Новоросийск. Двете превозни средства са излезли от пътя и паднали в 30-метрово дере.Всички загинали са пътували в лекия автомобил. 41 човека, сред които 12 деца, са настанени в болница. Шофьорът на автобуса е оцелял.Засега властите не са посочили причина за катастрофата. Следственият комитет на Руската федерация заведе наказателно дело. ", "date": "2019.08.08", "title": "Тежка катастрофа със загинали в Южна Русия"}
{"url": "http://www.cross.bg/instagram-raboti-severna-1610703.html", "text": "/КРОСС/  Instagram спря да работи. Потребители от Европа и Северна Америка споделят, че информацията в социалната мрежа не се обновява.Новите публикации не се показват в профилите, като потребителите могат да виждат само стари, ако въобще е видима историята.Така проблемът може да не бъде забелязан веднага и всичко да изглежда нормално.Точно преди месец Instagram отново бе засегнат от голям срив. ", "date": "2019.08.08", "title": "Instagram спря да работи в Северна Америка и Европа"}
{"url": "http://www.cross.bg/todorov-beshe-myarkata-1610704.html", "text": "/КРОСС/  Апелативният специализиран съд решава окончателно каква да бъде мярката за неотклонение на Иван Тодоров. Собственикът на \"ТАД груп\" беше  задържан в края на юли на летище София при завръщането си от Канада.Прокуратурата му повдигна обвинение за подбудителство към кибертероризъм и поиска той  да остане в ареста за постоянно.Защитата му тогава обаче настоя, че няма опасност  той  да се укрие.Така, Тодоров беше пуснат срещу 100 000 лв. гаранция. И адвокатите му, и обвинението обжалват решението на специализирания съд. ", "date": "2019.08.08", "title": "Спецсъдът гледа мярката на шефа на ТАД груп  Иван Тодоров"}
{"url": "http://www.cross.bg/vavrinka-krug-otstrani-1610706.html", "text": "/КРОСС/  Стан Вавринка, който острани Григор Димитров, отпадна от турнира в Монреал (Канада). Във втория кръг швейцарецът отстъпи пред руснака Карен Хачанов с 4:6, 7:6 и 2:6. Следващият съперник на Хачанов ще е представителят на домакините Феликс Оже-Алиасим, който отстрани Милош Раонич с 6:3, 3:6 и отказване на неговия сънародник.Участието си в надпреварата приключи и Стефанос Циципас. Представитеилят на Гърция допусна поражение от Хубер Хуркач с 4:6, 6:3 и 3:6. В следващия кръг полякът ще играе срещу Гаел Монфис, който отстрани Иля Ивашка с 6:3 и 7:6. ", "date": "2019.08.08", "title": "Вавринка и Циципас приключиха участието си на турнира в Монреал "}
{"url": "http://www.cross.bg/temi-i-gosti-v-sytreshnite-blokove-na-televiziite-1610691.html", "text": "/КРОСС/  Тема: Шанс за живот - ще има ли спасение за хората, които чакат трансплантацияТема: Има ли опасност от екокатастрофа заради африканската чума - министър Нено ДимовТема: Битката с чумата продължава - как ще се унищожи заразатаТема: Опасностите в морето - спасителите съветват как да се предпазим от фатални инцидентиТема: След кралски указ: исторически промени за жените в Саудитска Арабия. Какви са правата им?БТВ, \"Тази сутрин\"-Тема: На живо от Пирин. Двама възрастни мъже се загубиха в планината. Единият се появи, откриха ли втория?Тема: След случая със скандалната бележка в \"Златни пясъци\", трябва ли да има таван за цените на прегледите?Тема: Училище приема ученици, а няма сграда. Как се учи под наем?Тема: В Мадрид с актьора Наум Шопов. Състезатели с кампания за безопасно шофиране. ", "date": "2019.08.08", "title": "Теми и гости в сутрешните блокове на телевизиите"}
{"url": "http://www.cross.bg/intelektut-znanie-ostava-1610689.html", "text": "/КРОСС/  Интелектът е това, което остава, когато забравим всичко, което сме научили в училище. Информацията не е знание - единственият източник на знание е опитът.Айнщайн", "date": "2019.08.08", "title": "Интелектът е това, което остава..."}
{"url": "http://www.cross.bg/emilian-trendafil-zagorski-1610681.html", "text": "/КРОСС/  Православната църква почита днес Свети Емилиан изповедник и Св. Трендафил Загорски. Имен ден празнуват Емилиан и Емил, както и женските производни на имената. Те могат да честват своето име още на 30 май, както и на 18 юли, а Трендафил избира да черпи между днес и Цветница.Емил е латинско име, което означава ревност.Емилиан бил епископ в гр. Кизик по времето на иконобореца император Лъв Арменец. Той не искал да се подчини на царската заповед да изхвърли св. икони от църквите,  бил пратен на заточение заедно с други православни епископи.В изгнание св. Емилиан прекарал пет години и изтърпял много мъки и унижения заради Христа. Умрял като изгнаник в 820 година.Св. мъченик Трендафил Загорски бил роден през 1663 г. в Загора Магнесийска, близо до град Волос. Още младеж, 18-годишен станал моряк на един кораб. Наскоро турците го заловили и започнали да го насилват да се отрече от християнската си вяра и да стане мюсюлманин. Трендафил бил подложен на различни мъчения в Цариград, но смело понесъл страданията. Мъчителите му го убили на 8 август 1680 г. ", "date": "2019.08.08", "title": "Църквата почита св. Емилиан изповедник"}
{"url": "http://www.cross.bg/voiina-svetovna-velikobritaniya-1610690.html", "text": "/КРОСС/  1709 г. - В Португалия е извършен първият успешен опит за полет с балон, изпълнен с топъл въздух.1786 г. - С покоряването на връх Монблан Джак Балма и Мишел Пакар поставят началото на съвременния алпинизъм.1815 г. - Наполеон I Бонапарт напуска завинаги Франция, за да изтърпи заточение на остров Света Елена, където умира.1876 г. - Томас Едисън патентова мимеографа, използван като технология при циклостила.1886 г. - На 8 срещу 9 август е извършен преврат в България от група офицери русофили, които заставят княз Александър I Батенберг да се откаже от престола.1918 г. - Първата световна война: Започва битката за Амиен, в която войските на Антантата настъпват срещу 20 германски дивизии.1929 г. - Германският дирижабъл Граф Цепелин започва околосветски полет, излитайки от Лейкхърст (край Ню Йорк), с 3 междинни кацания (Фридрихсхафен, Токио и Лос Анджелис) и преодолява разстоянието от 34 хил. км за 20 денонощия.1937 г. - Официално е открит Паметникът на загиналите във войните в град Чепеларе от Пловдивския митрополит Максим, в присъствието на Васил Дечев и други видни граждани и общественици.1941 г. - Втората световна война: Съветската авиация извършва първите бомбардировки над Берлин.1944 г. - Започва мисията на Стойчо Мошанов за сключване на мир с Великобритания и САЩ.1945 г. - Втората световна война: СССР обявява война на Япония и навлиза в Манджурия.1946 г. - У нас е приет Закон за трудово мобилизиране на безделниците и празноскитащите.1949 г. - Бутан става независима от Великобритания държава.1956 г. - В мината Боа дю Казие става най-тежкият инцидент в историята на белгийската добивна промишленост.1963 г. - Извършен е т. нар. „Голям влаков обир\" във Великобритания от пощенски влак по линията Глазгоу - Лондон; откраднати са 2,6 млн. британски лири.1965 г. - Във Варна е открит Първи балкански филмов фестивал.1967 г. - Учредена е Асоциацията на страните от Югоизточна Азия (АСЕАН).1969 г. - В Милано избухват няколко бомби, поставени във влакове от крайно десни терористи.1974 г. - Президентът на САЩ Ричард Никсън подава оставка заради аферата Уотъргейт.1989 г. - Космическата совалка Колумбия е изстреляна в космоса на 5-дневна тайна военна мисия.1990 г. - Президентът на Ирак Саддам Хюсеин анексира Кувейт и го обявява за иракска провинция.1991 г. - Край Константинов (Полша) пада най-високата изградена до момента конструкция - мачтата на Полското национално радио (646,38 м).2004 г. - Състои се премиерата на индийския филм Аз намерих някого.2008 г. - Откриване на Летни олимпийски игри в Пекин2008 г. - Грузия започва война в Южна Осетия ", "date": "2019.08.08", "title": "8 август в историята"}
{"url": "http://www.cross.bg/chasa-provede-oblastna-1610693.html", "text": "/КРОСС/  София.От 10.00 часа пред МБАЛ Токуда ще се проведе протест в защита на медицинската сестра Мая Илиева.***София.От 16.00 часа в институцията на омбудсмана, ще се проведе втора среща по искане на гражданските инициативи от столичните квартали „Горубляне\", „Дървеница\", „Бусманци\", „Кривина\", „Казичене\", „Обеля\", „Младост\", „Овча купел\", „Дианабад\" и др. Гражданите протестират срещу презастрояването, както и за правото на достойно обезщетение на собствениците с възстановени имоти.***БургасВ 11.00 часа в сградата на бившето Немското училище кметът Димитър Николов ще представиподробности за предстоящата му реконструкция.***Варна.Между 10.30 ч. и 12.30 ч. в Зала 1 на Икономически университет - Варна ще се проведе среща на тема „Резултати от представянето на България в Програма „Хоризонт 2020\" и основна рамка на Програма „Хоризонт Европа\" за периода 2021 - 2027 г.\" с експерти от Министерството на образованието и науката.***Варна.От 12.30 часа в Морска гара ще се състои Закриване на Спартакиадата на ВМС по морски спортове. От 14.30 часа в Щаба на ВМС - голям салон ще се състои Валидиране на пощенска марка - 140 години Военноморски сили на Република България. От 16.00 часа ще се състои обявяване на заповеди на областния управител на Варненска област, кмета на Община Варна и командира на ВМС за награждаване на военнослужещи и цивилни служители по случай Празника на ВМС.***Варна.От 14.00 часа в Голям салон на Щаба на ВМС ще се проведе валидиране на пощенска марка - 140 години Военноморски сили на Република България. След това ще бъдат обявени заповеди на областния управител, кмета и командира на ВМС за награждаване на военнослужещи и цивилни служители по случай Празника на ВМС.***Варна.От 17.00 часа до община Варна ще се проведе протест в защита на Мая Илиева под надслов ,,Не на страха Аз съм Мая Илиева\".***Добрич.От 11.00 часа в малката зала на Общината ще се състои брифинг по повод предстоящия ремонт на къщата на Адриана Будевска.***Кюстендил.От 11.00 часа в залата на Областна администрация - Кюстендил ще се проведе заседание на Областна епизоотична комисия.***Плевен.От 15.00 часа в Областна администрация***Русе.От 10.00 часа в Зала 1 на Областна администрация-Русе ще се проведе заседание на Постояннодействащата областна епизоотична комисия ия, зала ,,Плевен\" ще се състои заседание на областната епизоотична комисия.***Разград.От 11.00 часа в зала 712 на Областна администрация ще се проведе заседание на Областната епизоотична комисия.***Шумен.От 10.00 часа в Зала 2 на Областна администрация, Областната епизоотична комисия ще проведе ежеседмичното си заседание. ", "date": "2019.08.08", "title": "Предстоящи събития на 8 август"}
{"url": "http://www.cross.bg/rozhdenitzite-na-avgyst-1610692.html", "text": "/КРОСС/  Акад. Александър Балкански, създател и собственик на цирковата трупа, носеща неговото имеДжевдет Чакъров, депутат от ДПС в 44-ото НСЕкатерина Захариева, заместник министър-председател по правосъдната реформа и министър на външните работиИван Димов Иванов, депутат в 44-ото НС Мария Недкова, моден дизайнер Никол Станкулова, тв водеща Николай Поляков, режисьор Орлин Горанов, певец Сесил Каратанчева, тенисистка Симеон Варчев, бивш национален треньор по баскетбол", "date": "2019.08.08", "title": "Рождениците на 8 август"}
{"url": "http://www.cross.bg/zhult-mesta-obyaven-1610696.html", "text": "/КРОСС/ Жълт код за опасни горещини е обявен за 16 области на страната в четвъртък. Термометрите ще скочат във Видин, Монтана, Враца, Плевен, Ловеч, Велико Търново, Русе, Силистра, Кюстендил, Благоевград, Пазарджик, Пловдив, Стара Загора, Сливен, Ямбол и Хасково. На някои места максималните температури ще достигнат и надхвърлят 38 градуса. Горещо ще бъде и при съседите ни в Сърбия, където на много места ще бъде обявен жълт код.", "date": "2019.08.08", "title": "Жълт код за опасни горещини в 16 области "}
{"url": "http://www.cross.bg/sega-tryd-telegraf-1610694.html", "text": "/КРОСС/ в. Сега -  НАП е проверила само една от трите имотни сделки на Сарафов-синв. Сега -  Протестите срещу мерките срещу чумата се разрастватв. 24 часа -  В проектозакон на Красимир Каракачанов: Доброволната казарма пази от уволнениев. Труд -  Средната заплата в София надмина 1700 лв.в. Телеграф -  Откриха зазидани черепи в дома на военен лекарв. Монитор -  По 5100 на ден молят за топло -в. Сега - 30 млн. лева са похарчени за неработещи инсинераторив. Сега - Водата на софиянци стигна до прокуратуратав. 24 часа - Как да съхраним свинското от изкланите прасета, без да си направим ботоксв. 24 часа -  Увеличение! По 4-ма нови милионери на ден с влог преброи БНБв. Труд - Кабинетът дава 741 млн. лева за \"Струма\"в. Труд - 15 заведения за бързо хранене запечатани в Слънчев бряг -в. Телеграф -  Прокурорите скастриха олигарсите Прокопиев и Дончевв. Телеграф - Без помощи, ако хлапето отсъства и от забавачкав. Монитор - ВСС и прокуратурата се опълчиха на олигарсите издателив. Монитор -  Мобилно приложение известява родители за оценки и отсъствияв. 24 часа - Д-р Стефан Панайотов лекар и създател на фондация „Здравето на ромите\": Синдромът на заучената безпомощност - когато всички ти казват, че не ставаш за нищо, е най-голямото зло за ромските кварталив. Труд -  Боянка Корнажева, психотерапевт и съдебен експерт пред Труд: Прекалено много деца се вкарват в съдебните залив. Телеграф - Проф. Габриела Маршова от Института по крио биология и хранителни технологии: Бирата с виолетки вдига имунитетав. Монитор - ВЛАДИМИР ТОДОРОВ, председател на Асоциацията на пострадалите при катастрофи: Загиналите при катастрофи у нас намаляха с 10 %в. Сега - Наистина ли искаме още здравни каси?в. Сега -  Партиите и администрацията потрошиха изборните машинив. 24 часа -  Второ полувреме с Турция за „Фолксваген\" - време ли е за скрити козовев. Труд -  На крив туризъм рекламата му пречив. Телеграф - Защо наказваме доброто  ", "date": "2019.08.08", "title": "Преглед на вестниците "}
{"url": "http://www.cross.bg/plovdiv-puten-byrgas-1610695.html", "text": "/КРОСС/ От 7:30 ч. до 19 ч. се ограничава движението по пътна връзка Царацово - Бургас на пътен възел „Бенковски\" на АМ „Тракия\" при 121-ви км поради ремонт на настилката. Обходният маршрут за направлението Пловдив - Бургас е през гр. Пловдив - бул. „България\", бул. „Васил Априлов\", бул. „Дунав\", ул. „Васил Левски\", път II-64 Карлово - Пловдив, пътен възел „Север\", изход в посока Бургас. Алтернативен маршрут е и по път III-805 Бенковски - Съединение, път III-8005 с. Цалапица - път I-8 Пазарджик - Пловдив, околовръстен път на гр. Пловдив, път II-86 Пловдив - Асеновград. На 9 август /петък/ от 7:30 ч. до 19 ч. ще се ограничи движението и по пътната връзка Пловдив - Пампорово на пътен възел „Бенковски\" на АМ „Тракия\". Обходният маршрут за направлението Пловдив - Пампорово е през пътен възел „Север\" при 126-ти км, път II-64 Карлово - Пловдив, гр. Пловдив - ул. „Васил Левски\", бул. „Дунав\", бул. „Васил Априлов\", бул. „България\", Околовръстен път на гр. Пловдив, път II-86 Пловдив - Асеновград. Алтернативен маршрут е и през пътен възел „Цалапица\" на АМ „Тракия\" при 112-ти км, път III-8005 с. Цалапица - път I-8 Пазарджик - Пловдив, Околовръстен път на гр. Пловдив, път II-86 Пловдив-Асеновград. Необходимо е шофьорите да карат внимателно, със съобразена скорост и да спазват пътната сигнализация. През юли бяха ремонтирани и трите пътни връзки София - Пловдив, Раковски - Бургас и Бургас - Раковски на пътен възел „Пловдив-Изток\", в района на с. Войводиново. Предприетите мерки са с цел повишаване на безопасността и удобството при пътуване. Осигурените средства за ремонта на общо петте пътни връзки са около 400 000 лв.", "date": "2019.08.08", "title": "От 7:30 до 19 ч. се ограничава движението по пътната връзка Царацово - Бургас "}
{"url": "http://www.cross.bg/avgyst-tehno-victor-1610735.html", "text": "/КРОСС/  На 16 и 17 август Cacao Beach Club посреща осем артисти за поредния уикенд, изпълнен с качествена електронна музика, танци до сутринта и приятни емоции. В петък бразилецът Victor Ruiz ще се качи на сцената на клуба заедно с Balthazar & Jackrock и Robert Vasilev. Събота е време да посрещнем отново една от любимките на публиката - Nakadia, заедно с една от новите звезди в света на техното - Onyvaa, както и DJ Steven, и Peppou.Victor Ruiz, когото феновете ще посрещнат на 16 август, се отличава с уникален звук, висококачествени продукции и енергия, спечелили му мястото на утвърден артист на техно сцената.  Неговите ремикси на класически парчета са запазената марка на Victor по време на участия и това е начинът, по който отдава почит на имената, които са му повлияли. Освен ремиксите за имена като MOBY, Stephen Bodzin и Dubfire, той е и един от най-продаваните техно артисти в момента, с гигове по целия свят, от мащабни фестивали до ъндъграунд клубове.На следващия ден, 17 август, Cacao Beach Club посреща момичето от Тайланд, което провокира техно революция в държавата си и бързо се озова в Берлин, Ибиза и всички други важни дестинации с изявени сцени. Енергична, с безупречно миксиране и безкомпромисна селекция, тя е една от най-желаните диджеи в света. Но как започва всичко за Nakadia? В провинция на Тайланд, неколкократно сменяне на работата и едно дългоочаквано пътуване до Европа през 2002 година, където се среща за първи път с техно музиката. Именно тогава започва и нейното истинско пътешествие и търсене на перфектния за нея звук. Няколко гига на острова Koh Samui я изстрелват на международно ниво и тя остава запомнена като пионер на възхода на ъндъграунда в Тайланд. Останалото е история и до момента Nakadia е имала участия в повече от 60 държави, като е ценен гост на фестивали като Tomorrowland, Loveparade, Sziget и много други. Още една звезда, която си проправя път в индустрията съвсем сама, е Onyvaa - част от лайнъпа за 17 август в Cacao Beach Club. Родена в Калифорния, тя е едно от най-новите лица на сцената. Отличава се с мелодичното си техно, вдъхновено от Детройт, и много аналогови щрихи. От години Onyvaa е базирана в Париж, където поставя начало и на свой собствен лейбъл - Passeport Records. С дълбока любов към музиката тя улавя различни органични звуци от всевъзможни места и точки на света, капсулирайки атмосферата им в оригиналните си парчета. Креативността и неповторимото ѝ звучене получава подкрепата на имена като Maya Jane Coles, Joris Voorn, Paco Osuna и много други.Повече информация за предстоящите партита може да видите тук: , както и на официалната Фейсбук страница на CACAO BEACH CLUB: Билети за 16 и 17 август може да намерите в мрежата на Eventim.bg ", "date": "2019.08.08", "title": "Victor Ruiz, Nakadia и Onyvaa ще разтърсят Cacao Beach Club на 16 и 17 август"}
{"url": "http://www.cross.bg/todorov-beshe-novi-1610730.html", "text": "/КРОСС/  Апелативният специализиран съд решава окончателно каква да бъде мярката за неотклонение на Иван Тодоров - един от обвиняемите за хакерската атака срещу НАП. Собственикът на \"ТАД Груп\" беше задържан в края на юли на Летище София при завръщането си от Канада, посочва NOVA. Прокуратурата му повдигна обвинение за подбудителство към кибертероризъм и поиска той да остане в ареста за постоянно. Защитата му тогава обаче настоя, че няма опасност той  да се укрие. Така Тодоров беше пуснат на свобода срещу 100 000 лв. гаранция. И адвокатите му, и обвинението обжалват решението на Специализирания съд. На заседанието в четвъртък се четат нови материали по делото. По неофициална информация става въпрос за разпити на нови свидетели и за данни за сделки между търговски дружества. Изнасянето на лични данни е най-вероятната причина за това делото да се гледа при закрити врата. На въпрос дали е поръчвал на служителя си Кристиян Бойков да извърши хакерски атаки срещу НАП или други институции, Тодоров отговори: \"На никого нищо не съм поръчвал\". На този етап Бойков е на свобода с мярка за неотклонение \"подписка\" и обвинение за участие в организирана престъпна група за кибертероризъм. Търговският директор на \"ТАД Груп\" Георги Янков пък ще отговаря за подбудителство. Той беше пуснат от ареста под гаранция от 20 000 лева.", "date": "2019.08.08", "title": "Разпитват нови свидетели за хакерската атака срещу НАП "}
{"url": "http://www.cross.bg/apple-safe-tehnologichen-1610736.html", "text": "/КРОСС/  Руската федерална антимонополна служба (ФАС) обяви в четвъртък, че е започнала разследване срещу Apple Inc. заради предполагаема злоупотреба с пазарно положение.Компанията за киберсигурност Лаборатория Касперски (Kaspersky Lab) се оплакала на федералната служба по конкуренция в страната, след като базираният в Купертино, САЩ технологичен гигант Apple е изтрил нейното мобилното приложение Safe Safe Kids, след което го е заместил със собствена версия на приложението.Изслушването на представителите на Apple е насрочено за 13 септември.В края на април New York Times съобщи, че американският технологичен гигант е \"премахнал или ограничил поне 11 от 17-те най-изтегляни софтуерни приложения\" от своя онлайн магазин.Тогава компанията Apple заяви, че намесата ѝ е била насочена към подобряване на поверителността на данните на потребителите, но няколко компании, включително Kaspersky Lab, обявиха, че ще да започнат съдебно производство относно тези информации. ", "date": "2019.08.08", "title": "Руският антимонополен регулатор разследва Apple за злоупотреба"}
{"url": "http://www.cross.bg/efektivnost-protzedyrata-sofiya-1610718.html", "text": "/КРОСС/  Главният архитект на София Здравко Здравков прекрати процедурата по ЗОП за основен ремонт и въвеждане на мерки за енергийна ефективност на сгради в центъра на София, на площад \"Славейков\", в които се помещава и Столична библиотека. Решението е от 6 август 2019 г. То идва след като общинският съветник от БСП Альоша Даков пусна преди две седмици официален сигнал до кмета на София Йорданка Фандъкова с настояване процедурата да бъде спряна заради нарушаване на закона. Тогава той отбеляза, че в приложените документи за поръчката са използвани данни с изтекъл преди 8 години срок на давност.\"В документите по процедурата беше приложен Техническият паспорт на Столична библиотека, издаден през 2008 година, припомни Альоша Даков. - Към него, като неразделна част, е приложен и Енергийният паспорт на Столична библиотека, издаден на 27 октомври 2008 г. Съгласно чл. 38, ал. 3 от действащия към момента на обявяването на процедурата Закон за енергийната ефективност, собствениците на сгради за обществено обслужване са длъжни да изпълнят мерките за достигане на минимално изискващия се клас на енергийно потребление, предписани от първото обследване, в тригодишен срок от датата на приемане на резултатите от обследването. Видно от приложените документи този 3-годишен срок е изтекъл през октомври 2011 година. През периода от 11 години показателите за енергийна ефективност бяха променяни нееднократно. Ангажимент на България пред ЕК е да се обявяват обществени поръчки с най-висока енергийна ефективност. От това следва, че е необходимо да се извърши ново, актуално енергийно обследване на обект \"Столична библиотека\". И съгласно предписаните в него мерки за енергийна ефективност, вече актуалните изчислени енергийни характеристики, да бъдат заложени в обществената поръчка\".Главният архитект на София Здравко Здравков прекратява процедурата на основание чл. 110, ал. 1 от ЗОП и изтъква, че са необходими съществени промени в условията на поръчката, които биха променили и кръга на заинтересованите лица. ", "date": "2019.08.08", "title": "След сигнал на БСП, главният архитект на София прекрати процедура по ЗОП"}
