{"url": "http://www.cross.bg/dieta-dzhonsun-nyama-1622714.html", "text": "/КРОСС/ Британският премиер Борис Джонсън каза, че иска да отслабне през 2020 г., но няма да бъде веган, защото това означава да се откаже от сиренето.В интервю за Би Би Си британският премиер заяви, че макар да иска да отслабне тази година, той няма да участва във Veganuary, годишна кампания, насърчаваща хората да се придържат към растителна диета за първия месец на година, защото това „изисква толкова концентрация“.Джонсън каза, че докато сваля „шапката си на вегани, които могат да се справят с нея, които успяват да избегнат всички невегански продукти“, той добави, че избягването на животински продукти е „престъпление срещу любителите на сиренето“.Преди премиерът е аявявал, че иска да свали част от теглото си, което натрупа по време на кампанията си през 2019 г. да оглави Консервативната партия, последвана от бърза обща предизборна кампания.През 2019 г. се съобщаваше, че партньорът на Джонсън, Кари Саймъндс, известна природозащитничка, го е подложила на по-здравословна диета. Вестник „Дейли мейл“ съобщи миналия май, че Саймъндс също така е убедила Джонсън да опита веганска диета. Си Ен Ен попита „Дауниг Стрийт“10 за коментар, но към момента на публикуването отговор не беше получен.Според уебсайта на кампанията Veganuary над 250 000 души обещаха да опитат веганска диета по време на кампанията през 2019 г., а ресторанти и супермакети пуснаха над 200 нови вегански продукта и менюта.", "date": "2020.01.14", "title": "Искам да отслабна, но няма да ставам веган"}
{"url": "http://www.cross.bg/tryd-sotzialni-bulgariya-1622705.html", "text": "/КРОСС/ „Днес Европейската комисия ще обяви, че започва консултации за въвеждането на Европейска рамка за минималните работни заплати, което беше едно от ключовите послания в кампанията на ПЕС за европейските избори. Едновременно с това стартира работата по мащабен план за реализиране на принципите на Социалния стълб – също приет благодарение на левите в Европа. Той се очаква да включва стратегия за нови умения на работниците, продължаване на Младежката гаранция, стратегия за равенство между половете по отношение на заплащането и пенсиите, регулиране на условията на работа чрез уеб-базирани платформи, въвеждането на Детска гаранция, план за социална икономика и др.“Така президентът на ПЕС и български евродепутат Сергей Станишев коментира предложението на ЕК, което ще бъде представено по-късно днес в Страсбург от заместник-председателя на ЕК Валдис Домбровскис и от комисаря по работни места и социални права Никола Шмит.„Доволен съм, че новата Европейска комисия започва приоритетно работа по леви, социални политики, в изпълнение на поетите към ПЕС ангажименти. Тези инициативи ще бъдат водени от представител на нашето политическо семейство – комисаря за работни места и социални права Никола Шмит (Люксембург). Това са стъпки в правилната посока, стъпки към по-справедлива Европа.“, коментира лидерът на социалистите.„За съжаление, изгубихме много време. Комисията „Юнкер“ не постигна съществен напредък по тези теми – десните показаха, че нито имат желание, нито капацитет да реализират социални политики. Ключовите постижения през изминалия мандат – ревизирането на директивата за командированите работници,  директивата за баланс между професионалния и личния живот, въвеждането на Европейския социален стълб – се дължаха най-вече на натиска на социалистите. Днес отново левите комисари започват да изпълняват предизборните си обещания и те са движещата сила за предложенията на ЕК.“„В XXI век, в няколко държави в ЕС, включително България, минималната работна заплата все още е под линията на бедността. Прекалено много хора работят, но не могат да си позволят достоен начин на живот, да си платят сметките за отопление, да осигурят качествено образование или храна за децата си. Към това трябва да се добави и сивият сектор, който има застрашителни размери в страни като България, където все още е практика работникът да се осигурява на минимална заплата, а да получава пари „на ръка“. В същото време, условията на труд продължават да бъдат потресаващо лоши в редица сектори. Трябва да положим сериозни усилия да сложим край на всичко това както у нас, така и в ЕС.“, категоричен е Станишев.Европейската рамка за минималните заплати няма за цел да наложи еднаква заплата навсякъде в ЕС. Тя ще има за цел да повиши минималното заплащане за труд до адекватни за всяка държава нива или чрез законови промени, или чрез колективно договаряне.„За съжаление, за България изравняването на социалните стандарти и доходите с европейските остава непостижима цел. Икономическото развитие не успява да осигури достоен живот за всички работещи, а неравенствата продължават да растат, което засяга най-уязвимите социални групи като нискоквалифицирания труд, пенсионерите и децата. Тези проблеми не могат да бъдат решени с една европейска директива, а изискват цялостни и последователни политики от страна на управляващите. Затова смятам, че България има интерес да подкрепи тези инициативи и да стимулира бизнеса да инвестира в по-добра квалификация, по-добро заплащане и по-добри условия на труд, вместо да увеличава извънредния труд от 150 на 300 часа годишно или да прехвърля плащането на първия ден от болничните от работодателя на работника“, заключи Станишев.", "date": "2020.01.14", "title": "Станишев: ЕК стартира с леви политики под натиска на социалистите"}
{"url": "http://www.cross.bg/subaru-toyota-gt-1622709.html", "text": "/КРОСС/ Японските производители Toyota и Subaru си сътрудничат от 2005 г. Тогава Toyota купи 9,5% от акциите на компанията Fuji Heavy Industries (бившето име на Subaru), а по-късно пакетът беше увеличен още два пъти и сега достига 20%.В рамките на това сътрудничество двете компании призвеждат спортното купе Subaru BRZ/Toyota GT86. Наскоро стана ясно, че то ще получи второ поколение, а сега изданието Autocar разкрива подобности.Сегашното поколение е на платформата на Subaru Impreza, но новото ще премине на архитектура TNGA на Toyota, тъй като SGP на Subaru няма как да бъде променена към задно предаване. На свой ред Subaru този път ще достави двигателя. Това ще е 2,4-литров Boxer с турбо, който вече се поставя на моделите Ascent, Legacy и Outback.Мощността на агрегата е 260 к.с., но за двете спортни купета ще бъде увеличена зо 280 к.с. Това е с около 80 к.с. повече от настоящия мотор на Subaru BRZ/Toyota GT86, който е с работен обем 2,0 литра. При версиите с 6-степенна автоматична скоростна кутия той развива 200 к.с. и 205 Нм, а при тези с механична - 207 к.с. и 212 Нм. Съответно ускорението от 0 до 100 км/ч отнема 8,2 или 7,6 секунди.Освен това, моделът на Toyota ще смени и името си - от GT86 на GR86. Така купето ще попълни гамата спортни автомобили на марката, в която засега влизат GR Supra и новият GR Yaris (с тяхната разработка се занимава подразделението Gazoo Racing).Предполага се също, че салонът на новото поколение ще получи по-качествени материали и по-съвременни технологии. Съответно, това ще доведе до увеличение на цената, но в разумни граници, тъй като в Toyota не искат да създават вътрешна конкуренция между GT86 и новата Supra.", "date": "2020.01.14", "title": "Ясно е бъдещето на Toyota GT86"}
{"url": "http://www.cross.bg/obosobeni-vsichki-efektivnost-1622708.html", "text": "/КРОСС/ Днес, 14 януари 2020 г., в сградата на Фонд на фондовете се проведе публично заседание, на което бяха отворени заявленията за участие, получени по процедурата за възлагане на обществена поръчка с предмет „Портфейлна гаранция с таван на загубите“.Инструментът е финансиран със средства по Оперативна програма „Иновации и конкурентоспособност“ 2014-2020 (ОПИК), съфинансирана от Европейските структурни и инвестиционни фондове (ЕСИФ).Средствата по гаранционния продукт ще са насочени към българските предприятия от почти всички сектори на икономиката, като акцент ще бъде поставен върху две стратегически за страната направления - енергийната ефективност и иновации.Близо 60% от ресурса ще е предназначен за кредити за енергийна ефективност, а малко над 40% за иновации.По първото направление се предвижда да се подпомогнат предприятия, които ще осъществят важни за тях проекти, свързани с повишаване на енергийната им ефективност, установени с енергиен одит. Първите 161 микро, малки и средни предприятия, които кандидатстват по проекта ще получат безвъзмездни средства за извършването на одита.Кредитите, предоставени по това направление биха могли да достигнат и надвишат 400 млн. лв.Останалата част от ресурса ще гарантира проекти, свързани с развитието и въвеждането на иновации от бизнеса. Тези проекти могат да са за реализирането на идеи в сферите на информационните и комуникационни технологии, в био, нано и чистите технологии, мехатрониката, креативни индустрии и др. Финансирането по тази линия може да надвиши 300 млн. лв.Участниците подали заявления в определения срок са, както следва:Банка ДСК ЕАД – за всички обособени позиции;Обединена българска банка АД – за всички обособени позиции;Първа инвестиционна банка АД – за всички обособени позиции;Юробанк България АД – за обособени позиции 1, 2, 3, 4, 5, 6, 8, 9  ", "date": "2020.01.14", "title": "Четири водещи банки заявиха интерес към гаранционния продукт на Фонд на фондовете "}
{"url": "http://www.cross.bg/sanktzii-sdelka-iran-1622706.html", "text": "/КРОСС/ Великобритания, Франция и Германия правят нов опит да спасят иранската ядрена сделка. Това стана ясно, след като трите държави решиха да задействат механизма за разрешаване на спорове в ядрената сделка от 2015 година. Ройтерс цитира двама европейски дипломати, които определят решението на Лондон, Париж и Берлин като \"най-голямата стъпка, която европейците предприемат като отговор на оттеглянето на Техеран от ядрените му ангажименти.Трите държави ще уведомят Европейския съюз по-късно във вторник, че задействат механизма за разрешаване на спорове.Съгласно механизма, очертан в сделката, ЕС ще информира другите страни - Русия и Китай, както и самия Иран. След това ще има 15 дни за разрешаване на различията, срок, който може да бъде удължен с консенсус.В крайна сметка процесът може да доведе до  повторно налагане на санкции, прилагани съгласно предишни резолюции на ООН. Нашето намерение не е да възстановим санкциите, а да разрешим различията си чрез самия механизъм, който беше създаден със сделката, казва един от дипломатите.Излизането на Вашингтон от ядрения пакт и тежките икономически затруднения, предизвикани от последвалите санкции на САЩ, допринесоха за една от най-големите ескалации на напрежение между САЩ и Иран след ислямската революция през 1979 година.През лятото на 2018 г. американският президент Доналд Тръмп се изтегли от сделката, сключена през 2015 г., и върна американските санкции срещу ислямската република. Европейските страни по споразумението, Русия и Китай, настояват, че ще положат усилия и ще намерят начин да я спасят. Иран ги обвинява, че не полагат достатъчно усилия, след ескалацията със САЩ в началото на месеца обяви, че се отказва от ограниченията, които са наложени на ядрената му програма чрез документа.Тръмп обясни, че целта му да се откаже от ядрената сделка е да принуди Иран да подпише по-строг пакт. Техеран отговаря, че няма да предоговаря, докато са под американски санкции.", "date": "2020.01.14", "title": "ЕС с нов опит да спасява иранската ядрена сделка"}
{"url": "http://www.cross.bg/nissan-suyuza-kompaniya-1622713.html", "text": "/КРОСС/ Японският автомобилен производител Nissan обяви, че не планира да развали обединението с френския партньор Renault, което бе разтърсено от драматичното бягство на бившия председател на съюза Карлос Гон от Япония, съобщава Bloomberg.“Алиансът е източникът за конкурентоспособност на Nissan”, отбелязва ръководството на базираната в Йокохама компания в официална позиция. По-рано се появиха публикации, че директорите на Nissan обсъждат варианта за оттегляне от партньорството. „Nissan ще продължава да се стреми да доставя печеливши резултати за всички участници в алианса“, пише още в позицията на японската група.Бъдещето на обединението, което беше формирано преди 2 десетилетия, е под въпрос през последната година, откакто бе арестуван Гон. Той бе задържан през ноември 2018 г. по обвинения във финансова злоупотреба. Гон имаше ключова роля в поддържането на съюза Renault-Nissan.През последната година двете автомобилни компании изпитват финансови затруднения. За 2019 г. акциите на Renault и Nissan са най-слабо представящите се спрямо тези на големите автопроизводители. Компаниите се намират в трудна ситуация, докато останалите играчи в бранша се насочват към различни партньорства заради високите разходи за прехода към производство на електрически и автономни превозни средства.„През ноември бордът на директорите на Renault-Nissan се споразумя да работи за значителното подобряване на оперативната ефективност, от което ще спечелят членуващите в съюза компании. Споразумението включва и засилването на приноса на партньорството към стратегическите планове на всяка компания и нейната печалба“, се допълва в съобщението на Nissan.", "date": "2020.01.14", "title": "Nissan: Ще продължим да работим заедно с Renault"}
{"url": "http://www.cross.bg/megan-hari-kralskoto-1622698.html", "text": "/КРОСС/ Кралица Елизабет II най-накрая изказа официално мнението си за отказването на принц Хари и Меган Маркъл от кралското семейство. Нейно Величество свика на общ съвет сина си принц Чарлз и двамата си внуци, за да обсъдят ситуацията. През това време Меган Маркъл се завърна в Канада, където беше оставен малкият Арчи.След срещата на кралското семейство кралица Елизабет II обяви в официално съобщение, че все още подкрепя Меган и Хари, но се надява те да продължат да работят за кралското семейство. Нейно Величество добавя, че крайно решение на проблема ще бъде постигнато в следващите дни.Тъй като херцозите на Съсекс обявиха, че искат да бъдат и финансово независими, кралицата обяви, че постепенно ще започне период на промяна, през който Хари и Меган ще пътуват между Канада и Великобритания. „Това са много деликатни теми, които семейството ми трябва да разреши и все още има работа, която трябва да бъде свършена“, добавя Елизабет II.Междувременно стана ясно, че никой не е накарал Хари да напусне кралското семейство. В няколко вестника във Великобритания беше съобщено, че принц Уилям е брат си, заради което той се е отказал от короната. Според говорител, фалшивата новина е обиколила няколко вестника, въпреки отричането на всичко казано в нея.Съобщението идва след като във вестник Times of London беше написано, че Меган и Хари са се чувствали „изгонени“ от „тормоза“ на Уилям. В статията се добавя, че връзката между братята се разпаднала, защото принц Уилям не се държал добре със съпругата на брат си.Припомняме, че принц Хари и Меган Маркъл преди седмица изненадващо обявиха, че се оттеглят от всички кралски задължения и привилегии. Вместо това, те искат да бъдат финансово независими и да разделят времето си между Северна Америка и Великобритания.", "date": "2020.01.14", "title": "Кралица Елизабет II: Аз и семейството ми изцяло подкрепяме Меган и Хари"}
{"url": "http://www.cross.bg/mavrodiev-evropa-tzentralna-1622697.html", "text": "/КРОСС/ „Зелените“ финанси, климатичните промени и предизвикателствата пред еко инвестициите са сред водещите теми на 25-ото юбилейно издание на Годишния икономически форум за Централна и Източна Европа, който бе открит днес във Виена. Форумът събира инвеститори, бизнес лидери, политици и финансисти от най-висок ранг и се организира от сп. “Euromoney” и Global Capital.Главният изпълнителен директор на ББР Стоян Мавродиев ще бъде домакин на уъркшоп, посветен на инвестициите в България, който ще се проведе днес под надслов „Invest in Bulgaria – expand in Europe“. В него ще участват още заместник-министърът на финансите Маринела Петрова, както и финансисти и икономически анализатори, сред които Кирил Сакскобургготски, Владимир Каролев, Илия Лингорски и София Касидова.В рамките на два дни форумът ще разгледа макроикономическите перспективи за Централна и Източна Европа за 2020 г. и дългосрочните приоритети за финансиране на устойчиво икономическо развитие в страните от региона.Особено внимание ще бъде отделено на Програмата „Зелена сделка“ на Европейската комисия за финансиране на „зелени” компании от ново поколение и еко иновации. Тя ще действа през следващите 10 години и предвижда инвестиции за въглеродно неутрална икономика на стойност 1 трилион евро.„Зелените индустрии и компании са новата тенденция за инвестиции. Преходът към въглеродно неутрална енергетика и кръгова икономика в нашия регион е сериозно предизвикателство, но водещи ще бъдат стратегическите зелени цели на Европа“, заяви пред медии Стоян Мавродиев при откриването днес. По думите му, националните банки за развитие ще играят съществена роля в инвестиционните програми на Европейската комисия и правителствата.Във втория ден на събитието Стоян Мавродиев ще участва в дискусия, посветена на изграждането на устойчива икономика в Централна и Източна Европа, в която ще се включат също висши банкери и финансисти от редица европейски институции. ", "date": "2020.01.14", "title": "„Зелените“ финанси влизат във фокуса на Централна и Източна Европа"}
{"url": "http://www.cross.bg/dimitrov-emil-vreme-1622700.html", "text": "/КРОСС/ Пътят на Емил Димитров-Ревизоро започва от пресушения Перник, където е роден, и по ирония на съдбата го връща професионално отново там половин век по-късно. Той получава възможността да се появи като спасител на бял кон в ролята на министър на околната среда и водите в период на суша.При всички случаи ще трябва да се бори със звяр, обрекъл на жажда десетки хиляди - безводието. И то от първа линия.Депутатът от Обединени патриоти се оказа единственият кандидат за горещия стол на арестувания по разследване за безстопанственост министър Нено Димов, а изборът му трябва да бъде гласуван утре. В последните 20 години години Емил Димитров е познат по-скоро с медийния си прякор - Ревизоро. Кратък преглед на изявите му дава повод за обосновано предположение - говори рядко, обрано, но с цветущи и запомнящи се примери. И не пропуска да демонстрира добрите си отношения с прокуратурата и службите. Иронията определено е сред похватите, които е усвоил. Ползва я и в култово свое изказване по адрес на Митниците, за чиито шеф е назначен през 2001 година. Тогава в хумористичен дух предлага да бъде създадена детска градина за митничари - \"за да имаме след 30 години годни кадри или мястото в системата да се наследява\". Емил Димитров е отявлен критик на начина, по който са правени назначенията в агенцията. \"Всичко куцо и сакато да бъде вкарано, а после да му мислим\", заявява за отпадането на входящите тестове за интелигентност при постъпване на нови служители в \"Митници\" преди време Димитров.Дава и скандален, но пословичен пример - че има митничари, назначени по времето на комунизма, които не знаят кои са границите на България. Емил Димитров е и един от онези, които се обявиха за повишаването на заплатите на Висшия съдебен съвет. Аргументът е, че са нужни \"хора с високи морални качества, а не клошариСимпатиите си към управляващите и към прокуратурата Емил Димитров изразява неведнъж. По време на скандалите покрай аферата \"Ало, Ваньо\" той публично предупреждава премиера, че имиджът на покойния шеф на митниците може да коства политическия му имидж на министър-председател. Въпреки това Борисов оставя Танов на поста. \"Борисов е на вратата и всички му бият дузпи\", обобщава в свое интервю Димитров.Преди няколко седмици, отново в национален ефир, Емил Димитров подчерта, че лично е убедил Сотир Цацаров да поеме поста председател на КПКОНПИ. \"Аз го убедих\", бяха точните думи на депутата от Обединени патриоти пред БНТ. В момента Ревизоро се явява избор на т.нар. малка коалиция - ВМРО и НФСБ. Партиите излизат с неговата номинация за нов министър на околната среда и водите пред премиера Бойко Борисов днес.Номинацията му измести тази на съпредседателя на патриотите Искрен Веселинов, който е и председател на комисията по регионално развитие в парламента.Пребори и друга спрягана кандидатура - на Борис Ячев от НФСБ, която е била отхвърлена, тъй като ще размести баланса на ресорите с постовете в коалиционното споразумение. Една от логичните кандидатури за горещия стол на Димов бе и тази на единия от зам.-министрите в МОСВ Николай Кънчев. Тя също бе отхвърлена заради разследването за нерегламентирано горене на боклуци, което попада в неговия ресор.Така, след безкръвни битки, Емил Димитров настоящият председател на парламентарната комисия за борба със сивата икономика и контрабандата, е вече почти министър. Това не е първото му влизане в министерство. През 1992 година постъпва във финансовото ведомство като районен ревизор. Първата му сериозна заявка, че ще стигне до най-отговорните постове в държавата, пак е по време не криза.През 1997 г. е определен за ревизор на годината заради \"зърнената афера\" на кабинета Виденов.През периода 1995-1996 г. в България възниква остра зърнена криза, довела до липса на традиционни зърнени храни и продукти.Хората в цялата страна всекидневно се редят на километрични опашки, за да се снабдят с хляб, а дефицитът на брашно принуждава населението да изживее недоимък, характерен за военновременни условия.В много селища на страната е въведена купонна система за насъщния и е определена дневна дажба от 250-300 грама хляб.Зърнената криза е отделен елемент от всеобщата икономическа катастрофа при управлението на Българската социалистическа партия (БСП) с правителството (1995-1997) на своя лидер Жан Виденов, която тогава България преживява.Аналогично на настоящата водна криза в Перник, така и зърнената криза от онези години е резултат от корупционни схеми, слабо управление и задкулисни сделки, които облагодетелстват \"правилните\" фирми.\"Той е човек с ръководен опит от митниците, познава добре законите като юрист и може да влезе в решаването на проблемите в екоминистерството от раз\", коментират Емил Димитров съпартийците му ВМРО.Всъщност Емил Димитров е завършил Института за музикални и хореографски кадри и се е занимавал с народни танци като хореограф. После поради жилищни проблеми отива в строителството, където работи като електроженист. Успоредно с това завършва Висшия икономически институт. Следват следдипломни квалификации в школата на МВР, както и в областта на счетоводството и финансите. Ревизоро ще наследи поста в смутни времена. Прокуратурата нищи както аферата покрай пресушаването на язовир \"Студена\", така и вноса на отпадъци от Италия - дейност, която също е в ресора на МОСВ. Така новият министър ще получи в наследство две кризи. Посвещавайки се на новите си задължения и отговорности е вероятно името му да се превърне в катализатор на нови, но и стари скандали. Емил Димитров често бе споменаван в контекста на няколко крупни далавери в митниците по време на различни упралвения. Името му бе директно свързано и със словосъчетанието \"лобистки забежки\". Още докато беше вицепремиер, лидерът на НФСБ Валери Симеонов обвини Емил Димитров директно в тежък лобизъм в полза на \"Лукойл\". Причината е, че именно Димитров бе двигател на конфликтните промени в регулациите на търговията с горива.През 2018 г. Ревизоро предложи параграф, който даваше възможност ангажиментите по приватизационните договори да важат за 5 години - поправка, която да се отнася и за старите договори. Последва напрежение между управляващите партии, а лидерът на НФСБ Валери Симеонов заплаши да напусне управляващата коалиция заради предложението.През 2015 г. Ревизоро внесе законопроект, който предвиждаше да се намали обемът на селските казани за ракия, освободени от промишления акциз. Симеонов отново възропта и дори изключи от парламентарната група на тогавашният \"Патриотичен фронт\" Полина Карастоянова, която само беше подкрепила идеята на Димитров.Какви са следващите стъпки на Емил Димитров след като седне в креслото на Нено Димов и ще съумее да избере подходяща музика за съчетанията си? Ще излезе ли от двете кризи с танцов финес предстои да видим.  *Източник:", "date": "2020.01.14", "title": " Един перничанин в танц по време на кризи"}
{"url": "http://www.cross.bg/film-zemya-medena-1622699.html", "text": "/КРОСС/ Македонският филм “Honeyland” или „Медена земя“ получи две номинации за Оскар – едната в категорията за пълнометражен документален филм, а другата в тази за чуждоезичен филм.Лентата от съседна Северна Македония вече е обрала куп награди, като може да се похвали и с титлата „най-награждаван филм на фестивала в Сънданс“, защото си тръгна с цели три отличия миналата година. е дело на Тамара Котевска и Любомир Стефанов. Сниман е в продължение на три години и разказва за последната жена в Европа, която събира див мед.Героинята във филма се опитва да спаси пчелите и да помогне за възстановяването на природния баланс в Медената земя, след като семейство номади пчелари, се заселват в нейния район и са на път да отнемат прехраната й.Вижте трейлъра, впечатляващ е. Да се надяваме, че скоро ще може да го видим и на голям екран у нас, в рамките на някой от предстоящите кинофестивали. \n\t\t\t\t\t", "date": "2020.01.14", "title": "\"Медена земя\" - македонският филм с две номинации за Оскар (Видео)"}
{"url": "http://www.cross.bg/direktziya-vodopolzvane-direktziyata-1622702.html", "text": "/КРОСС/ Прокурори и разследващи полицаи влязоха в териториалното подразделение на Басейнова дирекция - Благоевград, съобщи Нова телевизия.Представители на прокуратурата се намират в кабинета на директора на дирекцията Радослав Георгиев.По неофициална информация проверката, разпоредена от Главна прокуратура, е във връзка с водната криза в Перник и разрешителните режими на водоползване от двата язовира „Студена“ и „Пчелина“.Басейновата дирекция контролира водните обеми в реките и язовирите в Югозападна България, както и графиците за водоползване от операторите и собствениците на Вец на основата на прогнозите от НИМХ.За неспазване на плана за водоползване ВИК Перник беше санкционирана от дирекцията. Въпреки одобрените количества от 1 млн. куб. м водният оператор е изразходвал през ноември заявените 1,5 млн. куб. м. Най-вероятно прокурорската акция е свързана с документацията, потвърждаваща това.", "date": "2020.01.14", "title": "Прокурори влязоха в Басейнова дирекция - Благоевград"}
{"url": "http://www.cross.bg/promeni-milchev-sofiya-1622703.html", "text": "/КРОСС/ Автоинструктори блокираха бул. “Цар Освободител” в София в знак на протест. Над 400 инструктура със своите автомобили спряха движението в участъка от ул. \"Раковска\" до Президенството.Те са против готвените промени, свързани с увеличаването на чаковете за кормуване от 31 на 42 часа. Не са съгласни и с правенето на селфи всеки път с цел да се докаже, че курсистът е ходил на обучение, както и въвеждане на GPS система.Планираните допълнителни часове ще оскъпят обучителните курсове с 200 лева.Председателят на Института по пътна безопасност Богдан Милчев, заяви, че подкрепят протеста и подчерта, че тези които сега ги представляват, се договарят с правителството от тяхно име и за тяхна сметка.“Те не приемат това, което правителството им предлага в този момент – да се увеличават часовете за кормуване; да се осъществява контрол от частна фирма, на която допълнително да се заплаща и всички останали безумия, които им се предлагат”, заяви Милчев. Според него първо трябва да се промени изпитът за получаване на шофьорска книжка и след това да се мисли за други промени.Протестиращите внесоха декларация в образователното министерство и в момента водят разговор с министъра. След това ще имат среща и с транспортния министър Росен Желязков.В декларацията си те настояват за отмяна на заповедта на министър Вълчев, с която се увеличават часовете за кормуване и въвеждането на GPS система за контрол, смяна на представляващите ги лица и създаване на ново звено в МОН, което да издава разрешителните за тази дейност и да създаде правилата за работа на автоинструкторите. ", "date": "2020.01.14", "title": "Автоинструктори блокираха центъра на София"}
{"url": "http://www.cross.bg/iran-dyshi-samolet-1622704.html", "text": "/КРОСС/ Около 30 души са арестувани в Техеран заради свалянето на украински пътнически самолет миналата седмица. Това съобщи пред иранската агенция \"Тасним\" Голамхосейн Есмаили, официален представител на съдебните власти.Припомняме, че от няколко дни в Иран има протести срещу властта именно заради инцидента с украинския Боинг, при който загинаха 176 души. В събота Техеран потвърди, че самолетът е ударен от ракета на Революционната гвардия, тъй като е сметнат за вражеска ракета. Днес президентът Хасан Рохани повтори тогавашното си определение за случилото се като \"непростима грешка\" и настоя, че отговорност не може да носи само един човек, затова всички замесени ще бъдат наказани.Трябва да уверим хората, че това повече няма да се случи. Правителството на Иран е отговорно пред народа на Иран и пред другите страни, които са загубили свои граждани в тази самолетна катастрофа, добави Рохани.Днес стана ясно, че Иран е готов да предаде черните кутии от самолета на френските власти. ", "date": "2020.01.14", "title": "Иран арестува около 30 души за сваления украински самолет"}
{"url": "http://www.cross.bg/dzhonsun-sirene-yanyari-1622701.html", "text": "/КРОСС/ Британският премиер Борис Джонсън каза, че правителството му обмисля вариант да започне кампания за събиране на средства, за да може прочутият британски часовник Биг Бен да отбележи с биене на 31 януари Брекзита, предаде Ройтерс.Часовникът Биг Бен е в реставрация от 2017 г. и оттогава неговата камбана, която тежи 13,7 тона бие само по специални поводи, като например Нова година.Джонсън обясни пред Би Би Си, че един от главните проблеми пред това часовникът да отбележи Брекзит на 31 януари в 23 ч. по Гринуич, е, че операцията ще струва 500 000 паунда. Затова правителството се надява, че ще се намерят хора, които да дарят нужните средства.Джонсън освен това каза, че няма съмнения, че британското кралско семейство ще разреши проблемите си, след като кралица Елизабет Втора даде благословията си на принц Хари и съпругата му Меган да се оттеглят задълженията си на старши членове на кралската фамилия.Засягайки по-лични теми, Джонсън заяви, че иска да свали няколко килограма през новата година, но увери, че няма да стане за целта веган, защото според него това изисквало много голяма концентрация. Ако си веган, не може да ядеш сирене. А да не ядеш сирене, това е престъпление срещу страстните почитатели на сиренето, допълни той. Премиерът обаче каза, че \"сваля шапка\" на веганите.", "date": "2020.01.14", "title": "Търсят 500 000 паунда , за да бие Биг Бен в деня на Брекзита"}
{"url": "http://www.cross.bg/mompo-maite-kofichka-1622707.html", "text": "/КРОСС/ Жена, събираща боклуци на испанското крайбрежие Коста Бланка, намери пластмасова кофичка от кисело мляко с надпис за Олимпийските игри в Монреал от 1976 година, разказва \"Метро\".Маите Момпо се изненадала, че кофичката е с марка \"Йопле\", защото тя е изчезнала от испанските супермаркети отдавна - от 2001 годидана, пише БНР.\"Вгледах се по-внимателно и открих, че е от около 1976 година\", казва още Маите Момпо. Тя подчерта, че находката й показва колко спешно трябва да бъдат спрени от употреба пластмасовите опаковки.Върху пластмасовата кофичка пише \"Официален доставчик на Олимпийските игри в Монреал 1976\" на испански език. Според Маите Момпо, за да се разгради тя, ще й трябват 150 години.Пластмасата не само убива милиони животни годишно, но е и в хранителната ни верига. Изследвания показаха напоследък, че 90% от солта ни съдържа микропластмаса. Същият процент е и в питейната вода.Микропластмасата се образува от разграждане на по-големи парчета пластмаса. Тя също така се произвежда за целите на козметичната индустрия. Малките парченца лесно преминават през филтрационните системи и навлизат в световния океан, където са заплаха за морския живот.Въздействието й върху човешкото здраве още не е уточнено, но се смята, че човек поглъща около 50 000 пластмасови частици годишно и вдишва още толкова.", "date": "2020.01.14", "title": "Морето изхвърли кофичка от мляко на 44 години"}
{"url": "http://www.cross.bg/otkaza-melburn-dnes-1622685.html", "text": "/КРОСС/ Въздухът във втория по големина град в Австралия – Мелбърн, както и в други части на австралийския щат Виктория бе обявен за най-замърсения днес в света. Това стана ясно според базата данни за качество на въздуха по света Ай Кю Ер Вижуал. Хората в Мелбърн дори бяха посъветвани да не излизат от домовете си. Качеството на лошият въздух се дължи на огнената стихия, която продължава в Австралия. Горските пожари изпепелиха на 2000 къщи, а 28 намериха смъртта си. Пожарите изпепелиха 11,2 милиона хектара площ. Междувременно тенисистка се отказа от мача си от първи кръг в квалификациите на Australian Open, които започнаха днес. Това се случи на Данила Якупович, която поведе с 6:4, 5:6 в мача си срещу Щефани Фьогеле, когато се строполи на корта, а причината бе задушаване. Впоследствие Якупович се отказа от двубоя си и напусна корта. Подобна случка се разигра и на демонстративния турнира Koyoong Classic, където Мария Шарапова също се отказа от двубоя си срещу Лаура Зигмунд, когато германката водеше с 7:6(4), 5:5. ", "date": "2020.01.14", "title": "Тенисистка се отказа заради мръсния въздух в Мелбърн "}
{"url": "http://www.cross.bg/ptitzi-sreburna-ezeroto-1622686.html", "text": "/КРОСС/ Големи ята диви птици, които традиционно обитават северната част на Европа, зимуват тази година в биосферния резерват Сребърна.Преброяването на водолюбивите птици, извършено през миналата седмица от екипи на РИОСВ в Русе, е установило струпване на   белочели и сиви гъски. Най-многобройните ята са отчетени от видовете лиски /водни кокошки/, голям корморан и ням лебед. Наблюдавани са също многобройни ята зеленоглави патици, сиви патици, каспийски чайки, патици-клопач и други.Пъстрите ята от диви птици са избрали да  зимуват край българския участък на река Дунав заради мекото време и наличието на храна в поречието около езерото на пеликаните, обясняват орнитолозите.В момента езерото „Сребърна\" е покрито с тънък лед, който през деня се топи и многото размразени участъци по водното огледало позволяват на пернатите лесно да намират храна. Нивото на водния стълб при южния шлюз е 230 сантиметра и условията за живот на северните птици са добри.Къдроглавите пеликани, които традиционно  живеят в резервата Сребърна, още не са пристигнали. Очаква се първите екземпляри от защитения вид да се върнат в колонията в края на зимата. Природозащитниците са  регистрирали отделни екзепляри, но масовото  гнездене още не е започнало. ", "date": "2020.01.14", "title": "Северни птици превзеха езерото Сребърна"}
{"url": "http://www.cross.bg/varna-veselin-vzriva-1622690.html", "text": "/КРОСС/ Започна допълнителен оглед във входа на взривения блок на варненския кв. „Владиславово“ с две жертви, 18 евакуирани и значителни материални щети. Седем от живеещите в злополучния блок, сред които и три деца, бяха приети в болница. Първоначалният оглед е продължил 8 часа, съобщи рано днес окръжният прокурор на Варна, Красимир Конов.Продължават активните действия по разследването, възложено на следовател от Окръжния следствен отдел при Окръжната прокуратура във Варна.По досъдебното производство, което е образувано за престъпление по член 330, ал. 3 от Наказателния кодекс, са разпитани 7 свидетели. Назначени са химическа, биологична, съдебномедицинска, пожаротехническа и ДНК-експертиза. Те трябва да дадат категорични отговори за вида и количеството на запалимото вещество, последвалия взрив, самоличността на овъглените човешки останки, намерени в двата най-пострадали апартамента.Днес Окръжната прокуратура във Варна ще разреши достъп до входа и пострадалите жилища на представители на община Варна, които ще извършат оглед за оценка на надеждността на конструкцията на панелния блок. Разрушенията са такива, че към настоящия момент точният епицентър на взрива не може да се установи. В резултат на взрива са разрушени съседни стени.Останки от тела има и в двата апартамента, които са силно разрушени, заяви КоновТой добави, че засега не се отхвърля нито една хипотеза, като причина за взрива и извършителя. В един от най-пострадалите апартаменти е живеел на семейни начала с жена, настанена в кризисен център за жертви на домашно насилие, бивш служител на полицията във Варна.66-годишният Веселин Димитров е бил военен, след това е работил в полицията от 1991 до 1995 г. като охранител на обществения ред и като младши криминален разузнавач, откъдето е бил дисциплинарно уволнен за корупция за неправомерно получена от него сума пари.В нощта преди взрива Веселин е бил забелязан да изнася багажа си до късно вечерта, но това не бе потвърдено от прокуратурата. Обявен е за общодържавно издирване. До момента не е открит. Очаква се по-късно до края на деня МВР да разпространи негова снимка. Няма данни за негово психическо състояние, което да буди притеснение, посочи още Конов и добави, че разпитите продължават.Не се изключва обаче един от загиналите да е самият той, като се работи и по противоположната версия огнената вакханалия в жилището да е предизвикана от него за прикриване на следите от престъплението му.Прокурор Конов огласи и издадена на 6 януари, тази година, заповед за незабавна защита на Варненския районен съд на съжителката на издирвания бивш полицай.Според заповедта, Веселин е трябвало да напусне съвместно обитаваното жилище на четвъртия етаж в блока и да се въздържа от домашно насилие.Със заповедта му е било забранено да приближава адреса на местоживеене на пострадалата и нейното работно място на по-малко от 200 метра. Жената също се издирва.Двата съседни апартамента са напълно унищожени, като са избити и стените между тях. Това затруднява разследващите в точното установяване на мястото в кое от жилищата са останките от напълно изгорелите трупове, намерени там. Значителни щети има и върху трето жилище.Колеги на издирвания Веселин Димитров коментираха, че е бил особен и изключително своенравен и правел каквото си иска, без да зачита дори заповедите на началниците си.Подсказват за близостта му с известен бургаски националист и медиен бос, откъдето идвало самочувствието му пред останалите колеги и началници.В коментарите се споменава още, че Веселин е знаел за проблема с жената, с която живеел и с децата й. Въпреки това се хвалел с направения от него луксозен ремонт на жилището, което бе взривено вчера.", "date": "2020.01.14", "title": "Взривът във Варна остава мистерия, намерените овъглени тела са на парчета"}
{"url": "http://www.cross.bg/pernik-hora-kudeto-1622688.html", "text": "/КРОСС/ Стотици чанове и хропатари огласяха Батановци повече от три часа и доказаха, че традицията е жива в сърцата на младите хора. На площада в града среща си дадоха четири групи. Гости на сурвакарската група на гр. Батановци бяха сурвакарите от село Черна гора, сурвакарска група “Йорданови АРТ и приятели“ и кукерите от село Дъбене общ. Карлово. Кметът града Радослав Петров обяви, че 57 са децата в групата тази година и добави, че е радостен, че броят на младите хора, които пазят традициите всяка година се увеличава.„Изключително удоволствие е за мен да съм тук сред вас, там където е истинската магия на Сурова. Там където е традицията, там където е духът на нашия празник. Няма как да не се разчувствам, като гледам колко много млади хора са сурвакари. Няма как тази традиция да угасне и за това съм убеден, че и следващите поколения ще продължат тази невероятна магия“, категоричен бе кметът на община Перник Станислав Владимиров. Той заяви, че догодина фестивалът в Перник ще бъде още по-мащабен и по-красив.“На първо място бих искала да опровергая слуховете, че \"Сурва/Сурова\" ще отпадне от представителния списък на ЮНЕСКО, заради пропуснатата година. Истината е, че валидността на вписването се запазва, защото не фестивалът, а самият обичай, на който ставаме свидетели и днес, е част от световното културно богатство.”, коментира д-р Ирена Тодорова, изпълнителен директор на Регионален център София, ЮНЕСКО. “Жителите на селата около Перник са истинските пазители и заслужават нашата възхита. Тези хора буквално пренасят традицията през годините, без значение от тежките битови условия в момента. Това са изявите на дух, силата на общността и вярата в значимостта на ритуалите за запазване на народността. Лично и от името на Центъра им благодаря за поканата и за това, че поддържат ритуалите и въвличат всички нас в своя празник”, каза още Тодорова.„Изключително удоволствие е за мен да съм тук сред вас, там където е истинската магия на Сурова. Там където е традицията, там където е духът на нашия празник. Няма как да не се разчувствам, като гледам колко много млади хора са сурвакари. Няма как тази традиция да угасне и за това съм убеден, че и следващите поколения ще продължат тази невероятна магия“, категоричен бе кметът на община Перник Станислав Владимиров. Той заяви, че догодина фестивалът в Перник ще бъде още по-мащабен и по-красив.“На първо място бих искала да опровергая слуховете, че \"Сурва/Сурова\" ще отпадне от представителния списък на ЮНЕСКО, заради пропуснатата година. Истината е, че валидността на вписването се запазва, защото не фестивалът, а самият обичай, на който ставаме свидетели и днес, е част от световното културно богатство.”, коментира д-р Ирена Тодорова, изпълнителен директор на Регионален център София, ЮНЕСКО. “Жителите на селата около Перник са истинските пазители и заслужават нашата възхита. Тези хора буквално пренасят традицията през годините, без значение от тежките битови условия в момента. Това са изявите на дух, силата на общността и вярата в значимостта на ритуалите за запазване на народността. Лично и от името на Центъра им благодаря за поканата и за това, че поддържат ритуалите и въвличат всички нас в своя празник”, каза още Тодорова.", "date": "2020.01.14", "title": "Стотици чанове и хропатари превзеха Батановци"}
{"url": "http://www.cross.bg/tezhki-katastrofi-stranata-1622687.html", "text": "/КРОСС/ \"Пътна полиция\" предупреждава за мъгла и лед по пътищата в страната, съобщава bTV.Заради усложнените метрологични условия в последното денонощие се стигна до поредица от катастрофи.В няколко района на страната има мъгли, като видимостта на АМ \"Тракия\" е най-намалена в района на Бургас.173 тежки катастрофи с 13 загинали и над 200 ранени са станали от началото на годината.Все по-чести са и инцидентите с млади шофьори, които имат малък стаж зад волана.Последният такъв е на 18-годишно момиче с едва шестмесечен стаж. Тя е извършила четири тежки нарушения, като е употребила и амфетамини. В момента се бори за живота си.От \"Пътна полиция\" призовават водачите да шофират внимателно в условията на лед и мъгла.", "date": "2020.01.14", "title": "Над 170 тежки катастрофи от началото на годината"}
{"url": "http://www.cross.bg/referendym-nezavisimost-velikobritaniya-1622691.html", "text": "/КРОСС/ Премиерът на Великобритания Борис Джонсън отхвърли призива на първия министър на Шотландия Никола Стърджън за втори референдум за шотландска независимост, съобщават британски медии.Джонсън изпрати писмо на първия министър, в което подчертава, че резултатът от референдума през 2014 г. трябва да бъде уважен.Не мога да се съглася на нито една молба за прехвърляне на власт, което би довело до нови референдуми за независимост, подчертава британският премиер.Никола Стърджън иска Лондон да прехвърли правомощия на шотландското правителство, които могат да открият пътя към нов референдум. Тя отбеляза, че успехът на Шотландската национална партия на изборите през декември 2019 г. е \"неоспорим мандат според всеки нормален стандарт на демокрация\".Но Борис Джонсън предупреди, че всеки опит за отцепване ще доведе до политическа стагнация, а Великобритания трябва да действа обединено след Брекзит.\"Още един референдум за независимост ще продължи политическата стагнация, която Шотландия преживява през последното десетилетие, шотландските училища, болници и работни места отново ще бъдат оставени на заден план заради кампания за отделяне от Великобритания. Време е да работим заедно за единството на Великобритания и да използваме потенциала на тази велика страна\", обясни Джонсън мотива за решението си.Шотландската национална партия спечели 48 от 59-те места в регионалния парламент на изборите през декември. Никола Стърджън обеща да организира втори референдум за независимост в края на 2020 г.На референдум през 2014 г. повечето шотландци гласуваха против отделяне от Великобритания, но пък подкрепиха оставане в ЕС на плебисцита през 2016 г., което се използва от Шотландската национална партия за набиране на подкрепа за втори референдум за независимост.", "date": "2020.01.14", "title": "Лондон отхвърли искането на Шотландия за втори референдум"}
{"url": "http://www.cross.bg/ato-miliona-tova-1622692.html", "text": "/КРОСС/ 3 600 мaгaзинa, дo 300 xиляди пoceтитeли нa дeн, милиoни eвpo днeвeн oбopoт - вcичĸo тoвa и мнoгo пoвeчe e нaй-извecтният бaзap в Иcтaнбyл. \"Kaпaлъ чapши\" e ĸaтo мaгнит зa тypиcти и тexнитe пapи, пишe aгeнция ДΠA.Maгaзинчeтo зa злaтни издeлия нe e гoлямo - вcичĸo нa вcичĸo 9,2 ĸвaдpaтни мeтpa. Ho нa нacpoчeния зa минaлия пeтъĸ тъpг в cъдa зa нeгo билa oбявeнa пoĸyпнa цeнa oт близo 2 милиoнa eвpo. Bce пaĸ миниaтюpнaтa тъpгoвcĸa плoщ ce нaмиpa нe ĸъдe дa e, a нa извecтния пoĸpит пaзap в Иcтaнбyл, пoзнaт ĸaтo \"Kaпaлъ чapши\". Бaзapът, възниĸнaл пpeз 15-и вeĸ и oттoгaвa мнoгoĸpaтнo paзшиpявaн, e пoзнaт нaй-вeчe ĸaтo тypиcтичecĸa aтpaĸция. Ho тoй e мнoгo пoвeчe oт тoвa - тoй e иcтинcĸи тъpгoвcĸи цeнтъp, пpивличaщ ĸaтo мaгнит xopa и пapи в тoзи лaбиpинт oт пoĸpити ĸopидopи, oтĸъдeтo идвa и имeтo мy.\"Eдин цял гpaд c джaмии и фoнтaни, ĸpъcтoвищa и плoщaди, вcичĸo пoтънaлo в дифyзнa cвeтлинa ĸaтo гъcтa гopa, в ĸoятo cлънчeвитe лъчи нe пpoниĸвaт\", пишe нaвpeмeтo зa бaзapa итaлиaнcĸият пиcaтeл Eдмoндo дe Aмичиc. \"Из тeзи пoлyтъмни yличĸи c oглyшитeлeн шyм ĸaляcĸи, ĸaмили и ĸoнници oбиĸaлят cpeд мнoжecтвoтo. Oтвcяĸъдe тe пoдĸaнят c виĸoвe и жecтoвe.\" Дopи и днec, ĸoгaтo пoвeчeтo ĸлиeнти ca тypиcти, a ĸoнeтe ca зaбpaнeни, eжeднeвнo милиoни eвpo cмeнят пpитeжaтeля cи.\"Tyĸaшнитe мaгaзинчeтa нe cмeнят чecтo coбcтвeницитe cи\", ĸaзвa пpoдaвaчът нa oбyвĸи Paфaeл Дaнa. Πpичинaтa зa пpoдaжбaтa нa дюĸянa зa злaтни издeлия бил cпop зa нacлeдcтвo. Mинaлия пeтъĸ в cъд в Иcтaнбyл тpябвaлo дa ce извъpши пpинyдитeлнaтa пpoдaжбa чpeз нaддaвaнe, a oбявeнaтa пoĸyпнa цeнa билa 12 милиoнa тypcĸи лиpи (1,8 милиoнa eвpo). Kyпyвaчът e щял дa нaпpaви гoлям yдap, cтигa в пocлeдния мoмeнт тъpгът дa нe бил oтмeнeн, тъй ĸaтo нacлeдницитe вce пaĸ ycпeли дa ce cпopaзyмeят, ĸaĸтo cъoбщи гoвopитeл нa cъдa.Бaзapът пoмeщaвa 3 600 мaгaзинчeтa, в ĸoитo paбoтят 30 xиляди дyши (caмo ocигypeнитe). Bceĸи дeн тoвa мяcтo ce пoceщaвa oт тpиcтa xиляди дyши, пoвeчeтo oт ĸoитo тypиcти. Toвa oбaчe cъвceм нe oзнaчaвa, чe ce пpaвят и дoбpи пeчaлби, пocoчвa Xacaн Фиpaт, пpeдceдaтeл нa Cъюзa нa coбcтвeницитe нa мaгaзини.Πaзapът e пpeживявaл и мнoгo тeжĸи мoмeнти - ocoбeнo cлeд aтeнтaтa пpeз янyapи 2016 cpeщy гepмaнcĸи тypиcти в нeпocpeдcтвeнa близocт дo \"Kaпaлъ чapши\", cлeд oпитa зa пpeвpaт мaлĸo пo-ĸъcнo пpeз cъщaтa гoдинa, ĸaĸтo и в peзyлтaт нa пocлeдвaлитe вътpeшнo- и външнoпoлитичecĸи ĸpизи, дoвeли дo cпaд в бpoя нa пoceтитeлитe. Зaмoжнитe eвpoпeйcĸи и aмepиĸaнcĸи ĸлиeнти липcвaт - зa cмeтĸa нa \"eвтинитe apaби\", пo дyмитe нa Фиpaт: xopa, ĸoитo нe биxa дaли 80 000 eвpo зa ĸилими, a 8 зa няĸoя ĸepaмичнa пaничĸa. И вcичĸo тoвa - нa фoнa нa ĸpизaтa c лиpaтa.Meждyвpeмeннo бpoят нa тypиcтитe oтнoвo pacтe. Πpeз пъpвитe 11 мeceцa нa 2019-a Typция e билa пoceтeнa oт близo 43 милиoнa тypиcти - pъcт oт 14,3 пpoцeнтa cпpямo пpeдxoднaтa гoдинa. Caмo Иcтaнбyл e пpивляĸъл 13,7 милиoнa гocти пpeз тoвa вpeмe. Ho пaзapът e нeщo пoвeчe oт тypиcтичecĸa aтpaĸция: \"Toй e бил и cи ocтaвa цeнтъp нa бижyтepийнaтa индycтpия, нo и нa дpyги бpaншoвe, ĸaтo aнтичнитe ĸилими\", ĸaзвa пpoдaвaчĸaтa нa злaтни издeлия Бaнy Keнт.A щo ce oтнacя дo paзмepa нa oбopoтa, Xacaн Фиpaт нe мoжe или нe иcĸa дa ĸaжe нищo тoчнo. B мaгaзинa мy в paмĸa тoй e ocтaвил нeгoвo интepвю зa вecтниĸ, дaдeнo пpeди 10 гoдини, в ĸoитo тoй пocoчвa цифpaтa 20 милиoнa дoлapa. И мaĸap тoгaвa вpeмeнaтa дa ca били дpyги, и днec пaзapeнeтo и пoĸyпĸитe, paзглeждaнeтo и възxищeниeтo oт тoвa мяcтo ca cи вce cъщитe. ", "date": "2020.01.14", "title": "На \"Капалъ чарши\": 1,8 милиона евро за 9 кв. метра"}
{"url": "http://www.cross.bg/edno-ostavat-varna-1622694.html", "text": "/КРОСС/ 7 пострадали, сред които 3 деца, остават за лечение в две варненски болници след взрива в жилищен блок във Варна, съобщи bTV.Все още не е установена самоличността на двете жертви, както и какво точно е причинило инцидента.Конструктивната здравина на сградата не е нарушена и хората ще могат да се върнат по домовете си. Това обаче ще отнеме време, защото ВиК и електрическата инсталации са изгорели.Само едно 4-членно семейство е изявило желание за настаняване в общинско жилище. Домът им е наводнен при гасенето на пожара.В най-тежко увредените апартаменти са живеели две възрастни жени и едно младо семейства. В жилището, където избухва взривът, е открито едно тяло, в съседния апартамент - второто.Съседите предполагат, че едната жертва е издирваният бивш полицай, който бил в конфликт с жената, с която съжителствал.Разследването продължава. ", "date": "2020.01.14", "title": "Пострадалите при взрива във Варна остават за лечение в болница"}
{"url": "http://www.cross.bg/kydpin-pybli-palata-1622693.html", "text": "/КРОСС/ Cмeтнaтa пaлaтa oцeнявa paзмepa нa ĸpaжбитe oт фeдepaлния бюджeт нa Pycия нa oĸoлo 2-3 милиapдa pyбли гoдишнo (oĸoлo 33 - 49 млн. дoлapa). Heзaвиcимo oт фaĸтa, чe oбщият paзмep нa нapyшeниятa, ĸoнcтaтиpaни oт Cмeтнaтa пaлaтa в oблacттa нa бюджeтнaтa диcциплинa пpeз 2019 г., възлизa нa 804 милиapдa pyбли (oĸoлo 13,1 млpд. дoлapa пpи вaлyтeн ĸypc зa днec 1 дoлap = 60,9 pyбли, 1 eвpo = 67,8, бeл. peд)Toвa зaяви pъĸoвoдитeлят нa пaлaтaтa Aлeĸceй Kyдpин в интepвю зa PИA Hoвocти в нaвeчepиeтo нa 25-aтa гoдишнинa нa вeдoмcтвoтo.\"B нaĸaзaтeлни дeлa тoвa oбиĸнoвeнo e cyмa в paзмep нa 2-3 милиapдa pyбли гoдишнo, или пo-мaлĸo\", ĸaзa тoй, oтгoвapяйĸи нa въпpoc зa ĸpaжбaтa нa бюджeтни cpeдcтвa в Pycия.Ho ocвeн тoвa, oбщaтa cyмa нa финaнcoвитe нepeднocти и нapyшeния, ĸoитo oдитopитe ycтaнoвявaт, пo дyмитe мy възлизa нa cтoтици милиapди pyбли.\"Haпpимep пpeз 2019 г. ycтaнoвиxмe тaĸивa нapyшeния зa пpиблизитeлнo 804 милиapдa pyбли. Ho oĸoлo eднa тpeтa oт тяx ca cчeтoвoдни нapyшeния. Te ce ĸopигиpaт пo вpeмe нa пpoвepĸитe. Дpyгa тpeтa ca нapyшeния нa пpoцeдypитe зa възлaгaнe нa oбщecтвeни пopъчĸи, ĸoитo нe ca ĸpиминaлни пpecтъплeния\", дoбaви Kyдpин.Cпopeд бившия финaнcoв миниcтъp, Cмeтнaтa пaлaтa пocтeпeннo щe пpeминe oт тъpceнe нa финaнcoви нepeднocти дo идeнтифициpaнe нa cиcтeмни пpoблeми във финaнcoвия ceĸтop, тoecт yвeличaвaнe нa чacттa нa тaĸa нapeчeния cтpaтeгичecĸи oдит.\"Toвa нe oзнaчaвa, чe щe ce oтдaлeчим oт тъpceнeтo и aнaлизa нa финaнcoвитe нapyшeния. Haдявaм ce дopи дa paзшиpим тaзи oблacт, изпoлзвaйĸи цифpoви мeтoди зa aнaлиз. Цeлтa e дa cъздaдeм тaĸъв КРІ (ĸлючoв пoĸaзaтeл зa eфeĸтивнocт, бeл. peд), чpeз ĸoйтo дa влияeм пoвeчe нa cитyaциятa в cтpaнaтa чpeз peшaвaнe нa cиcтeмни пpoблeми. И дo cpeдaтa нa тaзи гoдинa щe изгpaдим нoв мoдeл зa yпpaвлeниe нa Cмeтнaтa пaлaтa\", ĸaзa oщe Aлeĸceй Kyдpин.\"Mиcля, чe пpeз 2020 г. тeмпът нa pacтeж oтнoвo щe бъдe мaлĸo пo-ниcъĸ oт пpиeтия oт пpaвитeлcтвoтo - oĸoлo 1,5% или дopи пo-мaлĸo. Зa 2020 г. пpaвитeлcтвoтo нaмaли пpoгнoзaтa cи дo 1,7%, въпpeĸи чe пъpвoнaчaлнo тpябвaшe дa бъдe 2 %. Toecт тeмпът e вce oщe ниcъĸ, \"ĸaзa Kyдpин в интepвютo cи зa PИA Hoвocти.Toй oтбeлязa, чe в ĸpaя нa 2019 г. pъcтът нa БBΠ нямa дa e пoвeчe oт 1%. \"Moжe би щe излeзe нa нивo oт 1,2% или 1,3% (oфициaлнa пpoгнoзa нa Mиниcтepcтвoтo нa иĸoнoмичecĸoтo paзвитиe), ĸaĸтo e плaниpaнo oт пpaвитeлcтвoтo, нo тoвa щe бъдe знaчитeлнo нaмaлявaнe нa pacтeжa в cpaвнeниe c 2018 г., ĸoгaтo бeшe 2,5% \", cмятa Kyдpин.Πyтин пoмoли Aлeĸceй Kyдpин, дa пoeмe ĸoнтpoлa въpxy изпълнeниeтo нa нaциoнaлнитe пpoeĸтиPycĸият пpeзидeнт Bлaдимиp Πyтин пoмoли Aлeĸceй Kyдpин, pъĸoвoдитeл нa Cмeтнaтa пaлaтa нa Pycĸaтa фeдepaция, дa пoeмe ĸoнтpoлa въpxy изпълнeниeтo нa нaциoнaлнитe пpoeĸти. Cпopeд дъpжaвния глaвa cпopoвeтe c пpaвитeлcтвoтo и eĸcпepтитe в тaзи cитyaция ca \"ecтecтвeн пpoцec\", пишe днec 1рrіmе.ru.\"Mнoгo ce нaдявaм, ĸaĸтo ce cъглacиxмe виe ​​и aз, Cмeтнaтa пaлaтa дopи щe paзглeдa мaлĸo пo-шиpoĸo пpoблeмитe, c ĸoитo ce зaнимaвaтe. B тaзи ĸoнĸpeтнa cитyaция щe yчacтвa и в мoнитopингa нa изпълнeниeтo нa нaциoнaлнитe пpoeĸти\", ĸaзa пpeзидeнтът нa cpeщa c pъĸoвoдитeля нa oдитнoтo вeдoмcтвo.\"Знaм, чe в тaзи вpъзĸa чecтo имa cпopoвe c пpaвитeлcтвoтo и c няĸoи yвaжaвaни eĸcпepти, нo cпopeд мeн тoвa e aбcoлютнo ecтecтвeн пpoцec, бeз ĸoйтo e нeвъзмoжнo дa ce тъpcят и нaмиpaт нeoбxoдимитe peшeния\", ĸaзa Πyтин. ", "date": "2020.01.14", "title": "Kyдpин: Oт бюджeтa нa Pycия ce ĸpaдaт 2-3 милиapдa pyбли гoдишнo"}
{"url": "http://www.cross.bg/selo-godina-stryma-1622689.html", "text": "/КРОСС/ В санданското село Струма кацна първият щъркел за тази година.", "date": "2020.01.14", "title": "Първият щъркел кацна в санданското село Струма"}
{"url": "http://www.cross.bg/bridal-expo-sofia-1622675.html", "text": "/КРОСС/ На прага на ново десетилетие, на 18-ти и 19-ти януари, най-голямото сватбено изложение в страната SOFIA WEDDING EXPO, ще изпълни залите на „София хотел Балкан“ с красота, феерия и елегантност. Интересът към изложението всяка година е голям и организаторите очакват над 3000 посетители. Анета Пени, издател на списание „Сватба” и организатор на SOFIA WEDDING EXPO 2020 споделя: „Изложението събира под един покрив над 50 фирми от различните сфери на сватбената индустрия. Водещи професионалисти ще представят, всеки във своята област, най-новите тенденции при организирането на сватбения ден. Именно такава е и целта на изложението вече 12 години, винаги в началото на календарната година, да запознаваме младоженците и техните близки с актуалните новости, утвърдени и иновативни специалисти.“Изложителите включват представители на водещи фирми за булчинска мода, сред които са българските дизайнери: Ирина Сардарева и „Къща на шапките“, Галя Долапчиева и Радостина Илиева – дизайнери на „Алегра“, модни къщи Estrella и Marcia, както и представители на световните брандове: Alfa Bride, Bridal House, Mille Bridal, Victoria Bridal и Love Bridal.Посетителите на изложението ще могат да се срещнат с професионалисти от сватбени агенции, кетъринг фирми, златарски магазини, филмови къщи, фотографи, декоратори, диджеи, бижутери, сладкари, фолклорна формация, дори с художник, който създава картина по време на сватбеното тържество.Гостите на SOFIA WEDDING EXPO 2020 ще имат възможност да съберат идеи за интересни локации – хотели и ресторанти, за покани, аксесоари, сватбени торти, кетеринг фотобутки, цветя, козметика, лимузини, за специално светлинно и огнено шоу, както и за първи сватбен танц. Младоженците ще открият още специална арттехнология, чрез която сватбените цветя се запечатват върху коприна за индивидуален десен, който могат да използват за изработка на декоративни възглавници, шалове, спално бельо и др. В изложението ще участват и туристически агенции с интересни предложения за незабравимо сватбено пътешествие. Изложителите ще се срещнат с бъдещите младоженци и техните близки, за да споделят своя професионален опит и да ги консултират лично.В рамките на събитието посетителите могат да се възползват от големи отстъпки, както и да участват в томбола с много награди. Фирмата организатор „Експолайн“ подкрепя и тази година „Розовата фондация“ (Pink Foundation – pinkfoundation.bg), като предоставя щанд, на който ще се продават сватбени аксесоари, сътворени специално за събитието от децата в неравностойно положение, за които се грижи фондацията.За откриването на SOFIA WEDDING EXPO на 18-ти януари, събота в 11:00 часа ще се състои светлинно шоу, което ще бъде демонстрирано по-късно същия ден в 17:00 часа пред хотела.Първият ден изложението ще бъде отворено за посетители от 11:00 до 18:00 часа, а вторият ден на 19-ти януари, неделя може да бъде посетено от 10:00 до 18:00 часа. Входът е с билет на стойност 3 лв. или с покана от списание „Сватба“.Списък на всички изложители, можете да видите тук:  *", "date": "2020.01.14", "title": " SOFIA WEDDING EXPO 2020 представя всичко за сватбата на 18-19 януари"}
{"url": "http://www.cross.bg/barsa-setien-igrata-1622711.html", "text": "/КРОСС/ \"Мравката\", както е наричан вече бившият наставник, беше назначен през май 2017-а, като донесе две титли, Купа и Суперкупа на тима.В последно време обаче резултатите и най-вече играта бе незадоволителна. Двете отпадания от “Рома” и “Ливърпул” в Шампионска лига също са черно петно във визитката на Валверде, а чашата преля с късния обрат от “Атлетико”, който изхвърли тима от Суперкупата на страната.Изборът на шефовете се е спрял върху Кике Сетиен най-вече заради работата му в “Бетис”, където прекара два сезона. Под негово ръководство андалусийците играеха прекрасен футбол, като именно Сетиен е последният наставник, победил “Барса” на \"Камп Ноу\".Той е определян за един от най-модерните и офанзивно мислещи треньори на Испания. Възхищавал се е на Кройф и работата му в каталунския гранд, като голяма част от философията му е заимствана именно от холандския гений. 61-годишният треньор е напълно обсебен от футбола, обожава музиката на \"Ролинг Стоунс\", фанатично е влюбен в шахмата и прави така, че отборите му да събират очите на всички, които харесват атакуващия и открит футбол.\"Един от малкото останали наивни романтици в играта\" - така го описаха вестниците в страната, след като пое “Бетис” през 2017-а и веднага го вкара в евротурнирите.На 11 ноември 2018 г. „Бетис” победи “Барселона” на \"Камп Ноу\" с 4:3 в един от незабравимите мачове на десетилетието в Примера. Говори се, че Лео Меси е пожелал този човек да води “Барса” още тогава.Феновете са развълнувани, защото е ясно, че “Барса” отново ще забавлява. Позагубено усещане в последните месеци, в които сякаш отборът се движеше по инерция и без удоволствие от играта при Валверде.", "date": "2020.01.14", "title": "Кике Сетиен е новият треньор на „Барселона“"}
{"url": "http://www.cross.bg/leva-singul-live-1622676.html", "text": "/КРОСС/ Интер Милано – Каляри                                           Сингъл, Live, ТОП             „1“-1.36 „Х“-4.50 „2“- 6.20 Ето и други интересни срещи днес и през следващите два дни:Тотнъм Хотспър – Мидълзбро                                Сингъл, Live, ТОП              „1“-1.22 „Х“-5.20 „2“- 9.00Фиорентина – Аталанта                                              Сингъл, Live, ТОП              „1“-3.02 „Х“-3.44 „2“- 2.01Милан – СПАЛ 2013                                                   Сингъл, Live, ТОП              „1“-1.41 „Х“-4.08 „2“- 6.10Ман. Юнайтед – Уулвърхямптън                                 Сингъл, Live, ТОП              „1“-1.88 „Х“-3.22 „2“- 3.58Ювентус – Удинезе                                                    Сингъл, Live, ТОП              „1“-1.25 „Х“-4.90 „2“- 8.60Монако – Пари Сен Жермен                                    Сингъл, Live, ТОП              „1“-4.86 „Х“-4.56 „2“- 1.44Парма – Рома                                                          Сингъл, Live, ТОП              „1“-3.26 „Х“-3.34 „2“- 1.95Ливърпул – Ман. Юнайтед                                       Сингъл, Live, ТОП               „1“-1.39 „Х“-4.20 „2“- 6.20 Жител на Нова Загора грабна 4019,41 лева с 200 лева залог на 4 фмача в права колонка в събота. Отново тогава, същият залог, но на 5 мача, 2 от които с двоен знак, осигуриха на жител на Търговище сумата от 3839,85 лева. Жител на пловдивското село Марково взе 2050,40 лева с 20 лева залог за пет срещи в права колонка. В неделя пловдивчанин заслужи 2266,31 лева със 155 лева за 4 мача в права колонка.В неделя благоевградчанин си тръгна с 2755,20 лева от Първо полувреме/Краен изход на Спортмакс. Същият вид залог осигури на старозагорчанин 2142 лева със 100 лева, а в шуменското село Венец местен с 62 лева прибра 1295,80 лева отново за Първо полувреме/Краен изход.Жител на хасковското село Радиево забогатя с 2611 лева с 60 лева залог на 1-3 от Конни надбягвания. Също в събота казанлъкчанин взе 1260 лева за Място, а ден по-късно негов съгражданин прибра 1464 лева отново за Място.В Смолян и Русе могат да се похвалят с хубави печалби от Гонки. В родопския град замина сумата от 920 лева със залог от 1-2. Други три печалби грабнаха русенци след предвиждане за Победител – 1350 лева, 1125 лева и 900 лева. ", "date": "2020.01.14", "title": "Според \"Еврофутбол\" Интер ще победи Каляри за Купата на Италия"}
{"url": "http://www.cross.bg/vmro-emil-borisov-1622678.html", "text": "/КРОСС/ Депутатът от \"Обединени патриоти\" Емил Димитров, известен като Ревизоро, е кандидатът за нов министър на околната среда и водите. Номинацията му е на ВМРО и е обсъдена на заседание на коалиционния съвет при премиера Бойко Борисов, приключило преди минути. От екипа на Борисов уточниха за \"Дневник\", че кандидатурата е одобрена от министър-председателя.Решението Емил Димитров да бъде кандидатът за наследник на обвинения в умишлена безстопанственост заради водната криза в Перник Нено Димов, който подаде оставка в петък, е взето снощи от ръководството на ВМРО, в чиято квота е ресорът. Предполага се, че е било одобрено от коалиционния партньор от НФСБ Валери Симеонов, който днес каза само, че срещата при Борисов е била изключително неприятна и пожела да звъни на тел. 112, за да го пуснат медиите да си ходи.След съвета при Борисов вицепремиерът и лидер на ВМРО Красимир Каракачанов даде да се разбере, че на срещата малкият коалиционен партньор е изразил несъгласие Нено Димов да се превръща в \"изкупителна жертва за всички грешки години назад\", тъй като е утвърждавал дадени му от ВиК дружествата графици, които са на подчинение на друго министерство - на регионалното развитие и благоустройството.Той информира, че за поста \"Обединените патриоти\" са предложили Емил Димитров-Ревизоро, но не каза дали кандидатурата е одобрена от премиера. По думите на вицепремиера основна задача на новия министър е да направи ревизия на цялата система, за да не се допуска водна криза и в други градове. Минути по-късно от екипа на Борисов уточниха, че Димитров е кандидатът за нов министър.Другите две имена, които се обсъждаха в понеделник, бяха на депутата и зам.-председател на ВМРО Искрен Веселинов и на ресорния зам.-министър Николай Кънчев. Снощи представители на ВМРО чакаха среща с Валери Симеонов и не се ангажираха дали Емил Димитров-Ревизоро ще е единственият кандидат, макар да имаше непотвърдена информация, че той е фаворит.Днес Симеонов, който е имал конфликти с него заради законопроекти за домашната ракия и горивата, не обяви как се е съгласил с номинацията. Той не отговори еднозначно дали е стабилна коалицията.Емил Димитров-Ревизоро е от Перник, депутат е от патриотичната коалиция втори мандат и се води от гражданската квота на ВМРО. Той бе вносител на един от най-големите според опозицията лобистки закони - за опрощаване на 58 млн. лв. на братята Кирил и Георги Домусчиеви, който бе отменен след президентско вето.При избора на Сотир Цацаров за председател на антикорупционната комисия депутатът обяви, че той го е убеждавал да се кандидатира. Преди да стане ревизор, Димитров е бил хореограф. По времето на правителството на Симеон Сакскобургготски е бил шеф на митниците.В 12.40 ч. предложението за промени в състава на правителството бе внесено в парламента и се очаква да бъде гласувано утре или в четвъртък.", "date": "2020.01.14", "title": "Емил Димитров-Ревизоро ще е новият министър на околната среда и водите"}
{"url": "http://www.cross.bg/voda-metra-vodata-1622680.html", "text": "/КРОСС/ \"За съжаление новините не са много добри и трябва да се подготвим за това, което ни чака. Чака ни суша и безводие\", коментира пред БНТ анализаторът проф. Михаил Константинов.рябва да се види какви мерки могат да се вземат, каза проф. Константинов.\"Ще бъдат направени опити отново да се източи и малкото останала вода в язовирите. Затова трябва да се каже какво да се направи. Първо трябва да се прекрати използването на водата в българските водоеми и язовири за всякакви други нужди, освен за питейно-битови нужди. Поне тези, които са за такива нужди, защото има такива, които са за промишлени нужди. /.../ Предприятията да бъдат така добри да си направят сондажи\", посочи още проф. Константинов.\"През 1994 година София остана без вода. Някакви идиоти източиха водата на София, за да въртят две електроцентрали, както и да дадат вода на Кремиковци. Сега виждаме същото, обясни той. - На всеки кубик вода над земята, има 5 под земята. 1/5000 е сладката вода на Земята. Останалата е негодна за пиене. Подземните води са около 1% или 50 пъти повече отколкото е водата отгоре. Ясно е, че трябва да се правят сондажи и да се черпи тази вода. Така е и било. Само че на някои предприятия им е по-евтино да си купят вода за без пари и да не правят сондажи. Ние ходим да глобяваме обикновен сервиз, ако не си е направил сонда, а черпи питейна вода, въпреки че консумацията му е нищожна. А в същото време оставяме гигантски потребители на вода. Това трябва да се прекрати\".Попитан защо се повтаря и се сещаме за кризата в София през 1994-а, той каза, че това е така, защото човешката глупост е неограничена.\"Нали знаете какво е казал Айнщайн. Според него две неща се безкрайни на този свят - вселената и човешката глупост. Но за първото той не е сигурен. Министерската оставка не решава нищо. Не му завиждам на този, който ще стане министър. Има обаче нещо, което веднага може да се направи от новия министър. Да си вземе специалисти във ведомствата и да разкара \"калинките\" и \"калинчовците\". Подготвят се хидроспециалисти в три специалности в университета, в който имам честта да работя. Прекрасни специалисти, като част от тях напуснаха страната за съжаление. Във всяка област на България трябва да има по двама-трима специалисти по вода\", каза още Константинов.\"Ако тръгват да падат глава, няма да са само от правителството. Това, което се случва, е безобразие. Дано успеем да го прекратим. Не ни чакат леки времена. Промените в климата са факт. Ако се стопят ледовете, морското ниво ще се вдигне с 60 метра. Нивото на водата на Земята е било и 100 метра повече, но и 200 метра по-малко. През пролетта язовирите трябва да се държат на 35-40%, за да могат да поемат приливна вълна. Ако стената на язовир Искър се скъса, София ще бъде залята от 2 метра приливна вълна. На места тя ще бъде и 15 метра, разбира се. Зависи от релефа\", добави той.", "date": "2020.01.14", "title": "Проф. Михаил Константинов:  Чака ни суша и безводие"}
{"url": "http://www.cross.bg/galiche-ybiiistvoto-mesta-1622679.html", "text": "/КРОСС/ Протест в Галиче се организира с искане за изселване на фамилията на младежа, задържан за убийството на 18-годишното момиче, като жителите на селото се събират в центъра, предава bTV.Хората се организираха в социалните мрежи. Те искат доживотна присъда за убиеца и промяна на закона.Те недоумяват как за такова убийство присъдата може да е от 5 до 12 г. затвор. Жителите на Галиче заявиха, че в момента в селото няма напрежение, но такова ще се създаде, когато след 5 г. убиецът излезе от затвора.Бащата на 18-годишната Андреа заяви, че закон, който защитава убийците, не е закон.\"Ние държава нямаме. Законът трябва да се промени\", настоя той.Днес е погребението на Андреа и на него ще присъства цялото село.Полицейското присъствие в Галиче беше засилено след убийството, за да се успокоят хората и за да се върнат редът и спокойствието в селото, каза в интервю за БНР кметът Страхил Стоянов.Той коментира, че засега не се усеща някакво напрежение в роднините на заподозряното за убийството 17-годишно момче, както и сред останалите жители на Галиче, които имат все още непораснали деца.Кметът каза, че заподозреният за убийството има присъда от миналата година, но не знае каква е тя.\"Трябва да има координация между органите на реда и кметовете на населени места, тъй като те най-добре познават хората\", добави Страхил Стоянов.Делчо Митев, председател на Сдружението на кметствата в България, от своя страна каза, че на среща в Дирекцията на полицията през март е бил поставен въпросът за засилено полицейско присъствие в малките населени места, както и за поставяне на камери на невралгичните места. Той сподели, че в село Брягово, където е кмет, има камери, но видеонаблюдението трябва да бъде разширено.\"Ако младшите полицейски инспектори отделят повече време на малките населени места, за които отговарят, а не стоят повече време в общинските центрове, където са полицейските управления, няма да има такива убийства като това в Галиче\", каза още председателят на Сдружението на кметствата в България.", "date": "2020.01.14", "title": "След трагедията в Галиче местните искат изселване за фамилията на убиеца"}
{"url": "http://www.cross.bg/carola-osuna-marco-1622681.html", "text": "/КРОСС/ След незабравимото изживяване на последното издание на фестивала с участието на редица имена от световната сцена, YALTA CLUB подарява на феновете ново издание на фестивала.На 31 януари в НДК ще посрещнем големите имена в техно музиката – Marco Carola, Paco Osuna и Liubo Ursiny. Събитието, което ще се проведе в централното фоайе на НДК, е с ограничен капацитет, а билетите се изчерпват бързо.За последно видяхме Marco Carola по време на INTERSolar 2018. Малко след началото на 2020 световният посланик на техно музиката се завръща в София за дълъг, енергичен сет в типично негов стил.Всеизвестно е, че Carola е основен инструмент за развитието на електронната сцена в началото на 90-те години. След повече от 20 години опит, той е един от най-търсените диджеи в света, уважаван продуцент и собственик на няколко лейбъла.Междувременно издава и за други легендарни лейбъли, като Minus и Primate Recordings. В допълнение към петте му албума, включително и последният Play It Loud, Marco Carola e отговорен и за многобройни компилации през годините.Още една легенда ще се присъедини към Marco Carola за да направи последната нощ на януари специална. Paco Osuna е един от любимците на българските фенове и неговото завръщане винаги е удоволствие за тях. Креативност, кураж и непрестанно търсене на нови форми за изразяване са само някои от качествата му, когато става дума за създаване на музика.С дълбоко усещане за естетика на звука Paco Osuna се е изявявал в редица престижни клубове, партита и фестивали. От Fabric в Лондон, преминавайки през Watergate в Berlin или Amnesia в Ибиса, стигайки до фестивали като Sónar и Awakenings.Osuna е и резидент на световните партита ENTER (Richie Hawtin), както и амбасадор на миксера PLAYdifferently MODEL 1 – позиция заета от още няколко топ артисти като Dubfire и Nicole Moudaber. От 2015 година насам Paco Osuna е част от Music On, присъединявайки се към Marco Carola като резидент в Amnesia (Ибиса) и Story club (Маями), както и по време на  емблематичните партита по време на фестивала BPM Mexico. В същия състав ще ги видим и на сцената на SOLAR на 31 януари в НДК.", "date": "2020.01.14", "title": "Първият SOLAR за годината ще е с големите имена на техно музиката, Marco Carola и Paco Osuna"}
{"url": "http://www.cross.bg/angelkova-sushto-tyrizma-1622712.html", "text": "/КРОСС/ Първите резултати от внедряването на Единната система за туристическа информация (ЕСТИ) са насърчаващи и сочат устойчивост в туризма, показват анализите ни за последните три месеца на миналата година. По неокончателни данни от системата най-много са туристическите посещения през декември 2019 г. от съседните държави, както и от Великобритания, Израел, Германия, Италия и др. Това заяви министърът на туризма Николина Ангелкова на работна среща с местната власт и бизнеса в Разлог.В нея участва и кметът на общината инж. Красимир Герчев. Откакто ЕСТИ действа, нощувките в общината също бележат ръст. За миналата година тук те са били над 376 хил. в хотели и места за настаняване и се отбелязват значителни увеличения спрямо предходните две години.Министърът посочи, че около 14 900 места за настаняване вече функционират в ЕСТИ.4500 са сезонни, а около 400-500 не са все още в нея, но ведомството е започнало административнонаказателно производство срещу нарушителите на закона. Тя акцентира също върху значението на инициираните законодателните промени, които да насърчат работата на бизнеса.Промените в Закона за туризма в момента се гледат в Народното събрание и са свързани предимно с регламентиране статута на националните курорти с цел по-високо качество на туристическия продукт. Искаме адекватна нормативна уредба, която да намали административната тежест за гражданите. За региона на Разлог е важно да се регламентира например професията ски учител, върху което също работим последователно, подчерта министър Ангелкова.Предстои да се финализира Националният регистър на туристическите забележителности и фестивали, който ще помогне за популяризиране на регионите и за привличане на инвестиции в тях.Предстои да бъде променена и наредбата за категоризация и прекатегоризация за местата за настаняване и хранене с нови облекчения за бизнеса. Общините имат и допълнителни възможности за кандидатстване по различни европейски проекти, чрез които да представят туристическия си потенциал, стана ясно от думите й.Министър Ангелкова благодари за подкрепата към сектора на правителството и местната власт и за добрите резултати през изтеклата 2019-а. Независимо от спекулациите за тежка година, през първите 11 месеца са отчетени над 8,8 млн. чужди туристически посещения, а приходите от международен туризъм до октомври надхвърлят 3,4 млрд. евро.Чувствителни са ръстовете на посещенията от редица пазари: Гърция, Украйна, Великобритания, Унгария, Китай, САЩ и др. Очакваме и тази година зимният сезон да е с добри показатели, прогнозира още министърът.Тя очерта добри перспективи и за развитието на специализираните видове услуги, визирайки балнео- и СПА, които са от голямо значение за тази част на България.В това отношение Разложкият край и особено обектите в с. Баня имат своя чувствителен принос като целогодишни центрове за здравен туризъм. Министър Ангелкова припомни и големия пробив на институцията в партньорството й с Асоциацията на германските здравни каси.Съвместно с БУБСПА и Германо-българската индустриално-търговска камара бе постигната договореност здравноосигурени граждани на Федералната република да могат да ползват услугите на нашия здравен туризъм в болници и частни хотели, които отговарят на изискванията в двете държави.Освен това България ще бъде страна партньор в Дунавския салон в германската провинция Баден-Вюртемберг в началото на март и ще представи профила си като дестинация, което е също несъмнен успех. Друг фокус в работата ни е привличането на повече инвестиции в туризма, за което ще допринесе и подготвяното второ издание на специализираната инвестиционна карта, която създадохме преди три години, заключи министър Ангелкова.", "date": "2020.01.14", "title": "Министър Ангелкова: Туристическата информационна система качи приходите"}
{"url": "http://www.cross.bg/naykata-nyama-voronenkov-1622710.html", "text": "/КРОСС/ Когато 70-годишната майка на Сергей Вороненков се спомина, той плати, за да бъде замразен нейният мозък и да бъде запазен дотогава, докато науката напредне дотолкова, че да я върне към живота, съобщава агенция Ройтерс.", "date": "2020.01.14", "title": "Руска фирма предлага безсмъртие срещу съответна тарифа"}
{"url": "http://www.cross.bg/prebroyavane-razgrad-grad-1622684.html", "text": "/КРОСС/ Пробно преброяване преди плануваното за януари 2021 година национално преброяване на населението и жилищния фонд в България  организира НСИ. Пилотното изследване ще  обхване Студенски град в София, Велинград и части от община Разград.В кметството в Разград вече подготвят  процеса по преброяването. Предвидено е  регистрирането на хора и жилищни сгради да стане електронно и чрез преброители.Онлайн процесът ще стартира на 20 март тази година и ще приключи на 26 март, а преброителите ще обхождат домовете от 27 март до 2 април. 61 преброители ще работят в община Разград, съобщиха от пресцентъра на местната управа.12 от тях ще бъдат ангажирани с преброяването в село Ясеновец, което е включено в репрезентативната извадка. Освен в близкото до града село, преброяване ще има в централната част на областния град, в 3 вилни и 1 промишлена зона на Разград.От НСИ уточниха, че населените места в община Разград по статистически показатели. В областния град при предишното преброяване през 2011 година електронно са дали сведения  52% от жителите на общината, при средно за страната 40–42 %, докато в село Ясеновец 90% от преброените са попълвали анкетните карти на хартия. ", "date": "2020.01.14", "title": "НСИ организира пробно преброяване"}
{"url": "http://www.cross.bg/prah-meteorita-godini-1622683.html", "text": "/КРОСС/ Най-старите от 40-те частици звездна материя, намерени в метеорита, са на около 7 милиарда години. Това означава, че са формирани около 2,5 милиарда години преди да се появят Слънцето, Земята и останалата част от Слънчевата система.Метеоритът е намерен край гр. Мърчисън в австралийския щат Виктория.Всички анализирани звездни частици са от преди периода на формиране на Слънчевата система.Според учените частиците звезден прах в метеорита са нещо като капсули на времето. Възрастта им дава представа за етапите на създаване на галактиката Млечен път, поясняват учените.\"Макар да изследвам метеорита от Мърчисън и звездния прах вече над 20 години, все още съм изключително въодушевен, че можем да проучим историята на нашата галактика чрез един камък\", казва Филип Пек, куратор на Природонаучния музей в Чикаго и ръководител на изследването.Изследваните частици са миниатюрни - между 2 и 30 микрометра (микрометърът е равен на една хилядна част от милиметъра - бел.ред.).Звездният прах е материя, която се изхвърля от звездите.При зараждането на Слънчевата система този прах става част от планетите и Слънцето. Съхранен е единствено в кометите и астероидите.Очаква се фрагменти от тях да бъдат доставени на Земята в следващите десетилетия от космическите мисии ОСИРИС-РЕКС и \"Хаябуса-2\". ", "date": "2020.01.14", "title": "Намериха звезден прах по-стар от Слънцето"}
{"url": "http://www.cross.bg/putna-karta-gurba-1622696.html", "text": "/КРОСС/ „Ние сме много обезпокоени от факта, че научаваме от заместник-държавния секретар на САЩ, а не от българските институции, за поети отговорности и ангажименти от българска страна, свързани с нашата национална сигурност. Договорихме 10-годишна пътна карта за сътрудничество в отбраната, която ще помогне за модернизация на отбранителните способности на България. Това става зад гърба на българските институции и граждани.\"Петков посочи, че липсва яснота за това какви ангажименти е поела нашата държава чрез правителството, колко ще ни струват тези ангажименти, не знаем какво ще платим, не знаем какво ще придобием, нито какъв тип съоръжения предвижда тази 10- годишна пътна карта.Той припомни позицията на ПП АБВ - че е недопустимо на територията на страната да се изграждат каквито и да се съоръжения, а пък когато се приема от българската страна 10-годишна пътна карта зад гърба на обществото и на Народното събрание, това е изключително тревожно.", "date": "2020.01.14", "title": "Петков: Изключително тревожно е да се приема от българската страна 10-годишна пътна карта зад гърба на обществото "}
{"url": "http://www.cross.bg/hrani-mozuka-kiselini-1622695.html", "text": "/КРОСС/ Независимо дали искате да останете концентрирани по време на работна среща, или се опитвате по-бързо да запомните материалите за изпита, диетата ви е нещо, на което трябва да обърнете внимание. Въпреки че няма точно определение за „мозъчна храна“, която може да ви предпази от болести като алцхаймер или деменция, то това, което покапвате може да ви помогне да запазите когнитивното си здраве за по-дълго време.Както всичко останало в тялото ни, и мозъкът не може да работи без енергия. Способността да се концентрираме върху нещо определено идва от адекватното и постоянно снабдяване на мозъка с глюкоза.Добре е да се насочите към храни с нисък гликемичен индекс. Това означава, че те бавно отделят глюкоза в кръвта и поддържат концентрацията ви през целия ден. Такива храни са пълнозърнест хляб, кафяв ориз и макаронени изделия от пълнозърнесто брашно.Есенциалните мастни киселини не могат да се образуват сами в тялото ни, затова те трябва да бъдат приемани чрез хранителни вещества. Най-полезните омега-3 мазнини се срещат в рибата под формата на докозахексаенова киселина и ейкозапентаенова киселина.Те са необходими за възстановяването и производството на нови клетки, имат ключова роля в намаляването на риска от сърдечносъдови заболявания, подпомагат доброто кръвообращение, което е много важно за оптималната функция на мозъка, както и допринасят за по-добра памет.Добри растителни източници на тези киселини са лененото семе, соята, тиквените семки и орехите. Това, което прави рибата толкова полезна за нашето здраве, е че тя съдържа активната форма на докозахексаеновата и ейкозапентаеновата киселини в готова форма, което позволява на тялото по-лесно да я използва.Рибите, които трябва да включите в менюто си са сьомга, пъстърва, скумрия, херинга и сардина. Ниските нива на тези киселини могат да предизвикат деменция, алцхаймер и загуба на памет.Докозахексаеновата и ейкозапентаеновата киселини ни помагат да се справим със стреса, както и допринасят за производството на серотонин, който е известен като хормона на щастието.Ако сте вегетарианец или веган, можете да добавите ленено семе или чиа към диетата си.Броколите са чудесен източник на витамин К, който е известен с това, че подобрява когнитивната функция и засилва паметта. Според учени, този зеленчук има високо съдържание на глюкозинолати – серни съединения, които доказано защитават клетките от увреждането на ДНК и потискат туморния растеж.Също така глюкозинолатите забавят разпадането на невротрансмитера ацетилхолин, от който се нуждае централната нервна система, за да работи правилно и да поддържа мозъка и паметта свежи. Ниските нива на ацетилхолин са свързани с болестта на Алцхаймер.Известно е, че някои витамини от група B – B6, B12 и фолиева киселина, намаляват нивата на съединението хомоцистеин в кръвта. Това ни предпазва от инсулт, увреждане на мозъка и алцхаймер. Учени направили изследване, в което включили група пациенти, които имали леко когнитивно увреждане.Те били третирани с високи дози на витамини B6, B12 и фолиева киселина. Резултатите показали, че след интервенцията мозъкът забавя своето свиване. „Свиването на мозъка“ е процес, който се наблюдава с напредването на възрастта. Най-често започва след навършване на 40-годишна възраст.Високата степен на свиване на мозъка може да доведе до деменция, депресия, риск от инсулт и преждевременна смърт. Учените съветват да приемате храни, богати на витамин B, за да забавите този процес. Такива храни са яйца, пилешко месо, риба и листни зеленчуци.", "date": "2020.01.14", "title": "Четири храни за здрав мозък"}
{"url": "http://www.cross.bg/narodnoto-subranie-godina-1622682.html", "text": "/КРОСС/ Ученици от ОУ „Христо Ботев“ град Стамболийски отправиха в Народното събрание поздрав по случай празника „Василица“.Председателят на парламента Цвета Караянчева посрещна гостите, които посетиха законодателната институция по инициатива на Центъра за междуетнически диалог и толерантност „Амалипе“.14 януари е почитан от ромската общност като начало на Новата година. Учениците представиха кукерската традиция, фолклорен танц, изпълнение на тарамбуки и мажоретна композиция. Те пожелаха здраве и щастие през Новата година на присъстващите и на председателя на Народното събрание.Цвета Караянчева поздрави малките гости и им пожела да са здрави, ученолюбиви и търпеливи. Вие сте големи и знаете, колко е важно да сме образовани, да можем успешно да се реализираме и да постигаме набелязаните цели, обърна се тя към учениците. Председателят на парламента изрази благодарност към преподавателите от ОУ „Христо Ботев“ и към Центъра за междуетнически диалог и толерантност „Амалипе“ за усилията им всички български деца да посещават училище, да са щастливи и да успяват са сбъдват мечтите си.От Центъра за междуетнически диалог и толерантност „Амалипе“ благодариха на председателя на Народното събрание Цвета Караянчева, че за поредна година на „Василица“ посреща в парламента деца от различни български училища и така показва своята съпричастност и подкрепа за интеграцията на ромската общност, за каузата всички български деца да посещават училище и да имат равни шансове за просперитет и благоденствие. ", "date": "2020.01.14", "title": "Ученици отправиха в Народното събрание поздрав по случай празника „Василица“"}
{"url": "http://www.cross.bg/proizvoditeli-zemedelski-fonda-1622715.html", "text": "/КРОСС/ Държавен фонд \"Земеделие\" предупреждава земеделските производители, че от началото на годината върви нов вид телефонна измама.Измамниците звънят на мобилните телефони на стопаните и се представят за служители на фонда. Заблуждават ги, че срещу 120 лв. ще им бъде възобновена регистрацията като земеделски производители, която им била служебно прекратена.Чрез куриерска пратка лицето щяло да получи необходимите документи, като заплати исканата сума за \"услугата\".От ДФ \"Земеделие\" припомнят, че регистрацията за земеделски производители е безплатна. В тази връзка ръководството на фонда призовава всички земеделски стопани да бъдат бдителни и при съмнения за измами да сигнализират както ДФЗ, така и органите на МВР.Сигнали за корупция, незаконни или неправомерни действия или бездействия на длъжностни лица от администрацията на ДФ \"Земеделие\" могат да се подават в писмен или електронен вид и постъпват в Централно управление на Фонда, чрез регистриране в деловодната система на ЦУ или ОД на ДФ \"Земеделие\", на имейл адрес: signali@dfz.bg или на телефон 0700-106-16.", "date": "2020.01.14", "title": "Телефонните измамници се насочиха към земеделските стопани"}
{"url": "http://www.cross.bg/mashini-tehnika-novi-1622669.html", "text": "/КРОСС/ Новите УТВ (UTV) машини са позиционирани в Смолян и в Девин. Заедно с машините са доставени и ремаркета за по-бързото им транспортиране в различни части на територията на Електроразпределение Юг при необходимост. Всяко УТВ е оборудвано с лебедка, теглич, вериги за движение в сняг и кал, кабина с три места и предпазна рамка, осигуряваща механична защита на купето.Специализираната техника УТВ е предназначена за достъп в труднодостъпни места и пресечени терени в сложна зимна обстановка.Първите УТВ бяха доставени в дружеството през януари 2019 г. и към момента те са позиционирани в Чепеларе и Кърджали. По този начин голяма част от труднодостъпните райони в Родопите се обслужват от новата модерна техника. Специализираните машини ще могат да се ползват от всички обучени за целта сътрудници на дружеството.Допълнително нови 6 бр. високопроходими автовишки са доставени в Девин, Чепеларе, Димитровград, Раднево, Харманли и Момчилград.", "date": "2020.01.14", "title": "Нови УТВ машини и вишки подсилват Електроразпределение Юг в Родопите"}
{"url": "http://www.cross.bg/predlaga-pamet-huawei-1622667.html", "text": "/КРОСС/ Huawei предлага вече и в България най-новият модел от популярната Y-серия в най-достъпния клас двусимови Android смартфони – HUAWEI Y6s.Моделът е с 6.09-инчов HD дисплей, истинско бижу, подсилено от по-мощна производителност и по-голяма памет – 3GB RAM и 32GB ROM, плюс слот за допълнителна карта памет.Точно като своите предшественици, Y6s предлага надеждна и сигурна производителност, спокойно справяща се с ежедневните задачи, както и с мобилни игри и фотография. Новият свеж дизайн се отличава с дебелина на корпуса от 8мм, и два класически цвята – Starry Black и Orchid Blue.Ако се притеснявате колко памет имате на настоящия си телефон, можете да сте спокойни, защото HUAWEI Y6s предлага 3 GB RAM памет, 32 GB памет за съхраненние и слот за карта памет, която може да добави още 512 GB за повече снимки, видеа, музика и каквото друго придава индивидуалност и колорит на деня ви. В сравнение с повечето нискобюджетни телефони, които имат само 2GB RAM памет, HUAWEI Y6s изпълнява по-трудни задачи с помалко закъснение.Huawei Y6s има впечатляващ за класа си софтуер и хардуер. Той предлага нов 8-ядрен процесор, с подобрени 2.3 GHz големи ядра, които се управляват от интелигентната EMUI 9.1 система – всичко това ви предоставя изпълнението на различни дейности без накъсване.Телефонът по много умен начин изчиства кеша и ненужните файлове и автоматично дефрагментира устройството. В момента, в който паметта ви падне под 30%, системата ви напомня да изтриете ненужните файлове, за да работи оптимално. EMUI 9.1 също предлага навигация и чрез жестове за по-лесно управление.HUAWEI Y6s разполага с 6.09-инчов HD дисплей с разделителна способност 1560х720.Предната му камера, сензорът за околна светлина и супер тънкият приемник са поместени в малък капковиден ноч, което позволява по-голямо съотношение между екран и тяло, достигащо близо 90%. Y6s предлага изключително просторно зрително изживяване, режим Eye Comfort и е сертифициран по TÜV Rheinland за намаляване на натоварващата очите синя светлина и интелигентно настройване на температурата на цветовете и яркостта на дисплея. 1Основната камера на HUAWEI Y6s е 13-мегапискелова и осигурява кристално чисто изображение с висока резолюция. f / 1.8 обективът улавя до 50% повече светлина, в сравнение със стандартния f / 2.2 обектив на повечето телефони в достъпния ценови клас. Пропускането на почече светлина до сензора означава по ясни и по-качествени снимки при ниска осветеност.Предната селфи камера е с резолюция от 8 мегапиксела и подчертава обекта дори при неблагоприятни снимачни условия, благодарение на светлината, която идва от екрана.Въпреки компактните си размери, HUAWEI Y6s предлага изключително аудио във всички възможни сценарии. Технологията Huawei SuperSound позволява звука на високоговорителите да достигне до 6 децибела, като найзабележителното е, че аудио качеството не се повлиява при по-високите нива на звука. Дизайнът на аудио системата спомага за максимално богат звук с богат бас и изтънчен алт, който не дразни слуха.HUAWEI Y6s е оборудван с външна батерия от 3020 mAh (типична стойност), а енергоспестяващата AI технология удължава живота на батерията повече, отколкото очаквате. Личната информация е защитена, благодарение на технологията за лицево разпознаване и идентификация с пръстов отпечатък. Опцията Face Unlock интелигентно увеличава яркостта при ниска осветеност, за да разпознае вашето лице.Huawei Y6s се предлага на препоръчителна крайноклиентска цена от 269 лева в Търговска верига Зора и в партньорската мрежа на дистрибутора Polycomp, както и с изгодни абонаментни планове от Теленор. ", "date": "2020.01.14", "title": "Huawei Y6s се предлага вече и в България с повече памет и обновен дизайн"}
{"url": "http://www.cross.bg/hristov-kontrol-turgoviyata-1622665.html", "text": "/КРОСС/  \"Преди по-малко от месец над 800 тона отпадъци, предназначени за изгаряне в български топлоцентрали, бяха задържани от италианските власти. Последваха разследвания в италианските медии, които свързват този трафик с местната мафия.\"Това заяви в свое изказване по време на първото за тази година пленарно заседание на ЕП в Страсбург Иво Христов, член на Групата на Прогресивния алианс на социалистите и демократите.По думите на българския евродепутат международната престъпност се възползва от свободното движение в рамките на Европейския съюз.\"Де факто пътят на търговията с боклук в Европа може да бъде и канал за търговия на наркотици и други незаконни трафици. Същевременно здравето и околната среда на българите стават жертва на отсъствието на европейски механизми за контрол\", допълва Христов.\"Българските граждани, не искат страната ни да се превърне в бунище. Затова се обръщам с призив към представителите на Европейската комисия за бърза намеса в случая и предложения за контрол върху търговията на отпадъци в Европейския съюз\", казва още Иво Христов.В края на месец декември 2019 г. евродепутатът отправи и писмени въпроси към Европейската комисия - кога и какви стъпки ще бъдат предприети във връзка с качеството на въздуха в България, ще бъде ли страната ни обект на финансова санкция, ако бъде установено системно неспазване на изискванията относно качеството на атмосферния въздух, както и какво смята Комисията относно практиката да се внасят отпадъчни суровини от една държава членка в друга и има ли ЕК система за контрол и мониторинг на този процес.  ", "date": "2020.01.14", "title": "Иво Христов към ЕК: Българите не искат страната ни да се превърне в бунище"}
{"url": "http://www.cross.bg/evroviziya-viktoriya-amsterdam-1622668.html", "text": "/КРОСС/ Българският представител на Евровизия 2020 Виктория Георгиева - VICTORIA е сред първите изпълнители, потвърдили участие в тазгодишното издание на Eurovision In Concert.Промоционалният концерт в Амстердам, който ще се проведе на 4 април, е част от събитията, съпътстващи Евровизия и има 10- годишна история.На сцената в столицата на Нидерландия, Виктория ще изпълни песента, с която ще представи България на Евровизия 2020, пред близо 10 хиляди души в модерната зала AFAS Live.Концертът в Амстердам ще събере голяма част от участниците в тазгодишното издание на музикалната надпревара, която ще се проведа в Ротердам през май. На събитието в столицата ще присъстват и десетки журналисти от цял свят, които ще вземат интервюта от най-атрактивните участници и ще отразят тяхното представяне на сцената.Виктория работи активно по подготовката на своята песен за Евровизия 2020.Тази седмица тя ще участва в музикален лагер в Лондон, където работи с композитори и текстописци от Обединеното кралство. Подобен лагер беше организиран и в София от 8 до 13 януари, като в него взеха участие български и международни композитори. Българската песен за Ротердам ще бъде представена в началото на март. Двата полуфинала и големият финал на Евровизия 2020 ще бъдат излъчени на живо по БНТ 1 на 12, 14 и 16 май. На 28 януари ще стане ясно в кой от двата полуфинала ще участва България.  ", "date": "2020.01.14", "title": "VICTORIA ще изпее песента си за Евровизия пред 10 хиляди души в Амстердам на 4 април"}
{"url": "http://www.cross.bg/roiiters-taiino-vreme-1622671.html", "text": "/КРОСС/ Една от най-големите информационни организации в света - агенция Ройтерс, е получавала тайно пари от британското правителство, за да бъде използвана за антисъветска пропаганда през 60-те и 70-те години на ХХ век.За това съобщи самата агенция, позовавайки се на разсекретени правителствени документи.Парите - 245 000 паунда само през 1969 година, които в днешно време се равняват на близо 3 и половина милиона паунда покупателна способност, са използвани за разширяване на дейността на агенцията - тогава Ройтер, в Близкия изток и Латинска Америка.Преводите от британската хазна към агенцията са ставали тайно - прикрити като увеличени такси за използване на продукта на Ройтер от Би Би Си.Говорителят на Ройтерс Дейвид Кръндуел коментира, че много новинарски медии са получавали субсидии под някаква форма след Втората световна война. И посочи, че в наше време Ройтерс не допуска независимостта й да бъде поставяна под въпрос.Агенцията е създадена през 1851 година в Лондон. А в момента е собственост на базираната в Торонто, Канада, многонационална корпорация „Томпсън Ройтерс“.", "date": "2020.01.14", "title": "Агенция Ройтерс тайно финансирана от Лондон за пропаганда"}
{"url": "http://www.cross.bg/yvrezhdaniya-ombydsmanut-asistenti-1622672.html", "text": "/КРОСС/ Препоръка до министъра на труда и социалната политика Деница Сачева е изпратила омбудсманът Диана Ковачева относно предприемането на спешни мерки за защита правата на хората с увреждания и на гражданите над 65 години, които са останали без лични асистенти от началото на тази година, съобщиха от институцията.", "date": "2020.01.14", "title": "Омбудсманът: Хиляди хора с увреждания са без личен асистент"}
{"url": "http://www.cross.bg/semerdzhiev-stanislav-prodytzent-1622666.html", "text": "/КРОСС/ Общото събрание на НАТФИЗ избра за свой ректор проф. д-р Станислав Семерджиев, с подкрепа от 93%, съобщиха от Академията.Семерджиев (57 г.) ще оглави Академията за четвърти път (2003-2007, 2007-2011, 2015-2019, 2020-2024). До настоящия момент няма друг законно избран ректор в страната с четири мандата.Проф. д-р Станислав Семерджиев е създател и ръководител на специалността „Драматургия” (от 1991).От 2011 година е изпълнителен директор на Световната асоциация на филмовите и телевизионни висши училища (CILECT) след като двукратно (2002-2010) е избиран за неин вицепрезидент.Продуцент и сценарист на експерименталния документален филм „Авантюрата Хамлет“ (2008, реж. Грег Роуч и Ивайло Дикански). Сценарист на първия български дългометражен сериал „Хотел „България“ (2004-2005). Автор на либретото на спектакъла „Българска мистерия“ (2019, Театър НАТФИЗ). Продуцент и редактор на над 50 български и международни филми. ", "date": "2020.01.14", "title": "Четвърти мандат за ректора на НАТФИЗ "}
{"url": "http://www.cross.bg/shakira-syperboyl-izdade-1622674.html", "text": "/КРОСС/ Звездата с колумбийска кръв Шакира издаде първата си песен за 2020 г. Парчето носи името Me Gustа и е записано съвместно с пуерториканския рапър Ануел АА. \n\t\t\t\t\t Песента е в стил регетон рап. В нея двамата изпълнители се представят като загубили интерес любовници.След като издаде ремиксирана версия на Tutu през октомври миналата година, Шакира обеща на феновете си нова музика.Предишният студен албум на 42-годишната красавица El Dorado излезе на музикалния пазар през 2017 г.От декември насам Шакира се подготвя за изпълнението си в паузата между полувремената на \"Супербоул\" в Маями на 2 февруари заедно с Дженифър Лопес. Тогава е нейният рожден ден и тя отбеляза, че ще празнува със 100 милиона души.Двете суперзвезди се зарекоха тяхното изпълнение да е най-доброто в историята на \"Супербоул\".", "date": "2020.01.14", "title": "Шакира откри годината с Me Gusta (Видео)"}
{"url": "http://www.cross.bg/teheran-tryudo-dzhustin-1622673.html", "text": "/КРОСС/ Премиерът на Канада Джъстин Трюдо обвини сблъсъка между президента на САЩ Доналд Тръмп и лидерите на Иран за самолетната катастрофа, която Техеран призна, че е предизвикал погрешка.Трюдо заяви, че тези, които са загинали в катастрофата са щели да бъдат „у дома със семействата си“, ако напрежението между Вашингтон и Техеран в региона не беше ескалирало.Всички 176 души на борда на украинският самолет, включително 57 канадци загинаха, след като той се разби малко след като излетя от летището в Техеран.Напрежението в региона се повиши рязко, след като американски въздушен удар стана причина за смъртта на висшия ирански генерал Касем Сюлеймани на 3 януари. Пет дни по-късно американски бази в Ирак бяха ударени от ирански ракети като отмъщение – само часове преди самолетът да бъде свален. Техеран призна три дни по-късно, че е предизвикал това с „катастрофална грешка“.", "date": "2020.01.14", "title": "Джъстин Трюдо: Напрежението между САЩ и Иран е причина за трагедията със самолета"}
{"url": "http://www.cross.bg/ministur-ninova-ypravlenie-1622655.html", "text": "/КРОСС/ \"Според нас предложенията за нов министър на околната среда и водите са политически назначения, без експертиза. По-важното обаче в случая е, че това няма да промени нищо. Господин Бойко Борисов прибягва до смяна на резервните гуми на автомобил, чийто двигател вече не работи. Много пъти сме били свидетели на смяна на министри, включително в този кабинет, но нищо не се променя в модела на управление, в стила на управление, така че допускам, че ще се продължи постарому\", каза в сутрешния блок на БТВ „Тази сутрин” Корнелия Нинова, лидер на БСП. Затова и нашата амбиция е да се смени модела и цялото правителство всъщност, допълни тя.По отношение на ареста на бившия вече министър на екологията Нено Димов, лидерът на левицата коментира, че не би трябвало да има шапка на министри и който и да е човек на важен пост в държавата, но както се вижда вече и в общественото мнение и коментари се чува, че бившия министър не е единствения виновник за кризата с водата в Перник и е изкупителна жертва на целия модел на управление и на ситуацията, в която са влезли управляващите.\"Има доста институции, които отговарят за този проблем, за управлението на ВиК сектора и просто в момента един е хвърлен на амбразурата. Но така или иначе това няма да промени с нещо ситуацията, защото и да се сложи нов министър, не се променя нищо в Закона за водите. Какво става с тези 400 язовира, които са в предаварийно състояние\", запита Нинова.\"Къде са 500-те милиона, които са се налели в консолидационната компания за ремонт на язовири, които ги няма и никой не казва къде са. 113 язовира 10 години не може да им се намерят собствениците. Управляващите имат цялата власт в ръцете си – изпълнителна, законодателна, служби и не знаят кой е собственик – и какво ще направи един нов министър, който и да е той\", запита още Корнелия Нинова.Според нея отговорността за създалата се ситуация с кризата с водата в Перник е преди всичко на премиера, защото той сменя министрите, но политиката, стила на управление го прави и въвежда той.По отношение на внасянето на вот на недоверие, лидерът на БСП коментира, че не са се отказали от идеята. Той ще е за кризата с водата в цялата страна и за замърсяването на околната среда.\"Започваме консултации в четвъртък и петък\", допълни Корнелия Нинова.", "date": "2020.01.14", "title": "Корнелия Нинова:  Бойко Борисов сменя резервните гуми на автомобил, чийто двигател вече не работи"}
{"url": "http://www.cross.bg/makron-borbata-sahel-1622656.html", "text": "/КРОСС/ Лидерите на 5 западноафрикански държави се обявиха за продължаване на френската военна мисия в Сахел. Държавните ръководители на Мали, Буркина Фасо, Нигер, Мавритания и Чад - страните от групата Г5 Сахел, се срещнаха вчера във френския град По, от където са 7 от загиналите неотдавна 13 френски рейнджъри.Домакинът - френският президент Еманюел Макрон, съобщи, че страната му ще увеличи контингента си от 4 500 души с още 220 войници. Ще бъде създаден координационен център за засилване на борбата с групировката „Ислямска държава“.Участниците на конференцията в По призоваха за умиротворяване на Либия с аргумента, че гражданската война там подхранва нестабилността в Сахел.Макрон заяви, че ще пледира пред Вашингтон да не намалява военните си ангажименти в Африка, каквото намерение обяви председателят на Съвета на началник-щабовете на американската армия Марк Мили.", "date": "2020.01.14", "title": "Франция и страните от Г5 Сахел ще засилят сътрудничеството си в борбата срещу тероризма"}
{"url": "http://www.cross.bg/nominatzii-rolya-kategoriya-1622658.html", "text": "/КРОСС/ „Жокера“ поведе с 11 номинации – успех, който мнозина не предвидиха, най-вече заради комиксовата основа на филма, в чийто център е антагонистът на Батман. Учудване предизвикаха и 11-те номинации за „Жокера“ на наградите „Бафта“. Мнозина изтъкнаха, че филмът е нихилистичен, а някои се притесниха дали няма да подтикне по-лабилните зрители към насилие. Това е едва вторият комиксов филм, който попада в надпреварата за най-добър филм, след „Черната пантера“ през 2018-а.Висока оценка от Филмовата академия получиха „Имало едно време в… Холивуд“ на Тарантино, „Ирландеца“ на Скорсезе и „1917“ на Сам Мендес – и трите с по 10 номинации за „Оскар“.Сред най-големите разочарования в номинациите е липсата на Грета Геруиг сред най-добрите режисьори , както и отсъствието на Еди Мърфи (), Адам Сандлър (), Робърт де Ниро (), Крисчън Бейл () и Тарън Еджъртън () от списъка с най-добри актьори във водеща роля.„Венити Феър“ отбелязват, че въпреки очакванията Дженифър Лопес да бъде номинирана за главна женска роля с играта си в „Да свалиш Уолстрийт“, филмът не влезе в нито една категория. След успеха на Рене Зелуегър с „Джуди“ на златните глобуси и още няколко престижни награди, залозите са, че именно тя ще грабне отличието за най-добра женска роля.В „Поддържаща женска роля“ изненада бяха имената на Флорънс Пю () и на Кати Бейтс (). Лора Дърн остава фаворитка тук с изпълнението си в „Брачна история“, пише „Венити Феър“.За поддържаща мъжка роля има голяма навалица от легенди – макар Де Ниро да не получи номинация за „Ирландеца“, Ал Пачино и Джо Пеши са оценени за ролите си във филма на Мартин Скорсезе. Към момента шансовете на Брад Пит като че ли са най-големи, след като взе „Златен глобус“ и „Изборът на критиците“, твърдят критичките Кейти Рич и Йохана Деста.Номинацията на Синтия Ериво за „Хариет“ спечели одобрение – тя е единственият чернокож човек в списъка с 20 актьори, който получава номинация, изтъква „Венити Феър“. Изданието обаче посочва, че в списъка можеше да видим още имената на Акуафина, която взе „Златен глобус“ за най-добра актриса в мюзикъл за участието си в „The Farewell“, както и на Лупита Нионго за „Us“ на Джордан Пийл, за който критиците дълго говориха.Фестивално южнокорейско бижу нарича „Ню Йорк Таймс“ „Паразит“ . Очаквано бе, че филмът ще намери място сред най-добрите чуждестранни заглавия, но продукцията на Бонг Джун-хо постигна нещо повече: получи 6 номинации – за най-добър филм, режисьор, чуждестранна продукция (), оригинален сценарий, дизайн и монтаж.Равносметката сред студиата е следната – „Нетфликс“ вече втора година опитва да се наложи като лидер в спора за „Оскар“, но сега със своите 24 номинации за първи път повежда. Видеострийминг платформата обаче може би е очаквала още по-голям успех със заглавията „Долимайт е моето име“ , „Брачна история“ и „Двамата папи“, пише „Гардиън“. Следват „Дисни“ със споменавания в 23 категории и „Сони“ – които дължат половината от успеха си на „Имало едно време в… Холивуд“ с 20.„Брачна история“ на Ноа Баумбах все пак е с 6 номинации, между които за актьорите в главни роли Адам Драйвър и Скарлет Йохансон. Йохансон се бори и за най-добра поддържаща роля с образа си в „Джоджо Заека“. Най-вероятно обаче отличието ѝ ще отмъкне Лора Дърн, именно за превъплъщението си в циничен бракоразводен адвокат в „Брачна история“, смята критиката.92-та церемония по връчване на наградите „Оскар“ ще се проведе на 10 февруари.", "date": "2020.01.14", "title": "Оскар 2020: при мъжете ще се лее кръв"}
{"url": "http://www.cross.bg/moskva-sporazymenie-podpishat-1622657.html", "text": "/КРОСС/ Командирът на Либийската национална армия Халифа Хафтар и председателят на либийския парламент Акила Салех Иса напуснаха Москва, без да подпишат споразумение за прекратяване на огъня с правителството на Националното споразумение Фаиз Саррай. Това съобщи ТАСС.\"Председателят на Камарата на представителите и главнокомандващият на либийските арабски въоръжени сили напуснаха руската столица Москва в посока Либия, без да подпишат никакви споразумения с ръководителя на неконституционното правителствено правителство Фаиз Сарадж и неговата делегация, осигуряващи прекратяване на огъня или изтегляне на войски от райони, заети от армията в столицата на Триполи \", отбеляза източникът.Това се случи на фона на възобновяването на въоръжените сблъсъци в южната част на Триполи. Телевизионният канал \"Ал Хадат\" цитира изявление на либийската армия, което вече декларира \"готовност и решителност за постигане на победа\".", "date": "2020.01.14", "title": "Провал на преговорите в Москва за Либия"}
{"url": "http://www.cross.bg/mart-alla-rysiya-1622661.html", "text": "/КРОСС/ Модерен балет номер едно в Русия отпразнува 33 години от създаването си с нов шоуспектакъл “#ПРОДЪЛЖЕНИЕ” !Българската публика ще има удоволствието да види новата програма на “ТОДЕС” на 23 март в София и на 25 март във Варна. \n\t\t\t\t\t Впечатляваща хореография, поразителен синхрон, пищни костюми, авторска музика и 33 години на върха – това е балет “ТОДЕС”!Балет „Тодес”, превърнал се в символ и съществен елемент от съвременната култура на Русия е създаден през 1987 година. Създател, балетмайстор и постановчик на балета е Алла Духова. Балетът не остава незабелязан и от световни музикални легенди като Майкъл Джексън, Марая Кери, Алла Пугачова и други звезди, с които споделят сцена.През 2001 година Алла Духова е поканена лично от Путин на среща с 15 – те най – изтъкнати жени в Русия, постигнали успех в творческата си кариера.Името на балета – „Тодес” идва от един от най – опасните елементи във фигурното пързаляне, а самата Духова е хореограф на носителите на сребърни олимпийски медали французите Марина Анисина и Гвендал Хейзър.Зрителите ще бъдат пленени от разтърсващия емоционален заряд на всеки танц в зрелищния спектакъл.Сюжетните линии, преплитащи се в изящната хореография ще пренесат публиката в друго измерение - света на “ТОДЕС”.Организатор Degris Events 23 март София НДК Зала 1, 25 март Варна Зала КонгреснаБилети: Ticketportal.bg, OMV, Office1, Booktrading. 30 лв - 70 лв ", "date": "2020.01.14", "title": "БАЛЕТ “ТОДЕС” с нов танцов спектакъл (Видео)"}
{"url": "http://www.cross.bg/kino-festivala-filmite-1622659.html", "text": "/КРОСС/ Най-награждаваният египетски филм за последното десетилетие \"На края на света\"ще открие тази вечер 12-то издание на фестивала за кино от Близкия изток, Централна Азия и Северна Африка „София Менар“ в Дома на киното. Това ще е единствената прожекция на лентата, номинирана за „Златна палма” в Кан и представила Египет в надпреварата за чуждоезичен „Оскар”.Фестивалът ще продължи до края на месеца, обясни един от организаторите му Здравко Григоров:„Тематично филмите целта им е да представят хората, изповядващи ислям. Това е основната обединителна линия, но в никакъв случай не е само това. Хората са свикнали, когато говорим за такъв тип кино, то да бъде малко по-различно от това, което виждаме в масовите кино салони. Историите са много по-човешки - няма специални ефекти, набляга се повече на актьорската игра, на добре написаните сценарии“. „Повечето от филмите са отличени на много международни фестивали преди да бъдат показани в България. Всички те са премиерни за българските екрани, а характерното от няколко фестивала насам е, че показваме повече качествени филми за сметка на количеството им“, добави Григоров.", "date": "2020.01.14", "title": "Започва кино фестивалът \"София Менар\""}
{"url": "http://www.cross.bg/skrap-vetovo-izbyhna-1622662.html", "text": "/КРОСС/ Мъжът, пред чиито дом във Ветово избухна автомобил, е подготвял колата си за скрап. Той е стоял до колата. Това са видели дошлите му на помощ съседи.\"Той залиташе. Знаем, че е подготвял автомобила за скрап. Възможно е да го е запалил, за да останат само железа\", разказа пред Нова телевизия Красимир Стойков, свидетел на инцидента. Припомняме, тротил избухна в къща във Ветово на 13 януари. След експлозията властите евакуираха детска градина, училище, общината и други домове в близост. Пострадал е собственикът на къщата, който е с комоцио и рани по главата, но без опасност за живота.\"Мъжът е сапьор. Законът не позволява съхранение на боеприпаси в домашни условия. Направен е оглед от специализирания отряд за борба с тероризма. Открито е голямо количество взривно вещество, което е придобито по незаконен начин\", каза кметът на града Мехмед Мехмед. ", "date": "2020.01.14", "title": "Взривената кола във Ветово била подготвяна за скрап"}
{"url": "http://www.cross.bg/aleksandrov-haralan-selo-1622663.html", "text": "/КРОСС/ Антропологът Харалан Александров е разтревожен, но не и учуден от жестокото убийство в село Галиче. В студиото на Нова телевизия той призова да се погледнат фигурите на \"кмета, попа и даскала\" във вече станалото известно село.Според Харалан Александров връзката между случилото се в последните години в Галиче и забележителния звероподобен кмет с ланци Ценко Човек и ужасяващото убийство на дете от дете е очевидна. \"Не зная колко време отне на прокуратурата да се справи с Чоков, но сега се справи относително бързо\", коментира Александров.В продължение на години общността се е разпадала, липсват вече всякакви авторитети и норми, а самото общество вече е сляпо за очевидни неща, включително и за патология, която се развива пред очите й и такъв психопат като непълнолетния убиец. Това е общност, което функционира в режим на безпомощност, включително това се отнася и за протеста тази сутрин и искането на протестиращите за промяна на наказателния кодекс, което е в този режим, според Харалан Александров.Една законодателна промяна не би променила състоянието на общността, която се е оттеглила от задължението си да формира хора.Александров припомни народната мъдрост, че е нужно едно цяло село, за да отгледаш едно дете, а в случая \"село\" и общност, която да възпитава липсва. Най-лесната присъда е дехуманизацията на престъпника, констатацията, че има едни хора, които не са хора, но това не е обяснение за оттеглянето на общността от нейните отговорности. Една утежнена наказателна санкция няма да наложи цензура над престъпленията, според Харалан Александров.Големият проблем е на обществото, което не иска да види, че има такива неслучили се като човеци хора. Затова и според Харалан Александров се налага спешно просвещение и образование, а общността трябва да влезе отново в тези територии. ", "date": "2020.01.14", "title": "Харалан Александров: Вижте кмета, попа и даскала в Галиче"}
{"url": "http://www.cross.bg/grigor-dimitrov-breiik-1622664.html", "text": "/КРОСС/ Най-силният български тенисист в историята Григор Димитров записа победа в първия си мач на демонстративния турнир в предградието на Мелбърн Куйонг.Той надделя над Борна Чорич от Хърватия с 6:3, 5:7, 10-8 след час и 50 минути игра.В първата част Димитров сервираше мощно и разнообразно и не допусна съперникът му да стигне до точка за пробив. Самият той направи брейк за 3:1 и не позволи да бъде застигнат.Григор можеше да пробиe началния удар на Чорич общо три пъти и във втората част – в първия и седмия гейм, но не успя. За сметка на това хърватинът направи брейк при единствената си възможност в мача и така изравни сетовете.В дългия тайбрек, който се играе вместо трети сет, 19-ият в света българин беше по–стабилен. След 6:7 той спечели три поредни точки и след това реализира втория си мачбол.", "date": "2020.01.14", "title": "Григор Димитров започна с победа в Куйонг"}
{"url": "http://www.cross.bg/grad-avtobys-transport-1622645.html", "text": "/КРОСС/ Дупка погълна автобус на градския транспорт в китайския град Синин. Шестима души са загинали,  а десет са изчезнали при инцидента, 15 са в болница с различни наранявания. \n\t\t\t\t\t Дупката се отворила по време на час-пик в провинциалната столица и погълнала автобус на градския транспорт, както и пешеходци.Мъж спасява на косъм малко дете като го грабва от спирката.Пропаданията на пътната настилка не са непознати явления в Китай, където се стори с голяма бързина и слаб контрол.През 2013 г. петима загинаха в 10-метрова дупка, която изненадващо се отвори пред вратите на индустриален комплекс в южния град Шънджън.", "date": "2020.01.14", "title": "Дупка погълна автобус на градския транспорт в китайския град Синин (Видео)"}
{"url": "http://www.cross.bg/vzriva-varna-konov-1622646.html", "text": "/КРОСС/ След взрива в жилищен блок във Варна прокуратурата с подробности за инцидента. 66- годишният Веселин Димитров, за когото се предполага, че е причинил взрива във Варна, е обявен за общодържавно издирване, заявиха преди минути от прокуратурата в града.„Ще се въздаржа от коментар за конкретни причини за взрива. Все още не е ясно кое се е първо – пожарът или взривът. Последвал е пожар или първоначално е имало пожар, в резултат на което е последвал и взривът. Хората са били разбудени от взрива. Няма очевидци, които да потвърдят дали какво се е случвало преди самия взрив”, посочи окръжният прокурор на Варна Красимир Конов.„По първоначална информация стана ясно, че мъжът е изнасял багаж от взривения апартамент цяла нощ и беше приета от всички като достоверна. В хода на разследването и разпитите на място на свидетели се оказа, че това не е така. Съседи са чули шум, който са определили като местене на мебели”, добави Конов.„Няма данни за негово психическо състояние, което да буди притеснение. Разпитани са негови близки и роднини. Днес продължаваме с установяване на други хора от неговия кръг. Продължаваме с разпитите днес. Предвиден е и допълнителен олед на местопроизшествието”, допълни окръжният прокурор.„Веселин Димитров е обявен за общодържавно издирване. Жената, с която той живее е разпитана. Няма потвърждение, че в жилището е имало взривни вещества”, обясни Конов.", "date": "2020.01.14", "title": "Остава неясна причината за взрива в блок във Варна"}
{"url": "http://www.cross.bg/predsedatelstvo-hurvatiya-bulgariya-1622647.html", "text": "/КРОСС/ Вицепремиерът и министър на външните работи Екатерина Захариева ще участва в дискусия, посветена на Хърватското председателство на Съвета на ЕС, което започна на 1 януари 2020 г.В рамките на събитието посланикът на Хърватия у нас Ясна Огняновац ще представи приоритетите, по които ще работи страната й по време на шестмесечното ротационно председателство.Събитието е организирано от посолството на Хърватия и „ПанЕвропа България“ със съдействието на Представителството на Европейската комисия в София и Бюрото на Фондация „Конрад Аденауер“. Дискусията ще бъде открита от Торстен Гайслер, ръководител на Бюрото на Фондация „Конрад Аденауер“ в София, и от Гергана Паси, президент на „ПанЕвропа България“.", "date": "2020.01.14", "title": "Захариева участва в дискусия, посветена на Хърватското председателство на Съвета на ЕС"}
{"url": "http://www.cross.bg/galiche-andrea-takova-1622648.html", "text": "/КРОСС/ Жители на селото се събират в центъра му.Хората се организираха в социалните мрежи. Те искат доживотна присъда за убиеца и промяна на закона.Те недоумяват как за такова убийство присъдата може да е от 5 до 12 г. затвор.Жителите на Галиче заявиха, че в момента в селото няма напрежение, но такова ще се създаде, когато след 5 г., когато убиецът излезе от затвора.Бащата на 18-годишната Андреа заяви, че закон, който защитава убийците, не е закон. „Ние държава нямаме. Законът трябва да се промени“, настоя той.Днес е погребението на Андреа и на него ще присъства цялото село.", "date": "2020.01.14", "title": "Протест в Галиче с искане за изселване на фамилията на младежа, който уби Андреа"}
{"url": "http://www.cross.bg/protest-kontrol-vuvezhdaneto-1622649.html", "text": "/КРОСС/ Автоинструктори от цялата страна излизат на национален протест в центъра на София. Организатори са от Националния автоинструкторски съюз, от Българския автоинструкторски съюз и Съюза на българските автомобилисти.Тази промяна е тясно обвързана с въвеждането на нова система за контрол върху практическото обучение на водачите (GPS). Начинът на въвеждане на системата за контрол от Министерството на транспорта даде основание на голяма част от експертите в сферата да се усъмнят, че става въпрос за корупционна схема, пишат от СБА.Договорът за изработка на системата е подписан в момент, в който работната група по обсъждане на промените все още не е приключила своята работа. Междувременно, фирмата, на която е възложена изработката, вече е била готова със софтуера и той дори е предоставен за тестване на определени автоинструктори, обясняват от СБА.Националният протест е поредна стъпка срещу въвеждането на допълнителна тежест за автоинструкторите и обучаващите се шофьори, след като през декември бяха събрани близо 1000 подписа на автоинструктори срещу промените.", "date": "2020.01.14", "title": "Автоинструктори от цялата страна излизат на национален протест в центъра на София"}
{"url": "http://www.cross.bg/zasedanie-prokyratyrata-suvet-1622651.html", "text": "/КРОСС/ Днес ще стане ясно името на новия министър, който ще поеме Министерството на околната среда и водите. Решение се очаква да бъде взето на заседание на Коалиционния съвет между ГЕРБ и „Обединени патриоти“.До свикването му се стигна, след като в края на миналата седмица Нено Димов беше арестуван, а след това прокуратурата му повдигна обвинение за умишлена безстопанственост заради водната криза в Перник и пресъхналия язовир „Студена“.В събота спецсъдът реши да остави в ареста Нено Димов, защото може да повлияе на разследването, тъй като оставката му все още не е гласувана от парламента. Решението обаче не е окончателно, и ще бъде обжалвано на 16 януари пред Апелативния наказателен съд.Очаква се рокадите в кабинета да бъдат гласувани от НС в сряда, когато е и първото заседание на депутатите след зимната им ваканция.", "date": "2020.01.14", "title": "На Коалиционен съвет решават за заместник на Нено Димов"}
{"url": "http://www.cross.bg/hari-semeiistvo-vreme-1622650.html", "text": "/КРОСС/ Британската кралица Елизабет II се съгласи да има \"преходен период\" в оттеглянето от задълженията като членове на кралското семейство на принц Хари и съпругата му Мегaн Маркъл, се казва в изявление на Короната.През този период Хари и Мегaн ще прекарват времето си в Канада и Великобритания.В изявление на кралицата се казва, че \"изцяло подкрепя\" желанието им за нова роля, но \"би предпочела те да останат на пълно работно време като членове на Кралското семейство\".Предстои още работа по \"сложните въпроси\", но Кралицата очаква окончателните решения да бъдат взети в следващите дни.93-годишната кралица, нейният син и наследник принц Чарлз и двамата му синове принцовете Уилям и Хари започнаха семейната среща на върха в частното си имение Сандрингам в Норфолк, Източна Англия, по-рано днес. Елизабет II нарече дискусиите \"много конструктивни\" и каза, че тя и семейството й \"изцяло подкрепят желанието на Хари и Меган да създадат нов живот като младо семейство\".", "date": "2020.01.14", "title": "Кралицата даде \"преходен период\" за оттеглянето на Хари и Меган"}
{"url": "http://www.cross.bg/vasilitza-godina-romite-1622652.html", "text": "/КРОСС/ Банго Васил, Банго Васили, Банго Василий (Васильовден), наричан още Василица, е най-големият празник на ромите. Това е ромската Нова година.Традиционно ромският празник се празнува три дни – от 13-и до 15-и януари. 14-и януари обаче е най-важният ден, тогава от най-голямо значение е първият гост в къщата. Смята се, че какъвто човек прекрачи пръв прага на дома, такава ще бъде и цялата Нова година.Василица се отбелязва като начало на Новата година от много ромски групи в България, а от няколко години и като ден на ромската култура. Празнуването на Василица е свързано с легенда, че Свети Васил, застъпник и защитник на ромите, възстановява моста, по който преминавали ромите, след като този мост бил разрушен от Дявола и по този начин ги спасил.Вечерта на 13-ти срещу 14-ти януари се повтарят християнските ритуали на Бъдни вечер – цялото семейство се събира вкъщи, майката готви птица с ориз или с кисело зеле.Докато я приготвя, мълчи. Във всяка къща се точат баници, баклави, младите жени чистят къщата и лъскат съдовете, всичко трябва да блести от чистота.Правят и сарми. Когато всичко е готово, слагат трапезата на пода в средата на стаята, и нареждат хляба и гозбите. Запалват свещи, по-младите целуват ръка на по-възрастните и искат прошка. Стопанинът разчупва питката, в която има златна пара, пазена и предавана от баща на първородния син. Чак тогава сядат около трапезата. Ядат, пият, играят, веселят се.Посред нощ пристига Банго Васил, който е пътувал три дни и се е борил големи трудности по пътя. Затова е ранен, брадясал, уморен. Той е обикновено едър, гласовит, сръчен и щедър. Има добра дума за всеки, пожелава късмет и здраве, щастие на възрастните, а на децата раздава подаръци.На Василица сутринта децата обикалят съседските къщи и сурвакат за здраве, благополучие, късмет, плодородие. Вярва се, че от тяхната благословия и \"лек крак\" зависят щастието и късметът.", "date": "2020.01.14", "title": "Ромите празнуват Нова година"}
{"url": "http://www.cross.bg/osvobozhdenieto-godini-turzhestvenata-1622653.html", "text": "/КРОСС/ Президентът Румен Радев ще посети днес град Белово, за да вземе участие в тържествената програма по повод 142 години от Освобождението на града.Държавният глава ще приеме почетния строй на 68-а бригада „Специални сили“, ще произнесе слово и ще присъства на тържествената заря-проверка в памет на загиналите за свободата на България.142 години от Освобождението си от Османско владичество отбелязват днес и Пазарджик, и Нова Загора. И в двата града годишнината ще бъде отбелязана с церемонии, както и ще бъдат поднесени венци и цветя пред паметниците на участниците във национално-освободителните борби. ", "date": "2020.01.14", "title": "Президентът ще участва в тържествата по повод 142 години от Освобождението на Белово"}
{"url": "http://www.cross.bg/gradysa-stranata-planinite-1622654.html", "text": "/КРОСС/ Очаква ни тих и слънчев вторник. До обяд и в ранния следобед в низините и котловините има условия за температурни инверсии с ниска облачност и мъгли.Ще има по-гъсти мъгли – около големите водоеми и най-вече поречието на Дунав в Северна България и теченията на Марица и Тунджа в южната половина на страната. В тези райони температурите ще се задържат по-ниски през деня. В останалата част на страната термометрите ще показват между 7 и 12 градуса.В района на Перник и Кюстендил, където днес сурвакари ще обикалят от къща на къща и ще гонят злото времето ще е тихо с температури през деня между 6 и 9 градуса. На места по поречията на Струма, Джерман и Тополница ще бъде мъгливо в часовете преди обяд.По данни на \"Air Quality Index 12 града в страната дишат мръсен въздух рано тази сутрин. Концентрацията на фини прахови частици е  особено висока в Русе, Видин, Горна Оряховица, София и Пловдив. Раздвижване на атмосферата се очаква чак в петък.В планините – почти без вятър и топло за сезона. Температури по високото – около 2 градуса, в ниското – до 5-6. Заради положителните стойности на температурите по стръмните заснежени райони в планините има предпоставка за лавинна опасност.В сряда и четвъртък времето ще е без особена промяна. Балканите продължават да са под влиянието на обширен антициклон. Сутрините – мъгливи в равнините, а денем – температури до 10-12 градуса.В петък и през почивните дни очакваме леко захлаждане с вятър, по-осезаем на изток. Бурята „Брендан”, която в момента вилнее в северозападната част на континента ще създаде динамика в атмосферата в Централна и Източна Европа. По-значително застудяване у нас се очаква  в понеделник и вторник. В началото на другата седмица са възможни и слаби превалявания от дъжд в ниското и сняг в планините.  ", "date": "2020.01.14", "title": "Тихо време с температури до 12 градуса"}
{"url": "http://www.cross.bg/sv-ravnoapostolna-nina-prosvetitelka-na-gryziya-1622480.html", "text": "/КРОСС/ Света Нина е родена в Кападокия. Баща й бил роднина на св. Георги Победоносец, а майка й - сестра на Йерусалимския патриарх. Дванадесетгодишна св. Нина заминала за Йерусалим, а по-късно и за Иверия (дн. Грузия). Св. Нина живяла благочестиво и целомъдрено, проповядвала Евангелието и призовавала християните и друговерците към покаяние.", "date": "2020.01.14", "title": "Св. равноапостолна Нина, просветителка на Грузия"}
{"url": "http://www.cross.bg/stava-voiina-ispaniya-1622483.html", "text": "/КРОСС/  - Московският велик княз Иван III завладява Новгород. - Испания анексира остров Куба. - В Германия е създаден духовият инструмент кларинет. - В Русия е създадено първото морско училище. - Филипе V абдикира от престола на Испания в полза на сина си Луис I, но седем месеца по-късно се връща на трона, поради смъртта на младия крал от вариола.- Със смъртта на императрица Елисавета става възможно прекратяването на седемгодишната Руско-пруска война.- За първи път е изкачен най-високият връх в Южна Америка Аконкагуа. - В София е пуснат първият електрически трамвай. - Втората световна война: В Казабланка се провежда среща между Уинстън Чърчил и Франклин Рузвелт за обсъждане на съвместните действия през следващата фаза на войната. - Основана е корпорацията Америкън Моторс.- Речта на уволнения от Харвард професор Тимоти Лири, изнесена по време на The World's First Human Be-in в Сан Франциско дава начало на световното движение Хипи. - Маргрете II става кралица на Дания.- Тенисистката Мартина Навратилова печели своя стотен турнир.- В Балтийско море потъва полският ферибот Ян Хавелиуш, загиват 55 души екипаж и пътници.- България се включва в инициативата на НАТО Партньорство за мир. - Грузия възстановява националния си флаг, използван преди 500 години. - Спускаемият модул на апарата от съвместната програма на НАСА и ЕКА Касини Хюйгенс достига до повърхността на Титан. ", "date": "2020.01.14", "title": "14 януари в историята"}
{"url": "http://www.cross.bg/tema-zhivo-kakvi-1622640.html", "text": "/КРОСС/   Какви са причините за взрива във варненски блок и какво е състоянието на пострадалите? На живо от Варна; За мотивите за жестокото убийство в Галиче и какъв е профилът на извършителя. Говори криминалният психолог Калин Гайдаров; Кой ще наследи поста на Нено Димов и може ли водната криза в Перник да дестабилизира правителството? Анализ на Михаил Константинов;Автоинструктори излизат на протест заради промените в шофьорските курсове; Потуши ли Кралица Елизабет напрежението в кралското семейство?; Експлозия с две жертви във Варна - задържан ли е виновникът за тежкия инцидент?;На живо от Ветово: Как евакуираха детска градина и училище заради взрив в съседна къща?; Лидерът на БСП за вота на недоверие, водната криза и ареста на екоминистъра Нено Димов; За действията на президента Доналд Тръмп и кризата в Близкия изток - коментар на преводача на Белия дом Йонко Мермерски;Кои ваксини отпадат от имунизационния календар? Гост д-р Ангел Кунчев;Как Мегзит измести брeкзит във Великобритания - разказ на Петя Дикова за тресовете в Бъкингамския дворец; 150 и 1050 лева за едно и също лекарство. Източва ли се Здравната каса?; Двама убити и близо десет обгазени. Кой е бившият полицай, взривил жилищен блок във Варна?; Въпросителни от Галиче. Говорят свидетели на предишно зверство на заподозрения за убийството;И още: Какви са грижите за децата на трудовите мигранти?; Автоинструктори на протест! На живо: Защо не са съгласни с промените за кандидат - шофьорите?; Тротил за домашна употреба. На живо по NOVA: Говори човекът, пръв помогнал на пострадалия при взрива във Ветово;50 лв. за 5 км с такси в София. Реална цена или изкуствено надуване на сметката - проверка в „На твоя страна\";Василица с оркестър „Карандила\". Какви са традициите на ромската Нова година?;Ритуални огньове в Пернишко. На живо: Как се прави „Сурва\" по време на безводие? ; ", "date": "2020.01.14", "title": "Теми и гости в сутрешните блокове на телевизиите на 14 януари"}
{"url": "http://www.cross.bg/intrigata-talanta-po-silna-1622477.html", "text": "/КРОСС/ \"Интригата е по-силна от таланта - тя може от нищо да направи нещо.\"Оноре дьо Балзак", "date": "2020.01.14", "title": "Интригата е по-силна от таланта"}
{"url": "http://www.cross.bg/chasa-provede-zala-1622641.html", "text": "/КРОСС/ От 09.00 часа в сградата на Министерски съвет ще се състои Коалиционен съвет.От 09:30 часа, в Българска фондова борса на ул. „Три уши“ 6, ет. 5, ще се проведе връчване на годишните награди на БФБ.От 09.30 часа в Софийски градски съд, 2 състав, НОХД № 2238/2019 г. срещу чешкия гражданин Никола Молчан (чл. 115 НК).От 11.30 часа в Пресклуб България ще се проведе пресконференция на Националната асоциация на бойните спортове в България.От 13.00 часа в Унгарския културен институт ще се проведе Василица.От 13.00 часа след отчетно-изборна конференция на ПП АБВ в централата на партията на ул. „Врабча“ № 23 ще се проведе пресконференция с участието на  председателя на партията Румен Петков и Георги Кючуков – член на ИБ на АБВ.От 13:00 часа на \", ул. \"Христо Стефчов\" № 2, Столична община организира официална церемония „Първа копка“, с която ще се даде началото на строително-монтажните работи на обект „Осигуряване на инфраструктура за създаване на 5 нови социални услуги в общността“.От 14.00 часа в Дома на Европа на ул. „Георги Раковски“ № 124 вицепремиерът Екатерина Захариева ще участва в дискусия, посветена на Хърватското председателство на Съвета на ЕС.От 18:00 часа в галерия „Академия“, ул. „Шипка“-1, ще се проведе изложба на Ивана Енева „Глината – вълнуваща материя“.От 18.30 часа в Литературен клуб „Перото“, НДК вицепрезидентът Илияна Йотова ще бъде гост на представянето на книгата „Втората България“ на журналиста Милена Димитрова.В 17.45 часа пред сградата на Община Белово ще бъде посрещнат президентът Румен Радев. От 18.00 часа на площад „Освобождение“ Румен Радев ще приеме почетния строй на 68-а бригада „Специални сили“. В 18.15 часа президентът ще произнесе слово.От 14.00 часа в зала № 2 на Административния съд, ще се проведе първо заседание по делото за оспорените пълномощия на кмета на Общината.От 07.30 часа пред Съдебната палата във Варна окръжният прокурор на Окръжната прокуратура във Варна Красимир Конов ще даде повече информация по случая с палежа във варненския квартал „Владиславово“, при който загинаха двама души и бяха нанесени значителни материални щети.От 12.00 часа в Стаята на общинския съветник в сградата на Община Варна ще се проведе пресконференция на групата на Възраждане в Общинския съвет на тема: • Управлява ли добре ВиК водните ресурси? На пресконференцията ще присъстват: Костадин Костадинов, Георги Георгиев Веселин Куванджиев - бивш зам. директор на ВиК Девня и ВиК експерт и други ВиК експерти и служители на ВиК.От 19.00 часа във Фестивален и конгресен център – Варна ще бъде представена новата суперпродукция на режисьора акад. Людмил Стайков, дигитална версия по знаменитатата трилогия „Хан Аспарух“. Филмът се показва неслучайно за първи път именно във Варна, след двете закрити прожекции в Дома на киното и БАН в София.От 15.30 часа в къща музей „Алеко Константинов“ ще се състои представяне книгата на Михаил Вешим „Германският пациент“.От 17.00 часа в ХГ „Николай Павлович“ ще се проведе откриване на изложбата „Златните страници на българската илюстрация. Бешков и учениците му“.От 10.30 часа в сградата на Окръжната прокуратура в стая 608 ще бъде даден брифинг по повод досъдебното производство по случая със сексуалното насилие над три малолетни деца.От 17.30 часа в камерната зала на ЛН „Наука 1870 г.“, ще бъдат връчени наградите „Спортист на годината“ и „Треньор на годината“.В 12.30 часа в зала \"Хоризонт\" на Университета по хранителни технологии ще се състои пресконференция на новия ректор проф. Пламен Моллов.От 14.00 в сградата на ОДМВР ще се проведе брифинг.От 09.30 часа в Окръжен съд- Шумен е насрочено заседание по делото „Хитрино\".От 10.00 часа в зала 203 на общината ще бъде даден брифинг относно строителството на завода за преработка на отпадъци.От 13.30 часа, в зала 363 на общината ще се проведе обществено обсъждане на Бюджет 2020 на община Шумен.От 17.30 часа в Регионална библиотека „Стилиян Чилингиров” гостува Николай Илчевски с представяне на сборника си с разкази „Записки от селската кръчма”.", "date": "2020.01.14", "title": "Предстоящи събития в страната за 14 януари"}
{"url": "http://www.cross.bg/klas-kilometur-evro-1622643.html", "text": "/КРОСС/ Тол таксите за масовия тежкотоварен трафик – с тегло между 3,5 т и 12 т, ще са от 3 до 6 ст. на километър за автомагистрали и между 4 и 7 ст. за първи клас пътища в зависимост от емисионния клас на превозното средство. Това предвижда новият проект за изменение и допълнение на Тарифата за таксите, които се събират за ползване на републиканската пътна мрежа, публикуван днес за обществено обсъждане. ", "date": "2020.01.14", "title": "Тол таксите за масовия тежкотоварен трафик ще са между 3 и 7 ст. на километър"}
{"url": "http://www.cross.bg/rodeni-na-yanyari-1622642.html", "text": "/КРОСС/ - композитор, аранжор; - актьор, тв водещ; - джаз-музикант; - футболист, треньор; - бивш директор на НЗОК;, бизнесмен и поет;, депутат в 43-ото НС;, бивш служебен министър на земеделието; ", "date": "2020.01.14", "title": "Родени на 14 януари"}
{"url": "http://www.cross.bg/tryd-monitor-chasa-1622644.html", "text": "/КРОСС/  - ДПС в закон иска Десислава Радева да плаща на НСО; - Главният прокурор Иван Гешев разпореди: Битовите бандити на спецрежим; - Глобиха триста, платили над 10 бона на ръка; - Всеки пети даскал пред пенсия; - Минималната пенсия у нас със 74 лв. над сръбската, но 4 пъти пониска от Словения; - Уволнен за корупция полицаи заподозрян, че взривил дома на бившата си. Има вероятност да е загинал при експлозията; - Данъчни пресичат роенето на фирми за неплащане на ДДС; - Проф. Григор Димитров, член на Надзорния съвет на НЗОК: Близо 200 болници в страната са излишни; - Гебрев не е тровен заради Дунарит; - САЩ стартира производството на българските Ф-16; - Само президент, шеф на НС и премиер с безплатна охрана; - Плащаме тол такса за 1 от всеки 6 километра; - Милен Керемедчиев анализатор: Тръмп печели от кризата с Иран, но бизнесът в Дубай губи; - Проф. д-р инж. Славейко Господинов пред „Труд\": Язовирите ни се управляват все едно сме малко след Средновековието; - Инспектор Николай Иванов от Института по психология на МВР: Убиецът на ученичката е пъвосигнален тип; - Д-р Веселин Герев, психиатър: Взривът във Варна най-вероятно е заради ревностова параноя; - Визите за САЩ ще паднат с обещанието на Тръмп + изрядни семейни българи с добра работа: най-ефективните доброволци за свалянето им; - Пернишки параграф 22; - „Мръсните танци\" на политическия елит в САЩ; - „Американските централи\" и цените на тока; - Спецслужбите решават кой да се охранява, а не \"Дневник\" и \"Капитал\"; - Спецслужбите решават кой да се охранява, а не \"Дневник\" и \"Капитал\"; ", "date": "2020.01.14", "title": "Преглед на печата за 14 януари"}
{"url": "http://www.cross.bg/dimitrov-izdirvane-veselin-1622670.html", "text": "/КРОСС/ 66- годишният Веселин Димитров, за когото се предполага, че е причинил взрива във Варна, е обявен за общодържавно издирване, заявиха преди минути от прокуратурата в града.„Ще се въздаржа от коментар за конкретни причини за взрива. Все още не е ясно кое  се е случило първо – пожарът или взривът. Последвал е пожар или първоначално е имало пожар, в резултат на което е последвал и взривът. Хората са били разбудени от взрива. Няма очевидци, които да потвърдят дали какво се е случвало преди самия взрив”, посочи окръжният прокурор на Варна Красимир Конов.„Рано е да се каже дали става въпрос за умишлени действия. Работим по две версии – нелеп инцидент или умишлени действия”, каза още Конов.„По първоначална информация стана ясно, че мъжът е изнасял багаж от взривения апартамент цяла нощ и беше приета от всички като достоверна. В хода на разследването и разпитите на място на свидетели се оказа, че това не е така. Съседи са чули шум, който са определили като местене на мебели”, добави Конов.„Няма данни за негово психическо състояние, което да буди притеснение. Разпитани са негови близки и роднини. Днес продължаваме с установяване на други хора от неговия кръг. Продължаваме с разпитите днес. Предвиден е и допълнителен олед на местопроизшествието”, допълни окръжният прокурор.„Веселин Димитров е обявен за общодържавно издирване. Жената, с която той живее е разпитана. Няма потвърждение, че в жилището е имало взривни вещества”, обясни Конов.„Двата трупа са намерени в два съседни апартамента. Засега е трудно да се каже къде е огнището на горене. Затова днес ще се продължим с допълнителните огледи”, каза още прокурорът.В рамките на днешния ден се очаква да бъде разпространена снимка на издирвания Веселин Димитров. ", "date": "2020.01.14", "title": "Веселин Димитров е обявен за общодържавно издирване"}
{"url": "http://www.cross.bg/sreda-otpadutzi-okolnata-1622660.html", "text": "/КРОСС/  - Основен мотив е животът и здравето ни. Като народен представител си поставям за цел след вота всеки българин да живее в по-чиста и по-здравословна околна среда. Неадекватната до момента политика в сектор екология даде своите резултати. Свидетели сме на кризата в Перник, на нерегламентиран внос на отпадъци, на замърсен въздух в пъти над нормите. Подобно катастрофално управление трябва да бъде прекратено. Ролята на опозицията е да бъде близо до гражданите. Безспорен факт е, че българите плащат едни от най-високите разходи в Европа за управление на отпадъци, а живеем в замърсена околна среда.- Всеки българин несправедливо плаща няколко пъти за един и същ отпадък поради дефектите на системата. Веднъж плащаме такса смет към съответната община. Втори път - продуктови такси, които са заложени в цената на всяка пластмасова бутилка, кенче, гума и т.н. Ние имаме най-големи разходи за управление на отпадъците спрямо други страни от региона, а насреща получаваме ниска ефективност и щети за околната среда. Плащаме повече от жителите на Белгия, Англия или Нидерландия за почистване на площите за обществено ползване, въпреки че заплатите и осигуровките тук са значително по-ниски, а те съставляват близо 60% от общите разходи за почистване на тези места. Минимални оптимизации биха ни спестили близо 30% от сегашните разходи, или над 138 млн. лв. по данни на Световната банка.- Горенето на гуми и масла е огромен проблем за България. Когато в рециклирането на даден отпадък няма икономическа логика, на помощ идват продуктови такси, които целят да покрият разходите по рециклирането му. Целта е отпадъците да не се изгарят или третират във вреда на околната среда и здравето на хората. Когато си купим нови гуми или масла, в тяхната цена има такса за рециклиране на отпадъците, която всеки гражданин, дори и без да знае, плаща. На хартия организациите изпълняват своите цели и генерират десетки милиони от такси. На практика обаче у нас гуми и масла се изгарят масово. - Да, и това не е просто мое мнение, а реален факт. Известно признание, че рециклирането е \"на хартия\", е предложението на управляващите да се въведе наказателна отговорност за нерегламентирано изгаряне на гуми и масла. Подобна мярка никак не е лоша, но не би била необходима, ако системите за рециклиране функционираха така, както изглеждат в отчетите на организациите по оползотворяването. Рециклирането \"на хартия\" води до сив сектор и мрежи от кухи фирми, които генерират фалшив произход на отпадъци, изпълняват цели на самите организации и усвояват неправомерно паричен ресурс. Властта умишлено прикрива информация за управлението на отпадъци, защото иначе ще лъснат крупни корпоративни интереси. Според статистиката още през 2015 г. изпреварваме Финландия, Великобритания и Люксембург с нашите цветни контейнери за рециклиране на опаковки. Именно тази слабост на българската система се оказва изключително благоприятна среда за криминалния внос на боклук от Европа и трети страни.- Смешна, дори бих казал нелепа е ролята, която управляващите си избраха, а именно - на изненадани. Всички разкрития по темата говорят точно обратното. На 5 януари 2020 г. стана публично известно, че наш разследващ журналист се е свързал с шефа на регионалната оперативна служба за екологични престъпления на карабинерите в Милано. Според него българските власти не са изпращали запитвания за казуса със задържания влак, въпреки разпаления обществен дебат у нас. Има данни, че същите фирми са доставяли през 2015 г. отпадъци за изгаряне в циментови фабрики в България. На фона на тези разкрития изненадата на управляващите изглежда несериозна. Мащабите на доставките на боклук за изгаряне са огромни.- Никой няма интерес от всяване на паника и създаване на апокалиптична картина. Нужно е да сме информирани какво се случва с нашите пари и какво е състоянието на околната среда. Това е здравето ни днес и наследството на нашите деца утре. Когато изгарянето се извършва в съвременни инсталации, при необходимата температура и технологии, то не представлява риск за здравето на хората. Класически пример е Швеция. За да е безопасно обаче, е нужен стриктен контрол, а България е страна със занижен екологичен контрол. Много от ТЕЦ-овете у нас, изгарят отпадъци с комплексно разрешително или като експериментално горене, но технологията им е от 50-те и 60-те години на миналия век. Повечето нямат нужната техника да пречистват токсичните вещества. По мои данни компетентните органи не вземат проби за реалната морфология на изгаряните отпадъци, следователно никой не знае какво се отделя от комините на ТЕЦ-овете. А при изгарянето се отделят множество съединения, буквално присъства цялата Менделеева таблица.- Контролът, или по-скоро липсата му, е проблем, чието решаване не търпи отлагане. Международните скандали с вноса на боклук с неясна морфология оставят съмнение, че властите у нас умишлено разпъват чадър над крупни интереси в енергетиката. Критични за околната среда дейности по управление на отпадъците изобщо не се контролират от властта. Сивият сектор и протекциите над определени енергийни и корпоративни интереси създават благоприятна среда за трансгранични престъпни организации. А при така създалата се ситуация вредите не се ограничават само до околната среда и здравето на населението. Индустрията също губи ценни суровини, а населението плаща високи разходи за управление на отпадъците при ниска ефективност. Това води до здравословни проблеми, разходи за здравната система и нисък жизнен стандарт.- Ще предложим пълна прозрачност и отчетност в управлението на отпадъци у нас. Проверките следва да са не само по документи, а чрез проби на морфологията на отпадъка. Въвеждането на банкови гаранции за всички дейности с отпадъци, включително превоз, внос, износ на отпадъци, също е необходима мярка, за да не говорим за отпадък с неизяснен състав. Ще предложим създаване на публичен регистър за вноса на отпадъци с информация за всички участници по веригата. Не на последно място е нужно оптимизиране на данъчните режими в управлението на отпадъците, което да сведе до минимум сивия сектор, който криминалите използват за логистика при нерегламентиран внос на отпадъци. Намаляване на ставката или освобождаване от плащането на ДДС за домакинствата и изравняване на плащането на ДДС за общините и частния сектор. Нужна е цялостна реформа в сектора, която да е изградена около стимули за населението и разделяне на отпадъците при техния източник. Системата с цветни контейнери за разделно събиране всъщност смесва отпадъците, които после отново се сепарират. Трябва да разделяме отпадъците при техния източник. Депозитните системи са добра европейска практика. Когато човек върне бутилка, получава стотинка. Когато върнем стари гуми за рециклиране - получаваме лев от техния депозит. Никой не би изгорил гума при такава система. Ще видим адекватни резултати чрез икономически стимули на първо място, чак след това санкции и най-сетне наказателна репресия.- Прегледът на законодателната дейност на управляващото мнозинство в сферата на околната среда и водите дава ясен извод, че те законодателстват в корпоративен интерес, а околната среда и здравето на гражданите са на заден план. Всички проблеми в превантивния, текущия и последващия контрол, непрозрачното функциониране на системата у нас, както и упоритите опити на властта да крие информация от обществото, причиниха щети на различните компоненти на околната среда и доведоха до публични скандали. За съжаление истината е, че управляващите не успяха да се справят с нито един проблем в областта на екологията. Те действат пост фактум - след медийни разкрития и скандали. Работата им дотук прави вота на недоверие задължителен, останалите политически сили ще отговарят пред своите избиратели и собствената си съвест дали ще вземат страната на справедливостта, или ще предпочетат уюта на властта. *Източник: ", "date": "2020.01.14", "title": "Явор Божанков: Трябва да се сложи край на катастрофалното управление на ГЕРБ"}
