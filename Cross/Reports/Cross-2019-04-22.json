{"url": "http://www.cross.bg/dragoman-organizatorite-chepun-1602448.html", "text": "/КРОСС/ За успеха на едно състезание се съди от привлечения брой състезатели, постигнатите резултати и наградния фонд. Осмото издание на ежегодното състезание за планинско бягане и колоездене „Байк и рън за Чепън\", е показателно за популярността и доверието към организаторите - магазини „Стената\" и Община Драгоман - регистрирани 519 състезатели в старшите категории и над 80 деца. По отношение на резултатите, най-голям прогрес  има при планинските бегачи.  А наградният фонд надхвърли 8000 лева. Навръх Лазаровден, в надпреварата в района на град Драгоман и околностите му - Чепън планина и Драгоманско блато,  се включиха и участници от Франция, Северна Македония, Румъния, Русия, а от западната ни съседка Сърбия пристигна  цяла група велосипедисти от Цариброд.  Направени бяха и значителни стъпки към минимизиране на екологичния отпечатък. Състезателите с готовност прегърнаха призива на организаторите и минерална вода „Банкя\" вместо половинлитрови пластмасови шишета,  да  ползват собствените си съдове за многократна употреба, в която наливаха минерална вода, предоставена от партньорите. Вкусни и здравословни енергийни барчета за участниците  пък предоставиха от Go4 за презареждане на подкрепителните пунктове и след финала. За 2020 има още по-амбициозни цели.Слънчево време, умерени температури и проходимо трасе създадоха условия за добро представяне на участниците, добро настроение и отсъствие на инциденти.  Голяма част от състезателите споделиха своето задоволство от добрата маркировка и организация, което дава основание да се отчете все по-доброто качество на предварителната подготовка и координация на надпреварата.  По трасето видяхме за пръв път помощ на организаторите и високопроходим модел на MahindraПълната празнична програма на площада пред Община Драгоман също допринесе за доброто настроение. Гостите имаха възможността да се насладят на хубава музика и народни танци в изпълнение на децата към Н.Ч. „Мелдия-2012\" - Драгоман, както и да се запознаят отблизо със зумба танците и уменията на бронзовата ни олимпийска медалистка Ренета Камберова.Традиционно и тази година част от състезателите имаха възможността да се придвижат от София до състезанието и на връщане с редовен влак на БДЖ.Подаръци имаше за всички регистрирани - специално брандирани оригинални кърпи на Buff. Призьорите в отделните пдисциплини си тръгнаха със страхотни награди от магазини „Стената\", екипировка на Julbo, Deuter, Sigg, а за победителите в ХСМ 42 км при мъжете и жените имаше и специално пригодени за нуждите на колоездачите модели на Karcher.  Пълното класиране е на chepan.stenata.com/results.Бягане 21 км - жени1. Стела Димитрова 1:56:062. Любомира Николова 2:06:283. Гергана Петрова 2:08:04Бягане 21 км - мъже1. Александър Василев 1:28:392. Стоян Ботев 1:34:543. Ясен Дудин 1:39:153. Александър Димов 1:39:15Бягане 42 км - жени1. Моника Филипова 3:44:122. Гергана Малчева 4:22:463. Антония Анева 5:14:47Бягане 42 км - мъже1. Любомир Тодоров 3:24:532. Галин Маринов 3:28:273. Стефан Иванов 3:30:21XCM Девойки 21 км1. Йоана Вълканова 1:37:552. Габи Спасова 2:31:45XCM Младежи 21 км1. Алекс Иванов 1:03:262. Велизар Миланов 1:08:423. Валентин Карабаджаков 1:15:40XCM 42 км - жениЕлит 19+1. Ивета Алексиева 2:45:092. Лили Ангелова 2:59:183. Десислава Горчева 3:11:11Мастърс1. Ралица Манчева 4:27:142. Ивайла Иванова 4:40:20XCM 42 км - мъжеЕлит 19+1. Николай Михайлов 1:54:552. Владислав Гюров 2:02:253. Александър Алексиев 2:04:15Мастърс 40+1. Димитър Михайлов 2:07:412. Калин Русев 2:09:58 3. Борис Кашеров 2:12:30Хоби 21 км - жени1. Виктория Данова 1:37:332. Магдалина Янкова 1:38:503. Станимира Пешева 1:54:44Хоби 21 км - мъже 1. Красен Киров 1:11:102. Христо Леков 1:12:263. Христо Тетимов 1:23:08Хоби 42 км - жени 1. Спасия Славова 3:12:262. Камелия Каменова 3:23:333. Христина Каципиду 3:35:42Хоби 42 км - мъже 1. Ангел Йончовски 2:16:242. Георги Николов 2:28:583. Николай Касаков 2:30:43 ", "date": "2019.04.22", "title": "Байк и рън за Чепън 2018: повече участници, по-малко пластмаса"}
{"url": "http://www.cross.bg/polanski-beshe-izklyuchen-1602437.html", "text": "/КРОСС/ Известният режисьор Роман Полански се е обърнал към съда, за да му бъде върнато членството в американската киноакадемия, от която беше изключен преди около една година.Адвокатите на 85-годишния кинодеец са се обърнали към Върховния съд в Лос Анджелис с иск Американската академия за кинематографично изкуство и наука отново да приеме в състава си Полански като пълноправен член.Агенцията припомня, че Полански беше изключен от престижната организация през месец май миналата година, заедно с комика Бил Козби за сексуални престъпления. Това стана само няколко месеца, след като от киноакадемията беше изключен заради сексуални посегателства продуцентът Харви Уайнстийн.Полански пристъпи към обжалване решението на киноакадемията през месец януари, но то беше отхвърлено.В сегашните претенции на режисьора се изтъква, че Полански не е бил уведомен за изключването си по установения ред. А адвокатите му не са могли да присъстват лично на отхвърлянето на обжалването на режисьора от страна киноакадемията.Киноакадемията отговори от своя страна, че \"процедурите за изключването на Полански са били спазени и тя стои твърдо за своето решение\".В новите претенции на адвокатите на Полански се цитират и калифорнийските закони, като според тях изключването му ги е нарушило, пишат от БТА. Местното законодателство задължава управителните тела да не изключват членове на своите организации, без преди това да са ги изслушали.Полански се призна за виновен в сексуално посегателство над 13-годишно момиче през 70-те години на миналия век. Когато разбра, че въпреки споразумението с прокуратурата, ще бъде осъден за по-тежко престъпление - изнасилване, избяга във Франция.Американската киноакадемия изключи Роман Полански заедно с Бил Козби на 3 май, след като прие нов кодекс за поведение в отговор на скандала с продуцента Харви Уайнстийн ", "date": "2019.04.22", "title": "Полански подаде съдебен иск срещу американската киноакадемия "}
{"url": "http://www.cross.bg/pendarovski-gordana-izbiratelna-1602451.html", "text": "/КРОСС/ С минимална разлика кандидатът на управляващите Стево Пендаровски печели първия тур на президентските избори в Северна Македония. Той има 4000 гласа повече от издигнатата от опозицията Гордана Силяновска - Давкова, което прави разлика под процент. Заради ниската избирателна активност от 39%, обаче, ще се проведе втори тур на 5 май.Изборите с най-ниска активност в най-новата македонска история. 775 000 северно македонци излязоха да гласуват от 1,8 милиона регистрирани гласоподаватели.При 99% от преброените бюлетини, по информация на Държавната избирателна комисия на Северна Македония резултатите са следните: Стево Пендаровски печели с 42,85% първия тур, втора е Гордана Силяновска - Давкова с 42, 24%. Трети е Блерим Река с 10% или 80 хиляди гласа.Бюлетините бяха броени до късно снощи. И двете страни побързаха да обявят победа. В крайна сметка Пендаровски беше обявен за победител.Премиерът Зоран Заев призова всички албанци, които изненадващо не гласуваха на първия тур, да го подкрепят на втория тур. А опозицията му напомни, че е дал дума, ако Пендаровски не спечели, да свика предсрочни парламентарни избори.Минути преди полунощ премиерът Зоран Заев обяви изборна победа с разлика от 5000 гласа между Стево Пендаровски, издигнат от управляващата коалиция на социалдемократи и най-голямата албанска партия ДУИ, и Гордана Силяновска-Давкова, издигната от опозиционната ВМРО-ДПМНЕ.Заев се обърна и към албанските избиратели, които гласуваха за независимия албански кандидат Блерим Река: да гласуват на втория тур на 5 май за Пендаровски.Изборна победа обявиха и от ВМРО и лагерът зад Гордана Силяновска-Давкова.Давкова не отстъпва от намерението си да ревизира някои от клаузите в Преспанския договор с Гърция.За да са валидни, изборите на 5 май трябва да постигнат 40% избирателна активност.Според наблюдатели разпределението на гласовете на първия тур ясно показва сериозното разделение в македонското общество по един основен въпрос - договора с Гърция за името, който миналата година беше одобрен при минимална избирателна активност. ", "date": "2019.04.22", "title": "Пендаровски отива на балотаж, печели изборите в Северна Македония с под 1% преднина"}
{"url": "http://www.cross.bg/feiisbyk-informatziya-medii-1602450.html", "text": "/КРОСС/ Решението на правителството на Шри Ланка да блокира всички социални медии в часовете след смъртоносните атентати в неделя е емблематично. То свидетелства колко силно провалът на базираните в САЩ технологични компании да озаптят изопачената информация, екстремизма и подстрекаването към насилие, започва да натежава над твърденията за ползите от социалните медии.Правителството на Шри Ланка блокира Фейсбук, УотсАп и Инстаграм - всички те собственост на Фейсбук - в неделя заради опасения, че \"фалшиви новини, разпространявани чрез социалните медии\", могат да доведат до насилие. Мрежите ще останат блокирани до приключване на разследването на взривовете, убили над 200 души, обявиха властите. Блокирани са и други социални мрежи освен Фейсбук, включително ЮТюб и Вайбър. Именно Фейсбук и УотсАп обаче са доминиращите платформи в страната.Що се отнася до Фейсбук, в частност, решението на Шри Ланка е забележително отстъпление от преди само по-малко от три години, когато тази социална мрежа бе смятана за \"една от най-важните световни институции за отговор при извънредни ситуации\", написа тогава списание \"Уайърд\" (Wired).Огромният глобален обхват на тази социална мрежа, нейната сложна тъкан от социални взаимоотношения, способността й автоматично да включва алгоритъм за \"проверки за сигурност\" и наборът от инструменти, позволяващи бързо разпространение на информация и \"жив\" видеоматериал навремето се разглеждаха като потенциално предимство при глобална реакция при бедствия. Оцелели могат да използват Фейсбук, за да дават индикация, че са в безопасност; правителства могат чрез Фейсбук да излъчват в ефир развой на събития на живо; неправителствени организации и местни хора могат чрез Фейсбук да координират хуманитарни акции.Същите тези отличителни черти, които правят Фейсбук толкова полезен, обаче го правят едновременно и невероятно опасен: изопачената информация се движи толкова бързо, колкото и достоверната информация, ако не и по-бързо.Последните седмици дадоха многобройни примери колко вредно може да се окаже това в период след кризисна ситуация. Нападателят от Крайстчърч, който стреля и уби 50 мюсюлмански богомолци, беше използвал Фейсбук, за да предава на живо своето нападение, реално милитаризирайки платформата. И Фейсбук, и ЮТюб не успяха да предотвратят разпространението на зловещия видеосюжет.А и точно тази седмица една програма на ЮТюб, предназначена уж да не допусне изкривена информация, на практика създаде такава: платформата прикачи информационна подборка за терористичните атаки на 11 септември към живото предаване от горящата (катедрала) Нотр Дам, с което създаде фалшиво впечатление, че пожарът е свързан с тероризъм.В Шри Ланка и преди е имало случаи изопачена информация, разпространявана чрез социалните медии, да доведе до смъртоносно насилническо поведение на тълпи. През март 2018 г. правителството блокира Фейсбук, УотсАп и други интернет платформи при инциденти на насилие от страна на будисти екстремисти срещу мюсюлмани, някои от които бяха предизвикани от език на омразата и фалшиви слухове, разпространени по социалните медии. Тогава правителството на Шри Ланка остро критикува Фейсбук, че не успява стриктно да следи за употреба на език на омразата на местни езици.Рискът от насилие срещу свободния достъп до информацияБорбата на Фейсбук с изопачената информация в такива случаи може да има културни и географски аспекти, каза Вагелис Папалексакис, преподавател по компютърни науки и инженерство в Калифорнийския университет. Американските компании често не разполагат с местни ресурси и експерти по местни езици, за да разбират по-добре как да цензурират изопачената информация в реално време.Блокирането на социалните медии само по себе си не е панацея срещу изопачената информация, предупреди Джоан Донован, директор на изследователски проект по технология и социална промяна в Харвард. \"От минал опит ние знаем, че по време на кризи всеки отива в интернет да търси информация, - каза тя. - Когато има много смъртни случаи и многобройни извънредни ситуации, много важно е хората да са в състояние да комуникират и да се чувстват сигурни. . . Това наистина поставя в много по-лошо положение хората, които имат несигурен достъп до комуникация. Така възниква опасен прецедент.\"До пълна забрана на социалните медии се стига рядко, но правителствата преди са използвали различни начини да блокират някои социални медии и други уебсайтове в интернет. Един начин някое правителство да направи това е, като поиска от интернет доставчиците да блокират IP адресите, свързани с тази платформа. Така правеше по-рано Русия, опитвайки се да блокира приложението за кодирани съобщения Телеграм.Интернет потребителите в Шри Ланка, според съобщенията, успяват да влязат в някои блокирани сайтове, използвайки частни виртуални мрежи, инструменти, които пренасочват трафика през различни сървъри, което показва, че блокирането е било извършено чрез забрани на отделни URL, а не чрез DNS или IP адреси. Според някои предположения това може да означава, че хора, опитващи се да разпространяват недостоверна информация, ще намерят начини да го направят, докато онези, които търсят новини онлайн, ще продължат да получават фалшива продукция.\"Това е сложен въпрос, не мога да разбера защото правителството е постъпило така. Но се казва, че заплахата от насилие на расова основа трябва да бъде поставяна на везните срещу свободния достъп до информация\", казва Джон Озбей, експерт по киберсигурност във фирма \"Крипти\".Според цитираната вече Джоан Донован част от предизвикателството пред правителствата е липсата на поглед върху онова, което се случва в социалните медийни платформи в реално време.\"Правителствата са в трудно положение, защото трябва да прибягват до такива наистина обширни пълномощия, за да постигат някакъв резултат, - каза тя. - Тъй като компаниите зад тези платформи нямат добри умения в контрола над съдържанието и оценката на степените на заплаха, ще се налага да подкрепяме такива сценарии винаги, когато е налице кризисна ситуация.\"Превод с минимални съкращения БТА ", "date": "2019.04.22", "title": "При криза Фейсбук може да е полезен, но и невероятно опасен"}
{"url": "http://www.cross.bg/godina-perioda-bileti-1602418.html", "text": "/КРОСС/  Тази година Великден е много близо до майските празници и едва с 3 дни отпуск може да се направи около 10 дневна почивка. Докъде ще пътуват най-много българите със самолет и дали предпочитаните дестинации са същите като миналогодишните, анализира онлайн туристическа агенция eSky.Тази година дестинацията фаворит, до която са закупени най-много самолетни билети за периода 25.04-06.05, е Лондон с 11.6% от общия брой закупени билети. Вторият най-посещаван град ще бъде Рим (11.2%), а Берлин се нарежда на трето място с 5.4%.За сравнение, миналата година в периода на великденските празници, българите са пътували най-много до Германия - Франкфурт и Меминген, Италия - Рим и Милано и на трето място Великобритания и в частност Лондон.Топ 10 на най-посещаваните градове тази година се допълва от Милано, Виена, Барселона, Париж, Атина, Франкфурт и Мадрид.Полетите между София и Варна за периода заемат около 10% от общия брой закупени самолетниСтатистиката показва също, че 36% от пътуванията със самолет по празниците ще бъдат по двойки, 12% от резервациите са с трима пътници, а други 12% включват повече от трима пътници в една резервация. Средната цена на самолетните билети за периода е била €156, а най-често използваните авиокомпании - нискотарифните и националният превозвач.Ако сте оставили организацията на почивните дни за последния момент, от eSky съобщават, че все още не е късно да направите своите хотелски резервации в България, както и да намерите изгодни оферти за самолетни билети в чужбина. ", "date": "2019.04.22", "title": "Докъде ще летят българите по празниците"}
{"url": "http://www.cross.bg/viktoriya-severin-beshe-1602456.html", "text": "/КРОСС/Обвиненият за убийството на журналистката от Русе Виктория Маринова беше осъден на 30 години затвор при първоначален строг режим. Присъдата на Русенския окръжен съд е за 3 престъпления - умишлено убийство, изнасилване и блудство. Северин Красимиров се призна за виновен и поиска съкратен процес. Убийството предизвика вълна от съпричастност към жертвата и искане за справедливо наказание към извършителя.Северин Красимиров се призна за виновен и по трите обвинения. Така на практика той се спаси от най-тежкото наказание - доживотен затвор без право на замяна. Служебният му защитник дори поиска по-лека присъда - 15 години затвор, с мотива, че Северин е съдействал на разследването, че е с лека умствена изостаналост и чисто съдебно минало. А съдията по делото Юлиян Стаменов заяви, че ако законът му позволяваше, щеше да наложи по-голямо наказание. Близките на Виктория Маринова коментираха, че за тях 30 години затвор е справедливо наказание, но настояха за законодателни промени при извършването на такива тежки престъпления.Северин Красимиров запази мълчание след като чу присъдата. Преди това в последната си дума пред съда заяви, че много съжалява за стореното и иска да върне времето назад. Той се извини на родителите на Виктория и каза, че признава вината си. Свекърът на Виктория Румен Максимов сподели, че дъщеричката ѝ приема болезнено загубата на майка си и всеки ден пуска балони с надпис: \"Мамо, обичам те!\".Настоя за промени в Наказателния кодекс.Убийството на Виктория беше извършено на 6 октомври миналата година. Тялото ѝ беше открито до тенис кортовете в Русе. За четири дни полицията успя да установи извършителя и да го задържи в Германия, където Северин се беше укрил при роднини. Заключението на съдебно-медицинската и психиатрична експертиза установи, че той е с лека умствена изостаналост, но е вменяем и осъзнава какво върши, така че може да носи наказателна отговорност. Разследването продължи близо половин година и установи, че Северин е единственият извършител на престъплението, което е било продиктувано от сексуални подбуди и не е извършено заради професионалната работа на Виктория Маринова, каквито версии се появиха в първите дни на убийството.Присъдата може да бъде обжалвана в 15-дневен срок пред Апелативния съд във Велико Търново. ", "date": "2019.04.22", "title": "Осъдиха на 30 години Северин Красимиров за убийството на Виктория Маринова"}
{"url": "http://www.cross.bg/morbili-zaboleli-slychaya-1602452.html", "text": "/КРОСС/  Със заповед на министъра на здравеопазването е сформиран Национален координационен съвет за контрол на морбили, който ще го подпомага при осъществяване на дейностите по ограничаване разпространението на заболяването. Също така ще изпълнява дейности, свързани с анализирането и контрола на предприетите мерки.Към 22.04.2019 г. в Министерство на здравеопазването са съобщени 463 случая на морбили. Териториално са засегнати единадесет области в страната: София-област - 165 заболели, Благоевград - 136 заболели, София-град - 134 заболели, Пазарджик и Перник - по 6 заболели, Бургас - 5 заболели, Велико Търново и Кюстендил - по 4 заболели, Ловеч, Монтана и Пловдив - по 1 заболял. През последната 16-та седмица на 2019 г. най-много случаи са съобщени от София-град -30 случая, София-област - 16 случая и Благоевград - 12 случая.По възрастови групи случаите са разпределени както следва: 0 г. - 81 сл.; 1-4 г. - 153 сл.; 5-9 г. - 110 сл.; 10-14 г. - 17 сл.; 15-19 г. - 17 сл.; 20-24 г. - 15 сл.; 25-29 г. - 22 сл.; 30-34 г. - 7 сл.; 35-39 г. - 20 сл;, над 40 г. - 21 сл.91 случая са при лица под 13-месечна възраст, при които не е проведена имунизация поради недостигната ваксинална възраст, съгласно Имунизационния календар.Регистрирани са случаи на заболял персонал в лечебни заведения за болнична помощ, поради осъществен контакт с болни от морбили при изпълнение на професионалните си задължения.Министерството на здравеопазването още след първите регистрирани случаи на морбили в страната даде указания до Регионалните здравни инспекции медицинският персонал на лечебните заведения за болнична помощ, обслужващ заболели от морбили, да е с данни за протективен имунитет срещу заболяването. Тези от тях, които са неимунни към вируса на морбили, да се имунизират с трикомпонентна ваксина срещу морбили, паротит и рубеола. Дадени са указания и за стриктно прилагане и спазване на противоепидемичните мерки за недопускане на вътреболнично разпространение на морбили.За засилване на контрола е разпоредено на общопрактикуващите лекари да извършат преглед на пациентските листи за неимунизирани деца и за приоритетно обхващане на всички подлежащи през годината и на необхванати деца.По отношение на имунизационния статус на деца от най-засегнатите райони на страната е разпоредено провеждането на серопревалентно проучване за наличието на защитен имунитет срещу морбили, паротит и рубеола, като резултатите от него ще покажат дали децата са реално имунизирани.Съгласно Имунизационния календар на Република България на децата се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.Министерството призовава всички родителите да проверят имунизационния статус на децата си за морбили и при установяване на пропуск или при съмнение за морбили да се обръщат към общопрактикуващия си лекар. ", "date": "2019.04.22", "title": "Сформиран е Национален координационен съвет за контрол на морбили"}
{"url": "http://www.cross.bg/stoev-galin-frenskoto-1602449.html", "text": "/КРОСС/ По време на официална церемония във френското посолство посланикът Ерик Льобедел удостои режисьора Галин Стоев със степента Кавалер на ордена за изкуство и литература. Орденът е един от знаковите символи - висше френско държавно отличие, учредено през 1957 г. и се присъжда за \"значителни заслуги към обогатяването на френското културно наследство\". Негови носители са писателят Рей бредбъри, актьорът Доналд Съдърланд и много други знаменитости, допринесли за развитието на изкуството и литературата във Франция.Галин Стоев е носител на наградата Икар 2018 за режисурата на спектакъла \"Танцът Делхи\", който народният театър \"Иван Вазов\" представи и на турне във френския град Тулуза, а през 2001 г. спектакълът му \"Аркадия\", поставен отново на първата ни сцена, получи Аскеер за най-добро представление.В момента Галин Стоев е директор на Националния театър в Тулуза, Франция. ", "date": "2019.04.22", "title": "Режисьорът Галин Стоев стана кавалер на френски държавен орден за изкуство и литература"}
{"url": "http://www.cross.bg/raboti-deiinosti-manastir-1602454.html", "text": "/КРОСС/  Започнаха аварийно-възстановителните работи по укрепването на скатовете в 250-метровия участък при 27-ми километър на третокласния път III-107 Кочериново - Рила - Рилски манастир. До 25 април ще се разчиства платното от скалните късове. За да не се затруднява трафикът към Римския манастир в почивните дни за Великден няма да се изпълняват никакви дейности. Предвидените строителни работи ще продължат след празниците и ще са само в делничните дни, от понеделник до 13 ч. в петък. В събота и неделя, както и на официални празници, няма да се извършват строителни дейности.  За безпроблемното преминаване на моторните превозни средства при извършването на аварийно-възстановителните работи е въведена временна организация за движение. Трафикът се пропуска чрез светофарна уредба, а при необходимост ще се спира от сигналисти за времеви интервали не по-големи от един час. Необходимо е шофьорите да карат внимателно и да спазват поставената сигнализация и ограничението на скоростта от 40 км/ч. Предвидените дейности включват обрушване на скатовете и монтаж на високоякостна защитна система. Срокът за приключване на укрепителните работи е до началото на юни т. г.  ", "date": "2019.04.22", "title": "Започна аварийното укрепване на пътя за Рилския манастир"}
{"url": "http://www.cross.bg/zhablyanov-bulgariya-samo-1602453.html", "text": "/КРОСС/  „БСП е консолидирана и амбицирана за победа\". Това заяви кандидатът за евродепутат от листата на БСП за България Тодор Стоилов в Пловдив. Той призова вотът за ЕП да се превърне в наказателен срещу управляващите. По думите му в резултат на дясната политическа доминация в европейските институции Европа вече не е онова сигурно място за живот и реализация. Това според него е причината да се популяризират националистическите формации. \"Отстояването на държавните интереси минава през принадлежността на голямо политическо семейство\", категоричен бе той. Като мениджър, който от осем години се занимава с износна търговия за страни в ЕС и трети държави, той е убеден, че създаването на авторитетни контакти е изключително важно. Кандидатът на евродепутат Валери Жаблянов беше категоричен, че с патриотизъм на декларативно ниво може да се очаква само повече от същото. „България трябва да се стреми да бъде равна на другите страни в ЕС\", каза докторът по политология Валери Жаблянов. Той подчерта, че чрез своите представители в ЕП БСП ще се стреми към политика, която да даде възможност за получаване на максималното от евроинтеграцията. Валери Жаблянов смята, че БСП още по-категорично трябва да противостои на антируската пропаганда и опитите за противопоставяне на ЕС и Руската федерация. „Не бива да се ограничаваме само до настояването за отмяна на санкциите. Въпросът не е само до отмяната на санкциите. Въпросът е да се изградят трайни връзки на доверие между Русия и държавите-членки на ЕС\", подчерта Жаблянов. По думите му това е ролята на българските социалисти. Според него България в Евросъюза трябва да се бори за добри на специални отношения с Руската федерация.Валери Жаблянов: Политическа задача номер едно е отхвърлянето на мониторинга върху БългарияВ Садово Жаблянов и Стоилов се срещнаха с общински съветници и кметове на населени места от общината. Те споделиха своите и на жителите притеснения относно финансирането на малките населени места от фондовете на ЕС и неглижирнето от страна на държавата на проведения местен референдум против добива на инертни материали. „За да сме равноправни в ЕС, за нас политическа цел номер едно трябва да бъде отхвърляне на моноторинга върху България. Само тогава страната ни ще бъде пълноправен и равноправен член на съюза\", заяви Жаблянов. По думите му въпреки че президентът на ПЕС Сергей Станишев е постигнал огромен успех с приемането на доклада за влизането на България и Румъния в Шенгенското пространство с пълни граници, все още ни дърпат извън Шенген. \"Солидарността в Европа е от особено значение за България\", счита той.Tодор Стоилов заяви, че България е износител на най-ценното - човешкия капитал. \"Колкото и далечни да ви се струват изборите за ЕП, ще ви дам само един пример- пакта \"Макрон\". От него зависят 190 000 български семейства, оцеляването на бизнеса с превози, а оттам и възможността тези семейства да останат тук, а не да търсят препитание в други страни\", заяви той.  Според него гласуването на тези избори ще ни даде възможност да отстояваме интересите на всеки един човек, за да се върнем към основата на ЕС - солидарност и равенство. ", "date": "2019.04.22", "title": "Тодор Стоилов: БСП е консолидирана и амбицирана за победа"}
{"url": "http://www.cross.bg/direktziya-alkohol-shofiral-1602445.html", "text": "/КРОСС/ Полицай, седнал пиян зад волана, предизвика катастрофа на пътя Пловдив-Карлово, съобщиха от Областната дирекция на МВР.Сигналът за произшествието, което е станало край село Труд, е получен към 20.45 часа в петък. На място служители от районното управление установили, че лек автомобил \"Фолксваген\", управляван от полицейския служител от Второ РПУ в Пловдив, е блъснал \"Шкода\", шофирана от 59-годишна жена. От удара няма сериозно пострадали.При извършения тест с дрегер било установено, че полицаят е шофирал след употреба на алкохол. Случаят е поет от следствените органи, със заповед на директора на Областната дирекция на полицията е започнала и служебна проверка срещу служителя на реда.От МВР обаче не съобщават с колко промила алкохол е шофирал пияният полицай. ", "date": "2019.04.22", "title": "Пиян полицай предизвика катастрофа на пътя Пловдив-Карлово"}
{"url": "http://www.cross.bg/kmet-stoyanova-katya-1602442.html", "text": "/КРОСС/ Общинският съвет на Созопол избра нов кмет на морската община на извънредно заседание. Това е Катя Стоянова, заместник на Панайот Рейзи, който беше отстранен от длъжността с обвинение, че е присвоил 2 млн. лева общински средства, съобщи bTV. Опозицията не беше съгласна с предложението на ГЕРБ в стола на Панайот Рейзи да седне неговият заместник Катя Стоянова. С 5 гласа \"въздържал се\" и 12 \"за\" дългогодишният заместник-кмет на Созопол стана кмет, до изборите на есен.Опозицията бойкотира предложението с мотива, че от 20 години Катя Стоянова е в най-близкото обкръжение на кмета Рейзи.\"Катя Стоянова 12 години е заместник-кмет на Община Созопол, общината, която не ние, Министерството на финансите твърди, че е една от общините с най-лоши финансови показатели\", посочи Тихомир Янакиев - общински съветник от БСП.Съветниците от ППЗС \"Александър Стамболийски\" също не бяха съгласни с кандидатурата на Катя Стоянова.\"Ако примерно утрешния ден повдигнат и на нея обвинение? Пак трябва да издигаме друг кмет\", отбеляза Румен Димитров.Според Тодор Чакъров - общински съветник от ГЕРБ, доводите на опозицията са били абсолютно несъстоятелни. \"Може би се изживяват в ролята на прокуратура, че трябва да бъде повдигнато обвинение на цялата община\", каза той.Самата Катя Стоянова заяви, че е избрана за да работи и всички необходими документи са предадени на следствието.До избор на нов кмет се стигна, след като Панайот Рейзи и главната счетоводителка на общината бяха обвинени в източване на 2 милиона лева от общинския бюджет.Населението на община Созопол е около 13 000 души. А бюджетът за година - 26 милиона лева. Първата задача на новия кмет ще бъде да подготви общината за летния сезон. ", "date": "2019.04.22", "title": "В Созопол си избраха нов кмет до изборите"}
{"url": "http://www.cross.bg/sreshtne-grad-grazhdani-1602446.html", "text": "/КРОСС/ На 23.04.2019г. (вторник) кандидатите за евродепутати от \"БСП за България\" ще посетят областите Кюстендил, Смолян, Велико Търново, Ловеч, София област и Ямбол. ЯмболВ 11:00 ч. в град Елхово, водачът на листата на левицата Елена Йончева ще се срещне с граждани в клуба на БСП. В 13.15 ч. в пенсионерския клуб в гр. Стралджа, тя ще се срещне с обществеността. В 15:00 ч. в центъра на град Ямбол, Елена Йончева и група общински съветници ще проведат открита приемна. В 16.15 ч. в град Ямбол, в Камерна зала на хотел \"Кабиле\", тя ще проведе дискусия с граждани на тема: \"Проблемните европейски проекти в град Ямбол\" В 18:00 ч. в Научно-техническия съюз в град Ямбол, Йончева ще се срещне с жители от Ямбол, Тунджа и Болярово.КюстендилВ 10:30 ч. пред сградата на общинската администрация в гр. Бобошево,  кандидатът за евродепутат Иван Кръстев ще се срещне с жители на града и ще посети реновираната спортна база. В 13:00 ч. в залата на общ. Сапарева баня той ще разговаря с граждани и  хотелиери за развитието на балнео и СПА туризма. В 15:30 ч. в гр. Дупница, Иван Кръстев ще проведе среща с граждани в кафе-клуб.В 13:00 ч. в центъра на с Шишковци, общ. Кюстендил Петър Витанов ще се срещне с жителите на населеното място и ще посети къща-музей на Владимир Димитров - Майстора. В 14:00 ч. Петър Витанов ще се посети птицеферма и шивашки цех в с. Шишковци. В 15:30ч. в кафе \"Флора\" в гр. Кюстендил Петър Витанов ще се срещне с жители на града.В 17:00 ч. в центъра на гр. Кочериново, той ще се срещне с обществеността.В 18:00 ч. в центъра на гр. Рила,  кандидатите за евродепутати Петър Витанов и Иван Кръстев ще се срещнат с жителите на града. СмолянВ 10:00 ч., читалището на с. Селча, общ. Девин, кандидатът за евродепутат Тодор Стоилов ще разговаря с жителите на населеното място. В 13:00 ч. той ще се срещне с обществеността в с. Михалково, общ. Девин.В 15:00 ч. в центъра на с. Лясково, общ. Девин, Тодор Стоилов ще разговаря с жителите на селото по актуални проблеми. В 17:30 ч. в гр. Девин, в залата на хотел \"Орфей\", Тодор Стоилов ще се срещне с граждани. В 15:00 ч. в заведение в центъра на с. Павелско, общ. Чепеларе, Валери Жаблянов ще разговаря с жители на селото. В 18:00 ч. в гр. Смолян, в Планетариума, той ще се срещне с жители на областния град.В 17:30 ч, в читалището на гр. Златоград, Момчил Неков ще се срещне с обществеността.Велико ТърновоВ 10:30 ч, зала Лекционна на читалището, в гр. Павликени, проф. Мариела Модева и проф. Румен Гечев  ще се срещнат с граждани, които имат проблеми с концесии за добив в кариери от селата Димча и Върбовка.В 14:00 ч. в град Стражица, проф. Мариела Модева ще обсъди с обществеността проблемите с образованието и културата у нас.В 15:00 ч. в Захарните заводи, в град Горна Оряховица, проф. Румен Гечев ще се срещне с ръководството на предприятието и работещите в него.  В 15:30 ч., Хотел \"Раковец\", в гр. Горна Оряховица, професор Румен Гечев ще се срещне с ръководството на хотела. В 18:00 ч. в малката зала на читалище \"Напредък\" в града, проф. Румен Гечев ще се срещне с граждани.В 16:30 ч. в читалище \"Надежда\" във Велико Търново, проф. Мариела Модева ще се срещне с настоятелството на народното читалище. В 18: ч. в залата на БТА в гр. Велико Търново, проф. Мариела Модева ще вземе участие в дискусионен клуб на тема: \"Бъдещето на България и Европа\" - въпроси за образование и култура. ЛовечВ 11:00 ч. в Младежкия център, в град Летница, Деница Златева ще се срещне с граждани. В 12:30 ч. в къщата за гости в село Карпачево, община Летница, тя ще се срещне с представители на туристическия бранш. В 14:30. в клуба на БСП в село Александрово, община Ловеч, Деница Златева ще се срещне с обществеността. В 17:30, в зала 109 на дом \"Преслав\", в гр. Ловеч, Деница Златева и доктор Десислав Тасков ще се срещнат с жители на населено място и представители на бизнеса.В 17:30ч. в зала на библиотеката в читалището в град Луковит, Велизар Енчев ще се срещне с обществеността.СофияВ 13:00 ч, в читалище \"Събуждане\", село Врачеш, община Ботевград, Цветелина Пенкова и Димитър Данчев ще проведат кръгла маса на тема: България и Европа.  В 15.30 ч, в центъра на село \"Лопян\", община Етрополе, те ще се срещнат с жители. В 17:00 ч. в клуба на БСП в град Етрополе, Пенкова и Данчев ще проведат дискусия с младежи на тема: \"Европа на младите\"В 19:00 ч. в град Правец, в Сити Юнивърсити, кандидатите за евродепутати Цветелина Пенкова и Димитър Данчев ще се срещнат с граждани.  ", "date": "2019.04.22", "title": "Kандидатите за евродепутати от \"БСП за България\" ще посетят областите Кюстендил, Смолян, Велико Търново, Ловеч, София област и Ямбол"}
{"url": "http://www.cross.bg/posoka-sofiya-dvizhenieto-1602447.html", "text": "/КРОСС/ Във връзка с очаквания интензивен трафик преди и след поредицата почивни дни е изготвен план и създадена организация за осигуряване безопасността на движението по основните пътни артерии на територията на ОДМВР- София, извършване на строг контрол над водачите на МПС, неспазващи ЗДвП и неизпълняващи разпорежданията на контролните органи, както и недопускане на движение на МПС в лентата за аварийно спиране на автомагистралите.  По информация на Агенция „Пътна инфраструктура\" състоянието на автомагистралите „Тракия\" и „Хемус\", считано към 22.04.2019г. е, както следва:АМ „Тракия\":До 31.07.2019 г. движението от км 11+530 до км 16+560 се осъществява двупосочно в платното посока София поради ремонтно - възстановителни дейности на виадукти при км 13+140 и км 15+940. През празничните и почивни дни се въвежда реверсивно движение както следва:- В деня преди празничния или почивен ден се обособяват две ленти в посока Бургас и една в посока София.- За последния почивен или празничен ден се обособяват две ленти в посока София и една в посока Бургас. До 30.06.2019 г. движението от км 18+530 до км 23+330 се осъществява двупосочно в платното посока София поради ремонтно - възстановителни дейности на виадукт при км 20+840. През празничните и почивни дни се въвежда реверсивно движение както следва:- В деня преди празничния или почивен ден се обособяват две ленти в посока Бургас и една в посока София.- За последния почивен или празничен ден се обособяват две ленти в посока София и една в посока Бургас.ОДМВР-София препоръчва в пиковите часове при възможност  да се използва обходен маршрут - пътен  възел „Нови хан\" -  главен  път  I-8  -  пътен  възел „Вакарел\" и обратно. До 31.05.2019 г. движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък.  До 31.05.2019 г. движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч.АМ „Хемус\":Движението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270. През празничните и почивни дни се въвежда реверсивно движение както следва:- В деня преди празничния или почивен ден се обособяват две ленти в посока Варна и една в посока София;- За последния почивен или празничен ден се обособяват две ленти в посока София и една в посока Варна. При благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности до 15.12.2019 г.  До 31.05.2019 г. движението на МПС над 12 тона е ограничено в участъка от км 30+260 до км 35+450 /от п.в. „Витинска река\" до служебна пътна връзка/ само в посока София поради ремонтно-възстановителни дейности по виадукт при км 33+600 и тунел „Витиня\". Движението се осъществява по обходен маршрут през път I-1 Ботевград - София. Автомобилите до 12 тона в двете посоки и трафикът на товарните превозни средства над 12 тона в посока Варна от км 31+996 до км 33+780 се осъществява двупосочно в платното  в посока Варна, като са обособени по една лента в посока София и в посока Варна поради ремонтно-възстановителни дейности на виaдукт при км 33+600 и тунел „Витиня\" /лявата тръба в посока София/ до 28.05.2019 г.;  Движението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и при км 37+920 до 28.05.2019 г.;  До 31.05.2019 г. движението от км 48+800 до км 53+690 се осъществява двупосочно в платното за София поради ремонтни дейности по виадукт при км 51+360.  На 22.04.2019 г. от 9 до 19 часа движението в тунел „Топли дол\" се осъществява двупосочно в тръбата посока Варна поради ремонт по осветителната система, измиване на стените, настилката и бализите. Шофьорите да се движат с повишено внимание и съобразена скорост.В тази връзка, на територията, обслужвана от областната дирекция, ще бъдат разположени максимален брой полицейски екипи, които да подпомагат движението и да следят за недопускане на автомобилни колони в участъците с въведена временна организация на движението. Обръщаме внимание на водачите, че санкцията за движение в аварийната лента при първо нарушение е в размер на 1000 лева и 3 месеца лишаване от правоуправление спрямо водача.  Санкцията за нарушаване на забраната за движение на МПС над 12 тона е в размер на 300 лева и 1 месец лишаване от правоуправление спрямо водача и спиране на МПС от движение за 1 месец спрямо собственика.Служителите, работещи по контрол на пътното движение, ще бъдат ангажирани приоритетно към подпомагане и регулиране на движението, контрол на водачите с рисково поведение /неправилно изпреварване, неправилни маневри, отнемане на предимство/, както и на водачите с опасно и демонстративно управление без необходимата дистанция, които извършват рискови маневри, изпреварване или преминаване от една лента в друга, създавайки непосредствена опасност за останалите участници в движението. Засилен ще е контролът и по отношение спазването на скоростните режими, управлението на МПС след употреба на алкохол и  от неправоспособни водачи.  ОДМВР- София информира, че ще бъде прилагана нулева толерантност към всички нарушители. Водачите, които с рисковото си поведение на пътя застрашават своята безопасност и тази на останалите участници в движението, ще бъдат санкционирани с цялата строгост на закона! ", "date": "2019.04.22", "title": "„Пътна полиция“ в готовност  за контрол на трафика по Великденските празници "}
{"url": "http://www.cross.bg/arteks-zahov-kapital-1602444.html", "text": "/КРОСС/ Теодор Захов - съдружник на Иво Прокопиев и съиздател на вестник \"Капитал\", е дал 1,2 млн. долара заем на строителна компания \"Артекс\", съобщава . Сделката станала преди година. На 3 април 2018 г. Захов и собствениците на \"Артекс\" - архитектите Пламен и Весела Мирянови, сключват договор. Според него двете компании на съиздателя на \"Капитал\" - \"Иновент холдинг\" и \"Иновент финанс\", отпускат всяка по 600 000 щатски долара на \"Артекс Инженеринг\". Срокът за погасяването на дълга е една година, при лихва от 6%. Захов може да поиска сумата да му бъде върната в срок до 3 работни дни \"при настъпване на необичайни събития\".Преди това - през декември 2017 г., в своя притурка седмичникът \"Капитал\" представя с платена публикация най-амбициозния проект на \"Артекс\" - небостъргача \"Златен век\" в софийския квартал \"Лозенец\", чието строителство беше спряно сега, в разгара на Апартаментгейт.\"Небесата и планинските върхове са подобаващото място на боговете, светилища и храмове се издигат на най-високия хълм, дворците на владетелите се виждат отвсякъде, а паметниците на героите имат пиедестал, за да се открои още веднъж разликата между обикновеното и това, което не може да се надмине. Сякаш смирението пред висшите сили, които биха могли да се разгневят на човешката дързост и да я накажат, прави жилищата по-скромни, по-ниски, по-незабележими. Но не и днес\", пише в публикацията.Не е ясно защо точно от Захов е взела заем компания, която е на пазара на недвижими имоти от 1993 г. при това с неизгодни условия. Още повече, че \"Артекс\" финансират проекта с банков кредит от 16 млн. лв., а приходите от продажби за 2016 и 2017 г. само от \"Златен век\" са 5,5 млн. лв. Не е ясно и дали \"Артекс\" е върнал заема или срокът на заема е предоговорен, пише още в статията.В. \"24 часа\" е потърсил Теодор Захов за коментар, но той не е отговорил на мобилния си телефон. ", "date": "2019.04.22", "title": "Съдружник на Прокопиев дал 1,2 млн. долара заем на \"Артекс\""}
{"url": "http://www.cross.bg/premahvat-starite-reshenie-1602438.html", "text": "/КРОСС/ Столичният кмет Йорданка Фандъкова е възложила да се премахват старите ограничители на ул. „Граф Игнатиев\". Това обяви самата тя пред журналисти. Фандъкова коментира и, че е поискала и вече има решение да бъдат премахнати ограничителите, които са в момента там.„Ограничителите ще бъдат заменени с познатите за всички чугунени колчета\", заяви кметът на София.Тя подчерта, че е било взето такова решение от експертния съвет и вече е подготвен проектът за смяната.Утре на Комисията за безопасност на движението ще бъде разгледан проектът и ако бъде одобрен и съгласуван с \"Пътна полиция\", това означава, че ще може да започне неговата реализация. Възложила съм да се премахват старите ограничители и да се създаде организация това да се случи. Надявам се, че по този начин ще изпълним най-важната ни задача - опазването живота и здравето на хората\", каза още тя.Източник: Агенция Фокус  ", "date": "2019.04.22", "title": "Заменят ограничителите на „Графа“ с чугунени колчета "}
{"url": "http://www.cross.bg/mvnr-proyavi-izyavlenieto-1602443.html", "text": "/КРОСС/ Министерството на външните работи изразява своето силно възмущение по повод провелата се на 21 април т.г. в София среща на представители на крайнодесни организации от страната и чужбина. Като груба провокация и посегателство срещу морала на българското общество и историята на българската държава се разглеждат разлепените некролози и афиши на Адолф Хитлер в различни градове у нас, както и вандалското оскверняване с нацистка символика на паметници и публични сгради. Това се казва в съобщение на пресцентъра на Министерството на външните работи във връзка със срещата същия ден в София на националисти от България и други страни, организирана от Български Национален съюз под наслов: \"Заедно за Европа на Отечествата\" (на снимката).За пореден път, по най-категоричен и остър начин, осъждаме всички подобни действия, активно прокламиращи ксенофобски, антисемитски и расистки послания. Такива цинични прояви нямат място в нашата страна и не отразяват ценностната система на нашия народ, който винаги се е противопоставял на фанатизма и екстремизма във всяка една тяхна форма, се казва в изявлението на МВнР.Изповядването на ненавистническа идеология, заедно с нейните проявления, следва да бъде акт преследван с абсолютната строгост на закона. Това е съвместен ангажимент на цялото българско правителство и компетентни институции, в който МВнР е влагало, влага и ще продължи да влага максимални усилия, за да се противопостави на всички възможни форми на антисемитизъм, ксенофобия, расизъм и език на омразата, както в страната, но така също и чрез активно сътрудничество в рамките на процесите на европейската и световна сцена, се отбелязва още в съобщението.В навечерието на един от най-светлите християнски празници призоваваме да бъдат защитавани основните европейски ценности като зачитането на човешкото достойнство, свободата на личността и правата на човека. Красотата на българския народ произтича от неговото многообразие - културно, религиозно и етническо, което той е съхранил във вековете на своето съществуване и не следва да бъде позволявано на нищо и никой да го петни и руши. Всички действия и демонстрации, насаждащи омраза и нетолерантност, са несъвместими с нашето разбиране за цивилизованост и демократичност на едно общество, изтъква МВнР.Българското правителство ще продължава да създава необходимите предпоставки за среда, освободена от всички прояви на дискриминация, включително чрез съвместната си работа с международните организации, като ЕС, ОССЕ, Съвета на Европа и ООН за предприемане на общи постъпки за противодействие на тези негативни явления и с цел насърчаването на взаимно уважение, разбирателство и толерантност, подчертава в изявлението си Външно министерство.МВнР изразява силната си подкрепа за работата на компетентните правоохранителни органи и се надява отговорните за разпространяването и демонстрирането на човеконенавистническа идеология да бъдат навременно установени и да понесат цялата строгост на наказанията произтичащи от българското законодателство, се казва в заключение на изявлението. ", "date": "2019.04.22", "title": "МВнР: Вандалските прояви с нацистка символика нямат място в нашата страна"}
{"url": "http://www.cross.bg/bilo-kycheto-kurdzhali-1602439.html", "text": "/КРОСС/ 3-годишно дете било нахапано от домашно куче в петък около 17,30 часа в село Македонци, съобщиха от полицията в Кърджали. По първоначални данни животното било вързано в двора на къщата на 40-годишна местна жителка, но успяло да се отскубне, нападнало детето и го нахапало по лицето.Пострадалото момченце било транспортирано в Центъра за спешна помощ в Кърджали, а след това в пловдивска болница. Дежурна оперативна група от РУ-Кърджали е извършила оглед на мястото на произшествието. Уведомен е дежурен прокурор в Районна прокуратура, който разпоредил кучето да бъде настанено в приют. Образувано е досъдебно производство за неупражнен надзор върху домашно животно, в резултат на което то е причинило средна или тежка телесна повреда на човек.14 дни кучето ще бъде под наблюдение в приюта \"Дай лапа\" в Кърджали, съобщи 24rodopi.com.\"Животното ще бъде под наблюдение в този период. Ще се следи за прояви на инфекциозно заболяване. След това най-вероятно ще бъде кастрирано и ще бъде предоставено на нов собственик\", посочиха от приюта за кучета. ", "date": "2019.04.22", "title": "Кастрират кучето, което нахапа лицето на 3-годишно дете"}
{"url": "http://www.cross.bg/ikonomika-chengelova-syanka-1602440.html", "text": "/КРОСС/ Общо 65,2 процента от участвалите у нас в изследване за сенчестата икономика считат, че икономиката в сянка е най-бързият начин да се изкарат повече пари. А само 36 процента от анкетираните споделят, че икономиката в сянка е тежко морално престъпление, показват резултатите от изследване, направено по научноизследователския проект \"Икономиката в сянка - осъзнавано и добре замаскирано нарушаване на законодателството и социалните норми\". То беше представено днес от проф. Емилия Ченгелова и от учени от Института за изследване на обществата и знанието БАН.В националното представително изследване за сенчестата икономика са участвали 1000 анкетирани над 15-годишна възраст. Икономиката в сянка се нарича още сива, неформална или скрита икономика. \"При икономиката в сянка се извършват принципно разрешени от закона икономически дейности, но тя не трябва да се бърка с черната икономика, при която има дейности, преследвани от закона. При сенчестата икономика се допускат нарушения на фискалното, на финансовото и най-вече на трудовото и на социално-осигурителното законодателство, обясни проф. Ченгелова.Тя информира, че 56,9 на сто от анкетираните заявяват, че за нищо на света не биха погазили закон, дори и да виждат, че от това ще имат материална полза. 65 на сто от участвалите в изследването са убедени, че всички закони трябва да се спазват. Само 31,9 процента са убедени обаче, че повечето закони са добре написани и са напълно приложими за реалния живот. Като цяло може да се обобщи, че българинът става все по-критичен към качеството на законодателството, коментира проф. Ченгелова.Тя подчерта, че изследването е установило, че колкото по-висока е образователната степен на българите, толкова в по-голяма степен те се склонни да спазват законодателството. Хората с по-ниско образование много повече са критично настроени и си позволяват да не спазват законодателството. Младите хора - особено тези до 25 години, са най-критично настроени към законодателството и в най-малка степен са склонни да го спазват, обясни проф. Емилия Ченгелова. И обобщи, че 81 процента от българите са фиксирани към преследване на материалното и на лични материални изгоди, и не се интересуват от идеални и висши цели.Най-често разпространената сива практика у нас е когато работещите имат трудов договор, но се съгласяват да бъдат наети на по-ниска заплата и да бъдат осигурявани на по-ниска сума, но в замяна получават \"на ръка допълнително необлагаеми пари\", заяви проф. Емилия Ченгелова. Тя отбеляза, че има тенденция работата, изцяло без договори да намалява, но при 30-40 процента от работодателите е разпространена практиката да дават пари на ръка на своите работници, извън трудовите им договори. ", "date": "2019.04.22", "title": "2/3 от българите убедени, че в сивата икономика се печели най-бързо"}
{"url": "http://www.cross.bg/suobshti-sgrada-manila-1602441.html", "text": "/КРОСС/ Петима души загинаха при срутването на поне две сгради в резултат на силното земетресение в северната част на Филипините. Трусът е бил с магнитуд 6,3 разтърси, съобщи Геоложкият институт на САЩ, цитиран от Ройтерс. Три тела били извадени изпод отломките на сграда в малкия град Порак, на стотина километра северозападно от столицата Манила. Дете и баба му загинали при срутване на сграда в град Лубао, съобщи губернаторката на провинция Пампанга, Лилия Пинеда. Тя добави, че трусът е предизвикал прекъсване на електроснабдяването, което затруднява работата на спасителите тази вечер. Най-малко 20 души са били ранени при падането на 4-етажна сграда със супермаркет на партера в Порак, в тежко засегнатата провинция Пампанга, северно от столицата Манила. Неуточнен брой хора са блокирани под отломките, каза Пинеда, цитирана от ДПА.Тя допълни, че \"на място са изпратени спасители, а хората казват, че чуват писъци от развалините\".Земетресението с магнитуд 6,3 разтърси следобед филипинския остров Лусон - най-големия и най-населения в страната, съобщи Геоложкият институт на САЩ. Трусът разлюля сгради в центъра на Манила. ", "date": "2019.04.22", "title": "Петима загинали при силно земетресение във Филипините "}
{"url": "http://www.cross.bg/ministur-protest-porozhanov-1602431.html", "text": "/КРОСС/ Около 150 зеленчуко и биопроизводители протестират пред Министерство на земеделието с искане за оставката на земеделския министър Румен Порожанов.На протеста са представители на 13 браншови организации. Те обвиняват Министерството в ощетяване на родното производство и свръхрегулация, която съсипва бизнеса им.Хората искат още да се осигури изкупуване на продукцията им на адекватни цени, както и да се създаде зеленчукова борса, на която да продават произведеното от тях и да се гарантира продажбата на български плодове и зеленчуци и биопродукти в супермаркетите, както е регламентирано в редица европейски държави.На протеста е и евродепутатът от левицата Момчил Неков, който подкрепя исканията, но заяви, че е нужна промяна в политиката на държавата към сектора, защото \"проблемите няма да се решат със смяна на един  министър с друг\".След протеста пред Министерството на земеделието, където движението е спряно, протестиращите ще се отправят на шествие към Министерски съвет.Биопроизводители излизат днес за втори път на протест с искане за оставка на земеделския министър Румен Порожанов.Протестираме, за да защитим българското биопроизводство, чиновническа некомпетентност и произвол, казват биопроизводителите.\"МЗ обяви не просто война, а геноцид на българското биоземеделие. Това трябва да спре. Искаме прозрачност, искаме Консултативен съвет, искаме всички заинтересовани страни да участват във взимането на решения, искаме също така отговорните за тази ситуация да поемат своята отговорност като подадат оставка\".След първия протест на биофермерите на 9 април министър Порожанов беше категоричен, че оставка няма да има и аргументира строгите мерки с констатация от Брюксел, че българските фермери не спазвали правилата за биопроизводство. Час след началото на днешния протест в министерството се свиква Консултативен съвет за сектор плодове и зеленчуци ", "date": "2019.04.22", "title": "Втори протест на биопроизводителите с искане за оставката на Порожанов "}
{"url": "http://www.cross.bg/poylsen-holsh-anders-1602432.html", "text": "/КРОСС/Сред стотиците жертвите на атентатите в Шри Ланка са три от общо четирите деца на най-богатия човек в Дания - милиардера Андерс Холш Поулсен, съобщиха световните агенциите. Не се знаят повече подробности, но е известно, че Поулсен е пътешествал със семейството си на острова. Семейството е било в Шри Ланка за великденските празници.\"За съжаление можем да потвърдим слуховете\", заявява официалният говорител на една от фирмите на милиардера. \"Ние ви молим да уважавате неприкосновеността на личния живот на семейството и затова нямаме допълнителни коментари\", завършва прессъобщението.Кой е Андерс Холш Поулсен?Роденият през 1972 година датски бизнесмен е син на Троелс Холш Поулсен основателят на Bestseller, фирма за дрехи с над 15 000 служители. Сред нейните най-известни брандове са Jack & Jones, Only and Vero Moda. Наследявайки бизнеса на баща си Андерс го развива и започва да прави инвестиции в недвижими имоти.Днес той е най-големият акционер във веригата за дрехи Asos и е най-големият частен собственик на имоти във Великобритания, пише в. \"Таймс\". Датчанинът притежава и редица сгради с историческа значимост, като замъкът Алдоури, намиращ се на брега на езерото Лох Нес в Шотландия. Любопитен факт е, че над 1% от територията на Шотландия е собственост на милиардера, пише \"Форбс\".Датчанинът е основател и на компанията Wildland, която изкупува земя, за да я превърне в природни паркове.Богатството на Андерс Холш Поулсен се оценява на 6,7 милиарда долара, като от 2015 до сега то се е увеличило с повече от 1 милиард. Според класацията на \"Форбс\" от 2018 година Поулсен е най-богатият датски гражданин. ", "date": "2019.04.22", "title": "Най-богатият човек в Дания загуби три от децата си при атентатите в Шри Ланка"}
{"url": "http://www.cross.bg/banov-alo-iioncheva-1602428.html", "text": "/КРОСС/ Депутатът и водач на листата на БСП за евроизборите Елена Йончева показа оригиналния запис по аферата „Ало, Банов съм\". Тя показа и мобилния телефон, с който е бил направен записът на 21 март 2016 г. от служител на Министерството на културата.На 12 април Специализираният съд обяви, че няма основания за образуване на дело по сигнала на БСП. Днес обаче социалистите показаха документи от Министерството на регионалното развитие. От тях става ясно, че е имало забавяне на строителството на обектите, за които министърът на културата Банов е опростил 700 хиляди лева за ремонта на Ларгото.„На ход е Специализираната прокуратура дали ще пожелаят да разследват „Ало, Банов съм\" или съдбата на „Ало, Банов съм\" ще следва съдбата на „Ало, Ваньо\", каза Йончева.Въпросните документи и записът днес ще бъдат внесени отново в Специализираната апелативна прокуратура.Елена Йончева коментира, че служителят, направил записа, се страхува да свидетелства. Въпросният запис е предоставен на БСП чрез Европейска директива за защита на източника на информация. ", "date": "2019.04.22", "title": "Елена Йончева показа оригиналния запис по аферата „Ало, Банов съм“ "}
{"url": "http://www.cross.bg/dobrich-proekta-varna-1602429.html", "text": "/КРОСС/ Завърши рехабилитацията и реконструкцията на 14 км от път II-29 Добрич - Кардам. Второкласният път е най-кратката връзка между Румъния и курортите по българското Черноморие и свързва Добрич и Варна. Основният ремонт на второкласния път се извършва по проект лот 5 на ОП „Региони в растеж\" 2014-2020 г. и се финансира чрез Европейския фонд за регионално развитие и националния бюджет. Успешното приключване на проекта завърши с водосвет, на който присъстваха директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС\" в Агенция „Пътна инфраструктура\" Николина Чапанова, заместник-областните управители на Добрич Живко Желязков и Красимир Николов, кметът на Добрич Йордан Йорданов и заместник-кметът на община Добричка Иван Иванов и др. По ОП „Региони в растеж\" са рехабилитирани общо около 30 км от второкласния път. През август м. г. приключи ремонтът на 15,5 км от пътя в участъка Варна - Добрич, включен в лот 4 и на стойност 8,5 млн. лв. С проекта, който днес завършва общата инвестиция по двата обекта достига 23 млн. лв., каза Николина Чапанова.  Началото на рехабилитираната пътната отсечка в лот 5 е на около 300 м след разклона за село Стефаново, а краят е до кръговото кръстовище на Околовръстния път на Добрич и пътят за село Паскалево. Ремонтираното трасе преминава през Източната дъга на обходния път на гр. Добрич. Рехабилитираният участък е с нова асфалтова настилка, хоризонтална маркировка, мантинели и вертикална сигнализация и е с подменени бордюри. Ремонтирани са 6 големи съоръжения - мост при 49-ти километър и 5 съоръжения в обхвата на пътен възел „Сердика\" при пресичането с третокласният път III-9701 за село Победа.  Последният основен ремонт на участъка е извършен преди повече от 10 години. С успешното завършване на проекта се осигурява бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до жп гара Варна, летище Варна, гр. Добрич и до границата с Румъния. Повишава се безопасността на движение, подобрява се връзката между населените места в региона и на всички пътуващи към ГКПП „Кардам\". По-добрата инфраструктура е предпоставка за увеличаване на инвестициите в региона и откриването на нови работни места, увеличат се възможностите за предоставяне на гражданите на качествени и конкурентни здравни, социални и образователни услуги. Изпълнител на проекта лот 5 е „Инжстройинженеринг\" ЕООД. Стойността на договора е 13 813 919,64 лв. с ДДС. Строителният надзор е осъществен от „Трафик холдинг\" ЕООД. Техният договор е за 382 200 лв. с ДДС. Авторският надзор е на „Трансконсулт-22\" ООД. Договорът им е за 5 621,94 лв. с ДДС. Общата стойност на проекта BG16RFOP001-7.001-0005, Лот 5 „Път ІІ-29 Добрич - Кардам от км 38+100.31 до км 52+168.81 с обща дължина 14,069 км, област Добрич\" е 14 454 665,97 лв. с ДДС. Финансирането от Европейския съюз е 85% - 12 286 466,08 лв. с ДДС. Националното съфинансиране е 15% - 2 168 199,89 лв. с ДДС.", "date": "2019.04.22", "title": "По ОП „Региони в растеж“ са ремонтирани още 14 км от пътя Добрич - Кардам"}
{"url": "http://www.cross.bg/shampionat-radina-grabna-1602427.html", "text": "/КРОСС/ Спортният талант на „Еврофутбол\" - Радина Борисова, спечели бронзов медал от 5-о издание на международния турнир по таекуондо G1 Sofia Open, който се проведе през уикенда в столичната зала „Асикс Арена\". 14-годишната представителка на дупнишкия клуб „Гладиатор\" в първата си среща победи сръбкиня с 9-2. Последва убедителен успех с повече от 20 точки разлика срещу представителка на Гърция. Французойка обаче, спря Ради по пътя й за финала. Въпреки това, тя грабна бронза в категория до 55 г. при девойките.От 19-ти до 21-ви април в столичния плувен комплекс „Диана\" се проведе отборния шампионат по плуване. Тимът на „Астери\" спечели сребърните медали в комплексното подреждане, а в състава на варненци личат имената на двама Спортни таланти на „Еврофутбол\" - Василики Кадоглу и Георги Цурев. 17-годишният Георги грабна бронз на 200 м гръб с резултат 2:05.99 мин, а Василики спомогна на отбора с призови класирания на 100 м бътерфлай и свободен стил.Светлозар Николов спомогна на тима си „Спринт\" да грабне бронза в отборното класиране и 4-то място при мъжете. 19-годишният пловдивчанин грабна две златни отличия на 200 м съчетано (2:05.52 мин) и на 400 м съчетано плуване (4:26.78 мин). На 200 м свободен стил е 4-ти с 1:55.33 мин, а на 50 метра бътерфлай е 12-ти.Още един Спортен талант в плуването - Тиана Темелкова, се класира във финал „Б\" на  50, 100 и 200 м гръб в отборния шампионат, което за нейната 13-годишна възраст е своеобразен успех. Тя е най-бърза сред връстничките си в късите дистанции.Продължава лятната подготовка на таланта ни в биатлона - Константин Василев, с участия в състезания по планинско бягане. На 20.04. Косьо (16 г.) се класира на 6-о място на Националния шампионат за възрастова група юноши под 18 години.  ", "date": "2019.04.22", "title": "„Еврофутбол\" - Радина Борисова с бронз при девойките от G1 на София по таекуондо"}
{"url": "http://www.cross.bg/detza-pazim-ezika-1602430.html", "text": "/КРОСС/ 4500 деца от училища в 27 области премериха сили в първия кръг на националното състезание по правопис \"Пазим езика си\" на 20 април. Конкурсът, който се превръща в традиционен, е организиран от гражданското сдружение \"Живата вода на България\".Ученици от V и VI клас от цялата страна имаха възможност да се съревновават с връстниците си, като покажат знания за езиковите норми и синонимното богатство на родната реч. Включиха се деца от всички области на страната, с изключение на област Силистра. Най-много участници имаше от областите Бургас, София и Пловдив.\"Радостно е, че толкова много деца пожелаха да участват в състезанието. Както казвахме по време на кампанията по записването - \"Пазим езика си\" е за всички, не само за отличници. Имаше ученици, чиито училища отказваха да участват. Съумяхме да не ги разочароваме. Пренасочвахме ги към други училища в населеното място. Защото всяко дете е важно. Особено в нашия случай, когато искаме да ги насърчим да пазят, да съхраняват, да се грижат за българския език. За да ни има като българи\", сподели г-жа Десислава Радева, председател на сдружението.Резултатите от първия тур ще бъдат публикувани на 7 май на сайта на \"Живата вода на България\" - www.zhivatavoda.bg.Вторият кръг ще се проведе в СУ \"Св. Климент Охридски\" на 11 май и за него ще се класират първите седем деца от всяка възрастова група. Тогава проверката на знанията ще се извърши на място пред родители, учители и гости от експертно жури с председател проф. Владимир Атанасов от Факултета по славянски филологии в СУ \"Св. Климент Охридски\".\"Пазим езика си 2019\" срещна широка обществена подкрепа. Зад него застанаха всички университети в България, в които се изучава специалността \"Българска филология\", и Българската академия на науките (БАН). Логистичен партньор е Министерството на образованието и науката.Посланици на каузата станаха много хора, които милеят за българския език и грамотността. Сред тях са писатели, поети, журналисти, актьори, музиканти като Алек Попов, Драгомир Симеонов, Маргарита Петкова, Веселина Седларска, Любен Дилов-син, Александър Секулов, Михаил Билалов, Бойка Велкова, Елена Петрова, Йоанна Темелкова, група \"СкандаУ\", Дарин Маджаров от платформата Уча.се, Айше Сали (БНТ) и Софи Маринова.Стремежът на инициаторите е да се насърчи създаването на трайни умения у учениците за правоговор и правопис на книжовен език, както и фокусиране на общественото внимание към все по-ширещата се неграмотност и масово използване на чуждици. ", "date": "2019.04.22", "title": " 4500 деца пожелаха да участват в състезанието \"Пазим езика си\" "}
{"url": "http://www.cross.bg/sili-otbranata-ofertite-1602433.html", "text": "/КРОСС/ В Министерство на отбраната бяха отворени офертите за придобиване на два многофункционални патрулни кораба за Военноморските ни сили. Оферти са подали три фирми - от Германия, Италия и България. Цената на придобиване е 948 млн. лева с ДДС. Предвижда се първият кораб да бъде придобит до края на 2023 г., а вторият до края на 2024 г.Предложения са подали три корабостроителни компании - германската „Лурсен Верфт\", българската „Делфин\" и италианската „Финкантиери\".Целта на проекта е чрез придобиването на патрулните кораби да бъдат изпълнявани широк спектър от задачи по гарантиране морския суверенитет на българската държава и защита на нейните национални интереси в морските пространства, както и замяна на остарели бойни кораби от състава на Военноморските сили, които не подлежат на модернизация, заяви при отварянето на офертите зам.-министърът на отбраната Анатолий Величков. \"Способностите, които ще придобият ВМС, са борба с надводен, подводен, въздушен противник, контрол на корабоплаването, борба с асиметрични заплахи и способности за радио-електронна борба\", обясни Величков.Офертите ще бъдат оценени и класирани от междуведомствена група, в която участват представители на командването на Военноморските сили, Министерствата на отбраната, на външните работи, на икономиката и финансите и ДАНС. Комисията ще работи по методика за оценка, която е предоставена и на кандидатите, обясни командирът на ВМС контраадмирал Митко Петев.В методиката за оценка на офертите са залегнали четири показателя - способности, цена, индустриално сътрудничество, интегрирана логистична поддръжка. Работата на междуведомствената работна група ще се раздели на два периода - първо ще бъдат оценени техническите характеристики на предложението за съответствие, а след това ще започне работата на комисията по оценка на ценовото предложение на участниците, обясни Петев. Първо ще бъдат оценени техническите характеристики и способностите на корабите, индустриалното сътрудничество и интегрираната логистична поддръжка, залегнали в предложенията на трите корабостроителни компании. Ценовите оферти ще бъдат отворени на 29 май. До 12 юни Междуведомствената група трябва да подготви и внесе в Министерския съвет доклад коя оферта е най-добра и изгодна. ", "date": "2019.04.22", "title": "Компании от Германия, Италия и България се конкурират в сделка за 1 милиард за доставка на патрулни кораби "}
{"url": "http://www.cross.bg/petkov-rymen-bulgariya-1602434.html", "text": "/КРОСС/ Председателят на „Коалиция за България\" и на ПП АБВ Румен Петков заяви пред медиите в Пловдив, че Министерството на отбраната, че засекретява ключова информация относно закупуването на боен самолет. А причината за това предоставяне на непълни данни пред обществото и на тази база да се вземе решение за закупуване на F-16 в ущърб както на България, така и на националната ни сигурност. Настоявам да знаем кога и за каква сума е закупена системата \"Полева интегрирана комуникационна информационна система за Сухопътните войски и какво става с нея през последните 6-7 години\". Петков свърза това със заместник-министъра на отбраната Атанас Запрянов и добави, че той трябва да напусне незабавно ръководството на ресорното министерство.Петков настоя също Народното събрание да направи оценка на приетия за развитието на Българската армия План 2004 и на това какво е състоянието ѝ днес. Той добави, че анализът трябва да обхване времето преди и след влизането на България в НАТО и да се отговори на въпросите какво е продиктувало, след приемането ни в Алианса, да не се реализира нищо от този план и защо след влизането ни в НАТО ситуацията е катастрофална. Румен Петков коментира, че в кадрово и във военно-техническо обезпечаване ситуацията в армията е много зле и това е по вина не само на настоящия министър на отбраната.", "date": "2019.04.22", "title": "Румен Петков в Пловдив: МО засекретява информация за закупуването на боен самолет"}
{"url": "http://www.cross.bg/ystroiistvo-sapyori-dokato-1602436.html", "text": "/КРОСС/ Експлозия отекна днес в бус при обезвреждане на взривно устройство в него, край църквата в Шри Ланка, където вчера десетки хора загинаха при атентат, предаде Ройтерс като се позова на очевидци. \"Бус експлодира, докато екип от сапьори от специалните сили и ВВС се опитваха да обезвредят бомбата\", каза свидетел.Говорител на силите за сигурност засега не е коментирал информацията.", "date": "2019.04.22", "title": "Нов взрив в столицата на Шри Ланка, докато сапьори обезвреждат взривно устройство"}
{"url": "http://www.cross.bg/naykata-subitiya-sofiya-1602435.html", "text": "/КРОСС/  Какви тайни крият черните дупки? Може ли изкуственият интелект да има предразсъдъци? Животът преди и след Земята, куриозните истории зад някои големи научни открития, изгубеният свят на българските динозаври и още много интересни теми - Софийският фестивал на науката представя над 100 български и международни учени.През месец май София отново ще се превърне в столица на науката. Деветото издание наСофийския фестивал на науката ще се проведе от 9 до 12 май в София Тех Парк, с участието на над 100 български и международни учени.Тази година фестивалната програма хвърля светлина върху личности и събития, чиито годишнини отбелязваме през 2019-та - от Леонардо да Винчи и първата околосветска експедиция на Магелан и Елкано, през кацането на Луната до създаването на Периодичната система на химичните елементи, основаването на БАН и на Международния астрономически съюз.Изложби ще напомнят за богатството на света - от дълбините на морските води до безкрая на Космоса и изгубените светове, от редките химични елементи до науката, която ангажира посредством изкуство.Новост тази година са зона \"Направи си сам\" и работилници, където деца и подрастващи ще работят с новите технологии, ще създават хуманоидни машини и лего роботи, ще изследват виртуалните светове на Minecraft, платформата за изкуствен интелект Azure AI Services, 3D технологии и ще участват в различни иновативни занимания.Благодарение на партньорството между Британски съвет, МОН и Столична община, всички събития за деца са напълно безплатни и хиляди ученици отново ще участват в забавни събития и практически работилници, заедно със своите преподаватели или родители. ", "date": "2019.04.22", "title": "София се превръща в столица на науката"}
{"url": "http://www.cross.bg/teatur-ivan-naroden-1602426.html", "text": "/КРОСС/  Спектакълът „Дебелянов и ангелите\" на Пловдивския драматичен театър е отличен с шест номинации „Аскеер\".Представлението е с номинации в категориите „Съвременна българска драматургия\" за Александър Секулов, „Режисура\" за Диана Добрева, „Най-добро представление\",„Поддържаща мъжка роля\" за Добрин Досев, Симеон Алексиев, Алексей Кожухаров, Ивайло Христов, Красимир Василев, Димитър Банчев, Венелин Методиев, Никола Орешков, Тодор Дърлянов, Троян Гогов, Стилиян Стоянов, Петър Тосков, „Дебют\" за Ненчо Костов и „Сценография\" за Мира Каланова. Това стана ясно днес на пресконференция на фондация Аскеер, на която бяха обявени всички номинирани.На пресконференцията стана ясно още, че фондация „Аскеер\" вече е в ръцете на младите от Военния театър. За номинациите са гласували всички членове на артистичната трупа. Това е и новият регламент на излъчването на най-достойните кандидати.Те са изгледали 90 представления, 25 от които - на трупи извън столицата. Според новото правило комисиите гледат само гостуващи на софийска сцена представления от периода 1 април 2018  - 31 март 2019 г.  Поради тази причина сред номинираните не е голямото заглавие на 2019 г. - „Одисей\" на Пловдивския театър.Церемонията за наградите „Аскеер\" ще бъде на 24 май и ще бъде излъчена по БНТ1 от 20.40 ч.Призът за „Цялостен принос\" ще бъде връчен на Иван Налбантов.Ето всички номинирани:\"Дебелянов и ангелите\" от Александър Секулов (ДТ \"Н. О. Масалитинов\", реж. Диана Добрева) \"Наблюдателите\" от Константин Илиев (Народен театър „Иван Вазов\", реж. Явор Гърдев) \"Цигуларката на бога\" от Стефан Цанев (ДТ \"Любомир Кабакчиев\" - Казанлък, реж. Мартин Киселов)Венелин Шурелов за \"Опит за летене\" (Народен театър „Иван Вазов\") Мира Каланова за \"Дебелянов и ангелите\" (ДТ \"Н. О. Масалитинов\" - Пловдив) и \"Бащата\" (Народен театър „Иван Вазов\") Никола Тороманов за \"Дивата патица\" (Народен театър „Иван Вазов\"), \"Наблюдателите\" (Народен театър „Иван Вазов) и \"Развратникът\" (Театър \"София\")Елис Вели за \"Развратникът\" (Театър \"София\") Мариета Големехова за \"Нос\" (Театър 199 \"Валентин Стойчев) Свила Величкова за \"Драконът\" (ТМПЦ-Варна), \"Коя гад изяде кашкавала\" (ДТ \"Сава Огнянов\" - Русе) и \"Наблюдателите\" (Народен театър „Иван Вазов\")Калин Николов за \"Празникът\" (Малък градски театър „Зад канала\"), \"Драконът\" (ТМПЦ-Варна) и \"Наблюдателите\" (Народен театър „Иван Вазов\") Петър Дундаков за \"Портретът на Дориан Грей\" (ДТ \"Никола Вапцаров\" - Благоевград) Христо Намлиев за \"Луда трева\" (Театрална работилница „Сфумато\"), \"Нос\" (Театър 199 \"Валентин Стойчев) и \"Телефонът на мъртвеца\" (ТМПЦ - Варна)Анастасия Лютова за ролята ѝ на Шарла Смит в \"Килър Джо\" (Малък градски театър „Зад канала\") Донка Аврамова - Бочева за ролята на Беатриче в \"Защото на мама така ѝ харесва\" (Театър \"Възраждане\") Ирини Жамбонас за ролята ѝ на Елизе в \"Аз обичам, ти обичаш, тя обича\" (Малък градски театър „Зад канала\")Алексей Кожухаров, Венелин Методиев, Димитър Банчев, Добрин Досев, Ивайло Христов, Красимир Василев, Никола Орешков, Петър Тосков, Симеон Алексиев, Стилиян Стоянов, Тодор Дърлянов, Троян Гогов за ролята на АНГЕЛИТЕ в постановката \"Дебелянов и ангелите\" (ДТ \"Н. О. Масалитинов\" - Пловдив) Валери Йорданов за ролята на Петлето в \"Опит за летене\" (Народен театър „Иван Вазов\") Стоян Младенов за ролята на Ансел Смит в \"Килър Джо\" (Малък градски театър „Зад канала\")Василена Винченцо за всичките ѝ роли в \"Кокошка\" (Театрална работилница „Сфумато\") Илиана Коджабашева за ролята й на Леа Фелт в \"Спускане от връх Морган\" (Народен театър „Иван Вазов\") Радина Кърджилова за ролята ѝ на Сара в \"Любовникът\" (Народен театър „Иван Вазов\")Валентин Ганев за ролята му на Лаймън Фелт в \"Спускане от връх Морган\" (Народен театър „Иван Вазов\") Владо Пенев за ролята му на Андре в \"Бащата\" (Народен театър „Иван Вазов\") Иван Бърнев за ролята му на Хелге в \"Празникът\" (Малък градски театър „Зад канала\")Деян Донков за \"Любовникът\" (Народен театър „Иван Вазов\") Диана Добрева за \"Бащата\" (Народен театър „Иван Вазов\") и \"Дебелянов и ангелите\" (ДТ \"Н. О. Масалитинов\" - Пловдив) Явор Гърдев за \"Наблюдателите\" (Народен театър „Иван Вазов\")Дебелянов и ангелите - ДТ \"Н. О. Масалитинов\" - Пловдив, реж. Диана Добрева Празникът - Малък градски театър „Зад канала\", реж. Явор Гърдев Спускане от връх Морган - Народен театър „Иван Вазов\", реж. Николай Ламбрев - МихайловскиАлександър Кънев за ролята на Гаврюшка в \"Картоиграчи\" (ДТ \"Иван Радоев\" - Плевен) Ненчо Костов - за ролята на Дебелянов в \"Дебелянов и ангелите\" (ДТ \"Н. О. Масалитинов\" - Пловдив) и Васил Левски в \"Наблюдателите\" (Народен театър „Иван Вазов\") Полина Христова за ролята ѝ на Колежки асесор Ковальов в \"Нос\" (Театър 199 \"Валентин Стойчев)Големия български актьор  ", "date": "2019.04.22", "title": "Аскеер 2019: Шест номинации за 'Дебелянов и ангелите' на Пловдивския театър"}
{"url": "http://www.cross.bg/vini-vici-estiva-1602417.html", "text": "/КРОСС/  След запомнящото се парти със Sunnery James & Ryan Marciano, което препълни YALTA CLUB, организаторите продължават да затвърждават позицията си и да канят само най-актуалните имена от световната сцена. На 4 май ще станем свидетели на първото гостуване на израелското дуо Vini Vici в България. Любимците на легендарния Armin van Buuren ще забавляват публиката в Room 1 на клуба заeдно с един от артистите на Armada Music, Еstiva. Феновете на EDM и транс музиката отдавна очакват имена като Vini Vici и Estiva, които са истински майстори на синтетичния звук и несравними в създаването на качествена парти атмосфера.Aviram Saharai & Matan Kadosh (Vini Vici) са добре познати и опитни продуценти вече повече от десетилетие. Концепцията на дуото е създадена като опит на момчетата да изразят любовта си към олд скуул звученето, съчетано с прогресивните им идеи. Откакто стават част от най-мащабния лейбъл за транс музика Iboga Records, Vini Vici издават многобройни хитове. След изумителния успех на дебютното им EP, Divine Mode и последвалите тракове Back Underground, Expender, Anything & Everything и Vini Vidi Vici, не е изненада, че Beatport ги класира на 3-то място в „Топ артист\" на 2014 година. През следващата година излезе и дебютния им албум Vini Vici - Future Classics, който пък зае 2-ро място в „Топ албум\" на същата платформа. Oще много награди и успехи могат да бъдат изброени за израелското дуо до днешен ден, като например ремиксът им на Hilight Tribe - Free Tibet, който събра повече от 20 милиона гледания в YouTube и се превърна в първото psy транс парче, включено в основната класация на Beatport.Иновативността на Vini Vici бързо привлече ниманието на Armin Van Buuren, който ги определя като „артисти с много добре дефиниран звук\". Холандската легенда споделя и желанието си да работи с тях отдавна и в края на 2016 година го прави с мащабна колаборация по парчето Greаt Spirit, което събира повече от 1 милион гледания само за две седмици. През 2019 година Vini Vici продължават да създават и да се радват на солидни букинги по целия свят, включително на фестивали като A State of Trance, Tomorrowland и Ultra. В препълнения си график, дуото включва и YALTA CLUB на 4 май - парти, което феновете им чакат с нетърпение.В събота вечер в Room 1 на YALTA CLUB ще чуем на живо и холандския диджей и продуцент, Estiva. Откакто стъпва на сцената през 2006 година, той също се радва на подкрепата на Armin Van Buuren и други големи имена от световната сцена. Към днешна дата Estiva с истинско име Steven Baan издава предимно за лейбъла Armada Music. Творческите му изяви в студиото водят до една уникална и модерна комбинация от техно ориентирани ритми и емоционални, прогресивни мелодии. Със сериозна дискография и много талант, той е желан гост в най-големите клубове по целия свят. Без значение дали пуска на големи фестивали или в затъмнени, ъндърграунд клубове, Estiva винаги е способен да разкаже една вълнуваща, музикална приказка.Билети за 4 май с Vini Vici и Estiva може да закупите в OMV, YALTA CLUB и в мрежата на Eventim.bg  ", "date": "2019.04.22", "title": "Vini Vici и Estiva пристигат в YALTA CLUB на 4 май"}
{"url": "http://www.cross.bg/radev-debatite-voenen-1602423.html", "text": "/КРОСС/  Дебатите за военен преврат са нелепи и абсолютно излишни, заяви президентът Румен Радев в Ямбол днес. Така той отговори на думите на премиера Бойко Борисов, че върховният главнокомандващ призовава генералитета да не стои безропотно.\"Честта, достойнството и конституционният ред са присъщи на Българската армия, но за съжаление, не и на българската политика и ако има заплаха за обществения ред и за демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават\", каза Радев.Той призова в навечерието на светлите празници да бъдем „по-обединени и по-смирени\". Смирението също означава човек да не надхвърля оградата на собственото си понятийно пространство, защото много лесно може да настъпи мини, подчерта Радев пред журналисти в община Тунджа. Президентът е там по повод празника на общината. ", "date": "2019.04.22", "title": "Румен Радев: Дебатите за военен преврат са нелепи и абсолютно излишни "}
{"url": "http://www.cross.bg/boltove-imat-iziskvaniya-1602419.html", "text": "/КРОСС/  Дефектни или стари болтове са възможната причина полукрилото на винтомоторния самолет да се откъсне по време на полет над стадиона в пловдивското село Оризари. Това е една от основните версии на разследващите за техническа неизправност на машината, пише .При  на 20 април загинаха пилотът Стефан Василски, на 45 години, и пътникът с него - 18-годишният Валентин Аламански. Те излетели с лекия самолет от пистата на местния аероклуб в Белозем. Загиналият Василски е бил съсобственик на клуба и е бил лицензиран пилот на този клас самолети. Хората от Белозем твърдят, че той самият е направил аероплана си, доставен му като КИТ за сглобяване.„Причината полукрилото да се откъсне, може да бъде в стиковъчните болтове. Те са особено критични крепежни компоненти, свързващи полукрилото със силовата структура на фюзелажа. В повечето модели летателни апарати това закрепване редовно се инспектира, а при нальот от определен брой часове, се подменя\", обясни специалист от военната авиация.По думите му въпреки, че обикновено въпросните болтове имат вид на конвенционални крепежни елементи, които могат да се намерят във всяка железария, при ползването им в авиацията, се залага да имат специфични изисквания. Това означава, че трябва да имат определена якост, усилия на опън, на огъване и т.н., които са одобрени единствено и само от производителя на летателния апарат. В авиацията се ползват специфични сплави и често на болт със съвсем конвенционален вид цената е десетки или стотици пъти по-висока от тази на обикновения. Авиоспециалистът уточнява, че всички тези неща са от компетентността на специално обучени техници и инженери. В леката авиация обаче не е ясно кой следи спазването на тези технически изисквания, какви са обратните връзки с производителя на машината и кой сертифицира техническата изправност на самолетите. Това, по думите му, са особено важни аспекти, когато летателният апарат е предвиден и за превозване на пътник или пътници. Леките летателни апарати имат минимални изисквания към качеството на пистите, от които излитат и кацат. Дори да са спазени всички технически изисквания по обслужването, то повишените нива на вибрации от терена, вследствие на неравности, могат да бъдат причина за дефектиране на възлови компоненти в конструкцията. Ето защо се следи качеството и сертификацията и на площадките за излитане и кацане. ", "date": "2019.04.22", "title": "Дефектни болтове откъснали крилото на самолета над стадиона в Оризари "}
{"url": "http://www.cross.bg/listata-mystafa-vodi-1602421.html", "text": "/КРОСС/  Председателят на ДПС Мустафа Карадайъ води листата на движението за изборите за Европейски парламент. Това стана известно при регистрацията на листата на ДПС в Централната избирателна комисия (ЦИК) днес.На второ място е депутатът от ДПС Делян Пеевски, след него в листата е лидерът на Младежкото ДПС и евродепутат Илхан Кючюк.", "date": "2019.04.22", "title": "Мустафа Карадайъ води листата на ДПС за евроизборите "}
{"url": "http://www.cross.bg/reshenieto-dostup-leva-1602413.html", "text": "/КРОСС/  Героят от „Островът на изкушението\" Андрей Едрев осъди правителството заради отказан достъп до договорите за добив на злато. Върховният административен съд отказа да отмени решението на Административен съд - София, с което се задължава администрацията на Министерския съвет да заплати на Едрев сумата от 460 лева. На толкова са оценени разходите по делото, което бургазлията заведе заради отказан достъп като български гражданин до договорите, сключени с чуждестранни фирми за добив на злато, сребро, мед и др. метали.С решението на ВАС остава в сила решението на Административен съд - София, с което се отменя решението от 15 май на държавния експерт в Дирекция „Правителствена информационна служба\" към Министерския  съвет по заявление за достъп до обществена информация.Неотдавна експерти обявиха, че България е загубила 30 милиарда лева от раздадените на концесия природни богатства.Сега правителството трябва да осигури препис от целия концесионен договор, както и анексите и приложенията към него на бургазлията, който от няколко години живее на екзотичен остров в Индонезия, а лятото прекарва край морето на юг от Бургас. Това ще позволи и на българите да научат истината кой копае в земните недра и с колко милиарда лева е ощетена България.Вижте решението на съда ", "date": "2019.04.22", "title": "Държавата загуби войната с Андрей Едрев за достъпа до договорите за добив на злато"}
{"url": "http://www.cross.bg/dikova-petya-lyubomirov-1602422.html", "text": "/КРОСС/  Тв водещата Петя Дикова роди първото си дете. Това съобщи гордият баща Илиян Любомиров в предаването \"На кафе\" тази сутрин.    Роди се Александър Илиянов Любомиров. Майката и детето са добре. Александър е 55 сантиметра и тежи 4,260 кг\", сподели поетът.Илиян вече е видял бебето и го е прегърнал. Щастливият татко разказа, че това е най-емоционалният момент в живота му и дори плакал по улиците, прегръщал непознати хора. Той допълни, че Петя се чувства добре и бебето е голямо.В края на миналата година Любомиров сподели, че двамата са заедно от година, а на него му се наложило да чака Петя година и половина. Те се запознават по време на негово участие в bTV, той ѝ изпраща покана за приятелство, но дълго време нищо не се случва. Когато Дикова решава да се види с него, на първата си среща пият чай, а на втората им среща той я завел да варят ракия. Любомиров сподели, че тя е неговият идеал за красота.Дикова разкри, че очаква първото си дете в ефира на своето предаване CoolT, докато интервюираше световноизвестния илюзионист Андрю Басо. Тогава той разкри, че тя очаква момче. ", "date": "2019.04.22", "title": "Петя Дикова роди първото си дете"}
{"url": "http://www.cross.bg/sistemata-prevozvachi-ivaiilo-1602420.html", "text": "/КРОСС/  Изграждането на тол системата върви по график и има готовност за пускането й към 16 август, обяви в края на миналата седмица регионалният министър Петя Аврамова. От 15 май започва тестване на тол системата в частта \"такси\" на база изминато разстояние, заяви тя.Темата за тол системите от близо година предизвиква остри полемики и реакции от страна на превозвачи, бизнес, работодатели, власт, общество. Първи реагираха превозвачите. Автобусните превозвачи очакват разрастване на сивия сектор.\"Разбирайки, че приходите от винетки и тол такси са единствения начин за въздействие на инфраструктурата, отправяме остра забележка относно възможността за реализация на тази идея\", коментира за БТА Ивайло Константинов, член на УС на Конфедерацията на автобусните превозвачи. Причината е, че следва да бъде направено разграничаване между обществен превоз на пътници, предоставящ социална услуга и превоз, предоставящ само услуга.При първия случай превозвачите обслужват транспортно 12 правоимащи групи граждани и не биват подпомагани по никакъв начин от държавата, освен за превозите в общинските транспортни сфери. Това, плюс сивият сектор свиха бранша с 2/3 за последните 10 години, посочи Константинов.\"Ситуацията е такава, че всеки допълнителен разход води до нови фалити. Да напомним, че в последните години се появиха доста подобни разходи: за допълнително оборудване с обезопасителни колани, за видеорегистратори, повишение на застраховките и на минималната работна заплата, съответно осигуровките. Към това като добавим и абсолютната невъзможност да се коригира цената на предлагане заради обстоятелството, че тя е фиксирана за целия период на договора по силата на ЗОП, допълнителният разход за тол таксите със сигурност ще доведе до нови фалити и лишаване от транспортно обслужване на още много общини\", смята Ивайло Константинов.А цифрите показват, че за Е6 една годишна винетка струва 800 лв. При новата ТОЛ система превозвач с малък пробег ще плаща годишно 5000 лв. А тези, чиито автобуси минават големи разстояния - много повече. Поскъпването е над шест пъти. При превози на договорна цена - е поносимо, защото там своето съгласие дават всички страни при самата договорка (тип случаен превоз).Очакванията са, че подобно поскъпване ще доведе до разрастване на сивия сектор, е мнението на Конфедерацията на автобусните превозвачи, изразена от Ивайло Константинов.Тежкотоварните превозвачи прогнозират хаос в тол системата и апелират за отлагането й. Категорично очакваме хаос с тол системата, заяви Илиян Филипов, председател на Българската асоциация на сдруженията в автомобилния транспорт (БАСАТ). Според него по договор трябва да има шестмесечен тестов период, а такъв не е предвиден и ще стане както с електронните винетки. Затова от бранша категорично се обявиха за отлагане на влизането в действие на системата.Според Миролюб Столарски, системата не е готова и няма да бъде готова преди края на първото тримесечие на 2020 г. \"По тази причина събирането на тол такси в аванс или на \"зелено\" граничи с въвеждането на нов данък или просто с престъпление\", посочи той. ", "date": "2019.04.22", "title": "Превозвачи и работодатели настояват тол системата да се отложи до 2020 г. "}
{"url": "http://www.cross.bg/severin-krasimirov-marinova-1602424.html", "text": "/КРОСС/  Близките на убитата тв водеща Виктория Маринова поискаха общо 450 000 лв. кръвнина от убиеца й Северин Красимиров. В съда днес бяха внесени три граждански иска - от майката, от бащата и от дъщерята на убитата.Подсъдимият за зверската смърт на Маринова дойде в съда, но запази пълно мълчание пред журналистите. Цитиран от Ruse24.bg той промълви: \"Признавам си. Съжалявам много!\". Минути по-късно пред съдебната зала се появи и майката на Северин - Надежда. Жената е пристигнала за делото от Германия. В коридора на Русенския окръжен съд тя започна да се тръшка на земята с викове и писъци: \"Селяйдин, какво стана?\".Наложи се охраната да се намеси и да я изведе, съобщи \"Монитор\". В съдебната зала защитата на Северин поиска процесът да се гледа при закрити врати, тъй като щяла да бъде изнесена информация, свързана с интимния живот на убиеца и жертвата му. Прокуратурата и частните обвинители настояха обаче делото да се гледа в открито съдебно заседание. Затова съдът се оттегли на заседание, след което ще се произнесе по исканията им. Обвиняемият Северин Красимиров ще отговаря пред съда за три деяния - убийство, изнасилване и блудство, като престъпленията са извършени по особено жесток и мъчителен за жертвата начин.Прокуратурата ще настоява за налагането на най-тежката мярка - доживотен затвор без право на обжалване. Северин Красимиров е единственият обвиняем за убийството на Виктория Маринова. 30-годишната телевизионна водеща беше нападната на 6 октомври 2018 г. посред бял ден, докато тичала по крайбрежната алея в Русе. От прокуратурата обясниха, че мотивът за убийството на Маринова е сексуален. Държавното обвинение категорично отхвърля твърдението, че престъплението е било поръчано или свързано с професията на жертвата, както и версията, че Северин Красимиров е имал помагачи.Назначената петорна комплексна съдебно-медицинска, психологична и психиатрична експертиза на Северин Красимиров, сочи, че той е вменяем и може да носи наказателна отговорност за извършеното. От Окръжния съд обясниха, че защитата на обвиняемия е внесла в началото на този месец искане в съда за разглеждане на делото по съкратеното съдебно следствие. Красимиров е признал всички факти и обстоятелства в обвинителния акт. Ако съдът приеме делото да бъде разгледано по този ред, наложената присъда на Северин ще бъде намалена с една трета. ", "date": "2019.04.22", "title": "Близките на Виктория Маринова поискаха 450 000 лв. кръвнина от убиеца й"}
{"url": "http://www.cross.bg/biznesa-tzenite-toka-1602425.html", "text": "/КРОСС/  Преди броени минути приключи срещата, на която освен представители на работодателските организации и синдикатите присъства и енергийният министър Теменужка Петкова. Повод за срещата е ново повишавате на цените на тока за бизнеса от началото на април.Въпреки че в момента цените са се укротили на държавната борса, това все още е проблем. От бизнеса са сигнализирали, че след като от 1 юни отпадна таксата за износ на електроенергия, цената на тока може да се повиши с 10 лв за бизнеса, а на практика това означава, че ще се повишат цените на стоките и услугите.Пред БНТ говори и председателят на енергийната комисия към парламента Валентин Николов, който обясни, че действително проблемът съществува, но ще бъдат направени всички възможни мерки, за да не се стигне до там.От НС в момента разглеждат за второ четене Законопроект за промяна на Закона за енергетиката, като ще извадят на свободния пазар и малките възобновяеми енергийни източници, така че да има повече ток и да не се стигне до увеличение.От бизнеса са настояли също така, след като отпада таксата за износ да отпадне и таксата за внос, за да може и българските компании да купуват по-евтина електроенергия.От синдикатите уведомиха, че основното нещо, заради което днес са присъствали, е тежкото състояние на ТЕЦ \"Марица 2\". Дружеството е заплашено от фалит. Получили са уверение, че до Великден ЕК ще успее да вземе решение и по този казус. Като България се надява Брюксел да се съгласи да бъде подпомогната централата чрез увеличение на нейния капитал. ", "date": "2019.04.22", "title": "Извънредна среща в Министерския съвет за цените на тока "}
{"url": "http://www.cross.bg/karastoyanova-zayavi-tyrizma-1602407.html", "text": "/КРОСС/  Българският туристически сектор има нужда от спешна роля на държавата, в качеството й на собственик на публичната държавна собственост. Не говорим за пари за реклама на частните хотели, ресторанти и туристически атракции\". Това заяви в ефира на NOVA Полина Карастоянова, изпълнителен директор на Националния борд по туризъм. Всички наши колеги са направили максимума. Говорим за реклама на България в българските и международни медии, защото наблюдаваме следната ситуация - имаме сравнително спокоен геополитически район, в който се намираме, а в същото нашите преки конкуренти - Гърция, Турция, Мароко, Тунис, Египет, Черна гора, Хърватия, Сърбия, Северна Македония провеждат мащабни, професионални и впечатляващи реклами, обясни Карастоянова.  Причините за спад, които отчитаме в момента, са извън нас - по геополитически причини, тъй като по-спокойният район и по-големите бюджети на нашите конкуренти ги правят предпочитани на международните пазари, заяви Карастоянова. Предлагаме коренна промяна в модела на финансиране на туризма. Настояваме да бъде обвързан с това, което генерираме в националната икономика. Бюджетът за реклама, с който министерството на туризма да работи, да бъде 1% от приходите. По неофициални данни за 2018 г. говорим за над 8 милиарда лева, заяви Карастоянова.", "date": "2019.04.22", "title": "Слаб сезон и спад на туризма се очаква в следващите месеци"}
{"url": "http://www.cross.bg/plodove-zelenchytzi-protest-1602412.html", "text": "/КРОСС/  Биопроизводителите излизат на протест. Българска асоциация \"Биопродукти\" отново организира протест, след като нито едно от исканията им не е било изпълнено. Преди дни те се събраха пред сградата на земеделското министерство и поискаха оставката на ресорния министър Румен Порожанов. Браншът недоволства заради нова наредба за биологичното производство, с която се въвеждат много високи изисквания както към производителите, така и към фирмите, които ги сертифицират.Настоящият протест не е следствие на въведена на една или друга наредба, законов или подзаконов нормативен акт. Той е поради липса на цялостна политика и стратегии за развитие в селкското стопанство. Недопустимо е да се внасят плодове и зеленчуци под нашата себестойност. Ние сме неконкурентно способни, каза Чавдар Маринов от Българска асоциация на производителите на плодове и зеленчуци.Маринов обясни, че е престъпление в магазините няма български плодове и зеленчуци. Според него спешната промяна и реформа е наложителна. По думите му е задължително хоспитализирането на производство на плодове и зеленчуци, както и оборудване за реанимация.Милен Стоянов от Българска асоциация \"Биопродукти настоява за оставка за министъра поради хаоса в биоземеделието. \"Става дума за начина, по който се случва всичко това нещо. Политиката е сгрешена\", каза Стоянов.Протестът е насрочен към 13:00 часа и се очакват представители на производители от цялата страна. ", "date": "2019.04.22", "title": "Биопроизводителите отново на протест"}
{"url": "http://www.cross.bg/morbili-slychai-kynchev-1602406.html", "text": "/КРОСС/  България е на шесто място в Европа по брой случаи на заразени с морбили. Установени са 460 болни. Ако имахме плътна стена от имунни лица, най-често деца, то колкото пъти да внесем вируса, а ние го внасяхме многократно от много страни, щяха да се ограничат до 2-3 на отделни места. Това коментира главният държавен инспектор доц. Ангел Кунчев пред БНТ. Най-голям брой случаи в европейски мащаб има в Украйна, Италия, Франция и Македония. Въпросът е вирусът да не намери лица, които да разболее. В някои от случаите морбили се разпространи под формата на вътрешноболнични инфекции, като едно прието за лечение дете заразява и други, отбеляза Кунчев.По-важното е да сложат ваксина тези, които заради работата си са най-много изложени. Невинаги е възможно морбили да бъде разпозната с първото идване. Ако не е избил типичния обрив, симптомите са грипоподобни, разясни още Кунчев. ", "date": "2019.04.22", "title": "България е на шесто място в Европа по брой случаи на заразени с морбили"}
{"url": "http://www.cross.bg/maiier-vivian-snima-1602409.html", "text": "/КРОСС/ Творчеството на Вивиан Майер, която 40 години работи като детегледачка в Ню Йорк, е открито за света от Джон Малуф през 2007 г. по щастливо стечение на обстоятелствата. Нейната внушителна и интелигентна работа включва над 120 000 фотографии - една съкровищница от снимки и ленти, сред които невероятни открития. Преследвана от страстта си да снима, която тя превръща в реалност, днес Майер се смята за един от най-емблематичните автори на улична фотография, а мястото й в историята на фотографията е до това на Дайан Арбъс, Робърт Франк, Хелън Левит и Гари Уайногранд.Утре, 22 април, българската публика за първи път ще види част от забележителното наследство на Вивиан Майер: 107 фотографии от нейната любима среда - улицата, и най-вече кварталите на средната класа, където може да вкуси живота от извора; портрет след портрет на непознати или на хора, които усеща близки, дарявайки им секунда вечност в кратката ласка на погледите; един жест, едно изражение, един застинал момент в красотата на малките неща, близо до нас.В снимките си Вивиан Майер запечатва и света на децата - една вселена, която познава от толкова отдавна. Свят на свобода, където времето е спряло своя ход; форми, ритмични фигури, материали, подобни на вещи, намерени по време на дългите й разходки. Първоначално тя снима в черно-бяло, а от 60-те години нататък и в цвят, включвайки в инструментариума си музиката на цветовете и играейки си с нейните свойства.Когато прави първите си опити да снима филми с камери Super 8 и 16 мм, то не е, за да ускори хода на времето, а за да го спре в „замръзнали\" кадри. Подходът на Вивиан Майер е не да снима сцени, а да документира пространството в поредица от фотографски образи.Изложбата на Вивиан Майер \"В нейните ръце\" е 11-а поред за платформата \"Майстори на фотографията\", създадена от фондация МУСИЗ. Ще можем да я видим между 23 април и 2 юни в Софийска градска художествена галерия. Куратор: Ан Морен. Изложбата се случва в партньорство между МУСИЗ, Столична oбщина, Посолство на САЩ, VIVACOM и Samsung, със съдействието на diChroma photography и с благодарност към Колекция Maloof и галерия Howard Greenberg, Ню Йорк.  ", "date": "2019.04.22", "title": "Утре се открива изложбата на великата фотографка Вивиан Майер"}
{"url": "http://www.cross.bg/prekaleno-notr-prestizh-1602410.html", "text": "/КРОСС/  Пламъците, издигнали се от \"Нотр Дам\" бяха очарователни, но защо? Защото рискуваха, като всеки огън, да смесят всичко: дървото, камъните, символите, статуите, олтара, картините, органа, реликвите. Всички форми и аспекти, придадени на материята от гения на строителите и художниците, можеха да се смесят в пламъка, да станат неразличими и да изчезнат, унищожени, нажежени. Всички следи можеха да изчезнат, свидетелствата да бъдат превърнати в нищо. Много се страхувахме от внезапно ускоряване на случващата се история, защотоАко \"Нотр Дам\" бе срината със земята, объркването щеше да спечели още една решителна победа. Опасявам се, че трудът на хората, които са построили и украсили катедралата, плодът на вдъхновението им, творбите на техните души изчезват, сякаш този труд никога не е съществувал и Париж никога повече няма да свидетелства за него. Огънят е това, което разлага, свежда до нищо, превръща в елементарно и много малко онова, което е имало велик смисъл. Огънят щеше да върне на невидимото онова, което хората бяха успели да уловят в него, с цената на надежда, невероятен труд и изкуство.нещо като небесна овчарка, чийто образ поколенията не са преставали да усъвършенстват и почитат. Тя образува няма симфония от християнски символи в неспирна дискусия с духа на посетителите; когато падне нощта, гледат на нея като на спящо гениално дете. Париж не би бил нищо без \"Нотр Дам\". Просто сгради, жители. Оживление в безадресно място. Видимо, ампутирано от невидимото. Ако по време на драмата сме изпитали страх, напразен страх, той е бил да не бъдем брутално лишени от душа.Кметът на Париж, г-жа Идалго, отправи много нежни слова към католиците, а президентът успокои нацията с волеви думи. Сякаш пред перспективата да управляват бездушни французи, които наистина щяха да се превърнат в \"телета\" или \"роботи\", управляващите изведнъж бяха лишени от дълбокия смисъл на професията си, която откриха другаде, в сърцето на катастрофата. Да управляваш народ без душа, дори когато си убеден, че тя не съществува, или не ти пука за нея, е много дребна служба, несъвместима сТъй като се предполагаше, че Църквата страда, тя премина от своя доскорошен статут на мъчител педофил в този на жертва на катастрофа, което мигновено й отвори медийното гише за ридания, за винаги развлекателния спектакъл на сринатия психически католик пред окото на камерите.Кардинал Опети не приличаше достатъчно на жертва и мина в медийната рубрика \"горещи новини\". Донякъде като кардинал Барбарен, който допреди десетина дни не приличаше достатъчно на палач. Тези католически превъзходителства са лоши актьори, с горчивина трябва да са съжалявали в телевизионните редакции: все пак можеха да приплачат или поне да имат тъжен вид.Масово заслужаващи да бъдат наказани от съда допреди десет дни, изведнъж католиците станаха клиенти на центровете за психологическа подкрепа. Да се помолим този идиотски пинг-понг да спре някой ден.Огънят сякаш даде право на атомистите, на богинята Природа, на Сад, на Демокрацията, на атеистите, но когато всичко е превърнато в пепел, когато всичко е сведено до атома, остава идеята за душата. Хората плачеха, но вече подготвяха възстановяването, т.е. потвърждение за съществуването на тяхната душа.Но, естествено, веднага щом бе овладян пожарът, се разгърна съвременната, добре шлифована поредица, наречена заграбване на смисъла на събитието от Властимащите. Какво бе заграбено, конфискувано, заделено настрана? Инициативите, които можеха да предприемат онези, които пазят смисъла на тази катедрала. Това са католиците и архитектите на исторически сгради, почти мигновено ограничени до ролята да оплакват, да обясняват какво е изгубено, като експерти с консултативен глас, каквито вече са станали.Изгубени за Каузата, която бързо се наложи: за Успение Богородично на катастрофата в по-широката и сияеща перспектива на всеобща заплеснатост, на вавилонско дърдорене, на индустрията на лукса, на безвредната празничност, на Олимпийските игри, на образцовата строителна площадка, на транснационалния туристически празник, на бъдещата \"технологична абракадабра\" - прозрачна стрела, структура от композитен материал последно поколение -,  на \"архитектурния жест\", който да сложи окончателен и неизбежно гениален край на многозначността на сградата, на нейното минало, на символичната й жизненост и определяйки едно официално и светско бъдеще на религиозната постройка, която беше самият вътък на живата вяра на Париж.Прекалено много пари и прекалено много социален престиж се изляха над катедралата, но няма пожарникари, които да се борят срещу този разлив.Само Бог знае как ще успеем да протегнем ръка към някогашните майстори. Новият риск е възстановяването на \"Нотр Дам\" да бъде конфискувано от света, който тя не разпознава като свое царство.Марен дьо Вири е френски писател и литературен критик. Автор е на книгите \"Всички туристи\" (Tous touristes, 2010), \"Мемоарите на един сноб\" (Mémoires d'un snobé, 2012) и \"Крал незабавно\" (Un roi immédiatement, 2017).", "date": "2019.04.22", "title": "“Нотр Дам”: Прекалено много пари и престиж убиват вярата"}
{"url": "http://www.cross.bg/tzigari-slyzhiteli-kytii-1602414.html", "text": "/КРОСС/  939 760 къса нелегални цигари задържаха митнически служители при две проверки в частни имоти в София и Перник.7500 кутии нелегални цигари задържаха митнически служители от ГД „Митническо разузнаване и разследване\" в района на София, кв. „Обеля\". На 09.04.2019 г. митническите служители установяват две лица, които товарят в лек автомобил чували, явно съдържащи кашони. При проверка се установява, че в автомобила вече са натоварени три кашона, обвити  в чували и съдържащи общо 1500 кутии цигари без бандерол с марката \"KARELIA blue\" и с надписи \"DUTY FREE\". За случая е уведомен разследващ митнически инспектор. При проведени процесуално - следствени действия на адреса пред който е бил паркиран автомобила  са открити още 6000 кутии цигари, опаковани в 12 кашона. Общото количество на откритите цигари е 150 000 къса.Ден по-късно, на 10.04.2019 г., при друга проверка, митническите служители проверяват  частен имот в Перник, при която установяват в помещенията на приземния етаж и гаража на къщата  наличие на множество кашони, съдържащи 39 488 кутии (789 760 къса) с цигари без бандерол, с търговска марка „GR\".", "date": "2019.04.22", "title": "Нелегални цигари задържаха митничари в частни имоти в София и Перник"}
{"url": "http://www.cross.bg/april-nyakolko-godini-1602411.html", "text": "/КРОСС/  Асансьори в цялата страната ще спрат на 24 април като част от международната инициатива Ден без асансьори No Elevators Day. За пета поредна година каузата обединява у нас институции, компании, медии и обществени личности, за да бъде привлечено общественото внимание към темата за това колко важна за здравето е ежедневната физическа активност. Организатор на Деня без асансьори е сдружение „BG Бъди активен\".  Вече няколко години в последната сряда на месец април сдружението се опитва да докаже, че без допълнително време и средства всеки може да допринесе дългосрочно за здравето и настроението си, като избере стълбите вместо асансьора. България продължава да е сред страните, чиито граждани не спортуват активно, макар че според последните данни на Евробарометър физическата активност на българите расте, като сдружение „BG Бъди активен\" има принос за това: само за няколко години организацията успя да привлече над 1 милион участници в своите активни кампании.", "date": "2019.04.22", "title": "Асансьори в цялата страна спират на 24 април"}
{"url": "http://www.cross.bg/making-klipa-tezi-1602408.html", "text": "/КРОСС/  Факт е видеото към четвъртия сингъл „Тези дни\" от 12 - ия  студиен албум на Б.Т.Р.  „Невидими стени\". Режисьор на лентата е  Петър КП, оператор Александър Кърцов, фотограф Цветан Игнатовски. В клипа са използвани кадри от: making - of „Несбъдване\", USA tour,  making - of „Моята сила\", making - of „Никога преди\",  концерт - премиера „Невидими стени\" 2018.  Премиерата на клипа беше на финалния концерт от европейското турне на Б.Т.Р. в City stage София на 19 април.Европейското турне с 13 концерта в Германия, Чехия, Франция, Италия и Испания, премина при пълни зали, срещи на рокаджиите с почитатели и бе отразено от чуждестранната преса. Музиката и текстът на „Тези дни\" са на Славчо Николов, аранжимент Б.Т.Р.Тези дни Б.Т.Р.Музика и текст - Славчо Николов Аранжимент - Б.Т.Р.Продуцент - БТР\n\t\t\t\t\t", "date": "2019.04.22", "title": "Б.Т.Р. пусна видео от песента \"Тези дни\" - сингъл от новия албум (видео)"}
{"url": "http://www.cross.bg/zheleznitza-shofyorite-tynel-1602415.html", "text": "/КРОСС/  Шофьорите да се движат с повишено внимание в тунел \"Железница\" при км 370 на път I-1 Благоевград - Симитли, поради авария в електрозахранването в района на с. Железница.Екипите на електро-разпределителното дружество работят за отстраняване на аварията.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.04.22", "title": "Шофьорите да се движат с повишено внимание в тунел \"Железница\""}
{"url": "http://www.cross.bg/nekov-mozhem-zashtoto-1602416.html", "text": "/КРОСС/  „На хората им писна да ги лъжат и да живеят в очакването, че нещата ще се оправят някъде в бъдеще. Затова и темата за двойните стандарти в храните беше толкова широко обсъждана\". Това заяви кандидатът за евродепутат от „БСП за България\" Момчил Неков в сутрешния блок на БСТВ. \"Трябва да имаме равни възможности. Направих предложения и участвах активно. По тази тема социалистите можем да се гордеем, защото успяхме да убедим нашите колеги да се преустанови тази практика, защото е дискриминационна\", подчерта Неков. Той е на мнение, че трябва да има средносрочна и дългосрочна визия за сектор земеделие. „Министерството на земеделието се е превърнало в машина за раздаване на пари, а не в институция, която да развива селското стопанство. Търси се само финансовата облага. Има субсидиевъдство, а не развитие на сектора\", каза още той. По неговите думи до 10 години няма да има български зеленчуци, въпреки че имаме перфектни условия за тяхното отглеждане. Според него липсва визия, но липсва и търсенето на външни пазари, където да можем да изнесем продукцията си. „Българското селско стопанство има бъдеще\", категоричен е Неков, но трябва да се помогне за това. „Къде отидоха нашите домати, а сега внасяме италиански?\", попита той. Неков подчерта, че европейското финансиране е една малка част, но ние не можем да разчитаме само на това. „Полша и Чехия не си разбиха т.нар. ТКЗС-та. Там имаше плавен преход. В България реално фалирахме успешен модел за развитие на земеделие и сега вместо да се инвестира в тези институти, те фалират. Нямаме наука\", каза още той. По повод предстоящия Брекзит, Неков е на мнение, че се очакват големи сътресения. „Ние сме за излизане със споразумение, защото правата на българите там са изключително важни. Ако има твърд Брекзит, тогава Великобритания трябва да договаря отношенията си с всяка страна членка\", коментира кандидатът за евродепутът.  ", "date": "2019.04.22", "title": " Момчил Неков: Трябва да имаме равни възможности"}
{"url": "http://www.cross.bg/kontzesiyata-bulgariya-sofiya-1602404.html", "text": "/КРОСС/  Пет оферти от международни компании с богат опит в сектора са подадени за концесията на Летище София. В момента комисията за провеждане на процедурата проверява дали подадените заявления отговарят на изискванията на тръжната процедура. Финансовите и технически оферти на допуснатите участници ще бъдат отворени на 9 май 2019 г. в открито заседание. Цялата документация по проекта е публикувана на неговия уебсайт и е достъпна за обществеността, за да се гарантира прозрачност на процеса. Международната финансова корпорация (МФК/IFC), член на Групата на Световната банка, и Европейската банка за възстановяване и развитие (ЕБВР) подпомагат Министерството на транспорта, информационните технологии и съобщенията при провеждането на търга за концесията на летище София с прилагането на най-добрите световни практики.„Ставаме свидетели на налагането на България като привлекателна инвестиционна дестинация в региона\", заяви Фабрицио Дзарконе, постоянен представител на Световната банка за България, Чехия и Словакия. Според него ефективно работещите институции, които гарантират равнопоставеност на инвеститорите в съчетание с прилагането на регламентите на ЕС, са от изключителна важност за отключването на икономическия потенциал на страната.„ЕБВР със задоволство отбелязва, че концесията привлича петима международни играчи с богат опит и доказани успехи в сектора\", каза Лариса Манастърли, директор на ЕБВР за България. „Целта е да изберем солиден международен оператор с възможности да развие летището, за да отговори най-добре на нуждите на пътниците и на българската икономика. Това ще е добра новина и сигнал и за други инвеститори, които се надяват да дойдат в България\". През последните две десетилетия в световен мащаб се наблюдава тенденция управлението на летищата да се поема от частния сектор, като в повечето случаи се използва моделът на публично-частно партньорство (ПЧП), включително чрез договори за концесия. В Европа през 2016 г. 41% от всички летища имат частни акционери, което представлява увеличение с 22% от 2010 г. насам. „Чрез привличането на частен капитал и експертиза, летищните концесии могат да донесат значителни икономически ползи, като стимулират растежа на туризма, увеличат товарните превози и повишат качеството на услугите за пътниците. Всичко това води до намаляване на фискалната тежест за правителствата\", отбеляза Георги Петров, мениджър ПЧП инфраструктурни проекти за Европа и Централна Азия на IFC. Правителството на България цели да постигне подобни резултати за страната с концесията на летище София. Съгласно условията на концесията цялата летищна инфраструктура и активи остават собственост на държавата. На частния партньор ще бъдат предоставени права да управлява летището за срока на концесионния договор.На 5 юли 2018 г., правителството стартира открита, конкурентна тръжна процедура, за да избере най-квалифицирания партньор за управлението на летище София. Инвеститорът, който предложи комбинация от най-високо годишно концесионно възнаграждение и най-добра цялостна визия за устойчиво развитие на летището, ще спечели правото да го управлява. Победителят трябва да плати и фиксираното първоначално възнаграждение от 550 млн. лв.", "date": "2019.04.22", "title": "Подадени са пет оферти за концесията на Летище София"}
{"url": "http://www.cross.bg/zemyata-okolnata-april-1602401.html", "text": "/КРОСС/  На 22 април се чества Международният ден на Земята - един от най-големите нерелигиозни празници, отбелязвани по света. За първи път празникът се отбелязва официално на 22 април 1970 г. в САЩ и Канада. През 1990 г. празникът на Земята е обявен за международен, като България се включва в отбелязването му през 1993 г. Целта е да се обединят хората на планетата в защита на околната среда.Традиционно по случай Международния ден на Земята регионалните структури на Министерство на околната среда и водите организират различни инициативи - изложби, открити уроци, презентации и публични лекции на екологични теми, почистване на зелени площи, залесявания и озеленявания.Първото честване на Деня на Земята се организира от Гейлорд Нелсън - бивш губернатор и сенатор от Уисконсин, който издига каузата за опазване на природата, и Денис Хейес - изявен студентски лидер. В проявите тогава се включват повече от 20 милиона американци от всички краища на страната. Като резултат от това събитие се оформя мощно движение в защита на околната среда и са приети законите за чист въздух и чиста вода на САЩ.България е една от първите страни, присъединили се към международното отбелязване на Деня на Земята, започнало от 1990 г. В Международния организационен комитет за честването страната ни е представена от Благовест Сендов. Той сформира Национален комитет за Деня на Земята.На 22 април 1992 г. Президентът на Република България Желю Желев подписва клетвата в името на Земята. Над 30 хиляди български деца се подписват под Декларацията за пълномощие за живот на Земята. Документът е връчен на Конференцията на ООН за околната среда и развитието, проведена в Рио де Жанейро през юни 1992 г. ", "date": "2019.04.22", "title": "22 април е Международният ден на Земята "}
{"url": "http://www.cross.bg/bozhyrishte-tzena-raiiona-1602400.html", "text": "/КРОСС/  Поредна гореща сделка с евтини имоти. 80 декара общинска земя пред регулация на километър от София е оценена на 1, 68 лв. за квадратен метър. Общината е Божурище, а след търг по оценката, терените са продадени на частници за малко над 2 лв. квадрата. Посредством пълномощни, една от фирмите спечелили имотите, се оказва, че се управлява от бащата на кмета на Божурище.Земята е земеделска, но е част от планираната многофукционална зона на Божурище. Отвсякъде е оградена с имоти в регулация на десеторно по-висока цена. Любопитният търг на 4-те терена е станал още в края на миналата година. Сигналът идва от човек, който е адвокат на потенциални купувачи, които изпуснали десет дневния срок за подаване на документи за търга.1,70 лв. на кв.м. Средната цена по пазарни оценки е около 7 евро на кв. Бяха атрактивни тези имоти като цена. Именно това породи интересите на моят клиент към имотите, коментира адвокатът Марин Пандов.Граждани от Божурище също усилено коментират цената на имотите. Тези 80 декара се продават за смешната сума от порядъка на 180 000 лева. Като реална пазарна оценка на подобен имот е от порядъка на 4 милиона лева\", казва Владимир Драгнев.В последните години Божурище стана една от желаните дестинации за хората, които работят в София.  Тази цена, за всички хора - местните жители на Божурище, е абсурдна, коментира Валентина Симеонова.Според оферти за продажба в района от интернет сайтове, цената на подобни земеделски  земи в района варира между 7.50 и над 15 лв. на квадратен метър. При урегулирани терени достига и до 30 евро. Регулацията в 80- те декара според общински съветници би струвала 4 лв. на квадрат.А това е официалната оценка на имотите, възложена от община Божурище. Правила я е фирмата на лицензирания оценител Любомир Цеков -  син на небезизвестната в средите Юлия Димитрова - Цекова от същата фирма - оценител на апетитни терени в София. Тя е обвиняема по голямото дело за продажбата на части от Царските Конющни - за това, че е оценила над 7 декара земя в огромния имот с историческа стойност в центъра на столицата, на занижената сума от 658 870 лв.За да стигне до стойността 1, 68 лв. на квадрат в оценката на 4-те общински терена в Божурище, фирмата на Цекови - майка и син, е използвала два метода. Първият - стара наредба за оценяване на земеделски земи, която не се интересува от местоположението и перспективите на имота в бъдеще. Вторият метод е сравнение с пазарни оферти в района.Цекови дават предимство на първия метод в сметките си, а с помощта на коефициенти силно намаляват пазарната цена по втория метод на оценката.  Противно на сумата от 1, 68 лв., обаче, възложената от ощетените оценка на друг сертифициран  независим оценител дава цена от 7 евро и 50 цента на квадрат, т.е. 15 лв. квадрата. Това прави близо 9 пъти повече от оценката на Цекови. Основен метод на втория оценител е пазарът на сходни земи в района и перспективата за промяна в новата зона на Божурище. А, ако терените влязат в регулация, цената би скочила за квадратен метър, пише във втората оценка.Нова телевизия „Здравей, България\" ", "date": "2019.04.22", "title": "Поредната корупционна схема:  Земя край София за два лева на квадратен метър"}
{"url": "http://www.cross.bg/ogranicheno-lenta-marikostinovo-1602405.html", "text": "/КРОСС/  Ограничено е движението в скоростната лента при км 161 на АМ \"Струма\", в посока София, в района на с. Марикостиново поради ПТП. Трафикът се осъществява в активната лента.Необходимо е шофьорите да се движат с повишено внимание и съобразена скорост, като спазват указанията на Пътна полиция.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.04.22", "title": "Ограничено е движението в района на с. Марикостиново"}
{"url": "http://www.cross.bg/ykraiina-medvedev-ilyuzii-1602403.html", "text": "/КРОСС/  Руският премиер Дмитрий Медведев не си правел илюзии след президентските избори в Украйна, но вярвал, че има шанс двустранните отношения да се подобрят, предаде ТАСС.\"Не се съмнявам - по отношение на Русия новият държавен глава (на Украйна) ще се придържа към реториката, която използва при предизборната си кампания. Той ще повтори добре известните идеологически формули, насочени към различни социални групи\", написа Медведев в страницата си във Фейсбук.\"Изобщо не си правя илюзии по този въпрос\", бе категоричен руският министър-председател, но все пак допусна, че все още има възможност сътрудничеството между Русия и Украйна да бъде подобрено.Припомняме, на вчерашния балотаж за президент на Украйна беше избран комикът Володимир Зеленски. Още преди да излязат официалните резултати стана ясно, че той печели с убедителна преднина пред досегашния президент Петро Порошенко, събирайка 72,5% от гласовете. ", "date": "2019.04.22", "title": "Медведев вярвал, че има шанс отношенията с Украйна да се подобрят"}
{"url": "http://www.cross.bg/slabakov-andreii-vmro-1602399.html", "text": "/КРОСС/  Аз лично вече се отегчих от това политически коректно мърморене, което чувам непрекъснато. Както казваше баща ми - не трябва да им се цепи басма. Трябва някой да отиде в Европейския парламент и да им се казва, че когато един закон е антиевропейски, като този на Макрон, не трябва да се гледа изобщо в комисиите, а не да занимаваме целия свят с глупости. Това заяви в студиото на Нова телевизия „Здравей, България\" режисьорът и кандидат за евродепутат от ВМРО Андрей Слабаков. Краси ме покани и аз реших, че може би има смисъл да се опитам нещо да направя. Мислим в една и съща посока и затова се съгласих, посочи още той. По думите му в листата на ВМРО има достатъчно разумни хора.Смятам, че трябва да се измисли нещо с образованието. Родителите, които не изпращат децата си на училище трябва да бъдат вкарани в затвора или с някакви тежки наказания. По този начин те лишават децата си от бъдеще - не могат да четат, нямат занаят. Това според мен е много тежко криминално престъпление, коментира още Андрей Слабаков.Аз лично много се радвам, че той е в нашата листа. Слабаков е изключително любим на всички български граждани. Той от доста време е на нашите позиции и говори по темите, по които ние говорим, заяви кандидатът за евродепутат от ВМРО Александър Сиди. Според него, Андрей Слабаков би могъл да допринесе много за листата на ВМРО.Обещавам да ходя на работа, за разлика от някои от сегашния парламент като Бареков и другите двама национални предатели, които не отидоха да гласуват „Макрон\", и няма да допусна да се гласуват закони, които са антибългарски, заяви ощеАндрей Слабаков. ", "date": "2019.04.22", "title": " Режисьорът Андрей Слабаков – кандидат за евродепутат"}
{"url": "http://www.cross.bg/internet-saiitove-parola-1602402.html", "text": "/КРОСС/  Измамници изнудват потребители в интернет с фалшиви порно записи. Мишени на мнимите хакери са и хиляди българи, а поредната атака е от преди дни.Сигнали от десетки потребители, изнудвани от хакерите, заливат форумите в социалните мрежи. Новата онлайн измама набира популярност в интернет. Мишените се атакувани през имейли от чужди граждани. А измамниците твърдят, че имат компрометиращ секс запис на жертвата си и искат плащане, за да не го разпространят.В началото на месеца Милена Димова получава имейл, в който й съобщават, че компютърът й е атакуван от хакери. Твърди се, че е наблюдавана през уеб камерата и дори, че са правени записи докато гледа порно в интернет. Заснехме ви, че извършвате някакви сексуални действия и това клипче ще го разпратим по всички сайтове, ако не изпратите пари. Това не ме притесни, защото не съм давала никакви поводи, коментира Милена Димова.Уж хакерската атака се оказва популярна спам кампания, която достига и до хиляди български потребители в интернет, разказват киберекспертите. Маргарита Радославова също е сред мишените на измамниците.А за да звучи правдоподобно - имейлът съдържал и истинската парола на мишената. Те никога не са влизали в него и в момента можете да имате нова парола, но когато ви покажат стара, е достатъчно да ви убеди, че са влизали във вашата пощенска кутия. И ти, изпадайки в шок, си готов да споделиш пари или други „услуги\", за да можеш да се отървеш, коментира експертът по киберсигурност Борислав Сестремски.Оказва се, че паролите изтичат от масиви с наши регистрации в други сайтове или социални мрежи, които са по-малко защитени.Тези масиви наброяват милиони, доближават се до милиард с уникални имейли и пароли от тях. Изтичането става по начин, познат от много години - хакери хакват пароли на онлайн магазини, на регистрации на форуми, услуги, където сте регистрирани и ако вашият юзър нейм съвпада с паролата, която съвпада с паролата в истинския си имейл - тогава те използват тази парола, която са прихванали, за да ви убедят, че имат вашия имейл, посочва Сестремски.Обикновено се атакуват стари сайтове, които не са актуализирани, такива, които не криптират информацията, университетски сайтове, малки електронни магазини - например за цветя от 90-те години. Ако ние използваме една и съща парола за всеки един сайт - те най-вероятно имат паролите за нашия Facebook, за нашата поща, за нашето електронно банкиране, коментира Александър Ненов - експерт по киберсигурност. ", "date": "2019.04.22", "title": "Измамници изнудват потребители в интернет с фалшиви порно записи"}
{"url": "http://www.cross.bg/gosti-obyasni-proverka-1602398.html", "text": "/КРОСС/  Правена е проверка при плащането от гледна точка на това как е направена инвестицията. След това не е правена проверка за ползване по предназначение\". Това заяви в ефира на NOVA земеделският министър Румен Порожанов относно къщата за гости на вече бившия зам.-министър на икономиката Александър Манолев. По думите му сега ще бъде направена проверка дали Манолев използва къщата по предназначение, тъй като сигналът във Фонд „Земеделие\" е от тези дни.През 2016 година публикувахме всички къщи за гости къде се намират, така че да бъдат посещавани от българските граждани,  и с ясното послание - там, където се отказва достъп и не се използват по предназначение, да получаваме сигнали, обясни министърът. По думите му контролът се извършва от разплащателна агенция.Получени са много сигнали, извършени са над 110 проверки - проверени са над 17% от всички къщи за гости. Десетки хиляди са бенефициентите. Когато има сигнал, той се проверява, обясни Порожанов, запитан защо не се проверяват 100% от бенефициентите.От 122 проверки на 63 са направени финансови корекции, като 32 са за възстановяване. Общо финансовите корекции са за над 10 милиона, обясни земеделският министър. И допълни, че максималната отпускана сума по програмата е до 200 000 евро.Тук има две теми - дали бенефициерът ползва по предназначение къщата за гости. В конкретния случай бенефициерът е жена - Ана Димитрова. Трябва да бъде проверено дали има конфликт на интереси. Но той формално не стои, защото г-н Манолев не е бенефициент. И дали след като е бил назначен за зам.-министър на туризма, месец преди плащането, е имал конфликт на интереси, обясни Порожанов. Те имат бизнес план, който са заявили, при неизпълнение на този бизнес план - има финансови корекции ", "date": "2019.04.22", "title": "Румен Порожанов за случая с Александър Манолев: Правена е проверка на плащането"}
{"url": "http://www.cross.bg/hristov-listata-vladee-1602397.html", "text": "/КРОСС/  Аз предупредих президента Радев, че имам намерение да се включа в листата на БСП за евроизборите през май. Президентът също така не е феодал, всеки взема сам своите решения и той не се е опитвал да ме спира по никакъв начин. Това каза в сутрешния блок на БТВ „Тази сутрин\" Иво Христов, бивш шеф на кабинета на президента Румен Радев и настоящ кандидат за евродепутат от листата на БСП. Кандидатирането ми за евродепутат не значи край на моя морален и професионален ангажимент към президента, тъй като първо за мен това е кауза и второ, аз оставам председател на стратегическия съвет, както самия президент уточни с указ, добави той. Предложението за това да се включа в листата на БСП датира още от края на декември 2018 година, когато то ми беше отправено от лидера на левицата Корнелия Нинова, отбеляза Иво Христов. И за нея и за мен има едно споделено убеждение и това е, че тези избори са решаващи за българската политическа ситуация, тъй като те са ключ към по-нататъшния й развой. При победа на листата на БСП за България се създава нова ситуация и условия за предсрочни избори и за излизане от безизходицата, коментира Иво Христов. При победа на ГЕРБ ще наблюдаваме как властта се бетонира, тъй като тя разполага с целия необходим ресурс за целта - тя владее цялата администрация, местната власт, националната изпълнителна власт, има някакво макар и разклатено мнозинство в парламента, владее службите, владее до голяма степен и медиите, владее правораздаването и влияе на прокуратурата, допълни той. При това положение есента на местните избори може вече и да не избираме, коментира още Иво Христов.", "date": "2019.04.22", "title": "Иво Христов: Ако БСП спечели евроизборите, се създава ситуация за предсрочни избори"}
{"url": "http://www.cross.bg/avtomobili-platformata-grazhdanite-1602394.html", "text": "/КРОСС/   Само с един телефон и тази година ще може да се изчиства София от автомобилите, които са изоставени. Инициативата на момчетата и момичетата от платформата „Гражданите\" е подкрепена и от Столична община.Проблемът с изоставените автомобили със сигурност не е от скоро, но преди няколко години, когато автомобилите в София стават наистина много, а паркоместата наистина малко, всъщност започнах да виждам, че това става все по-належащ проблем. Това каза в сутрешния блок на БТВ „Тази сутрин\" Боряна Пейчева, автор на идеята за почистване на изоставените автомобили.  Свързах се с платформата „Гражданите\", защото е приложение, което аз лично използвам от три години вече за маркиране на тези автомобили на територията на София, добави тя.Маркирането на един изоставен автомобил става много лесно. Натискаме един бутон в платформата, след това има категории, избирате категорията „Трафик и автомобили\", изоставено МПС, като може да направите снимка на въпросния автомобил, след което качвате снимката, описвате къде се намира. Някъде около минута отнема да се подаде сигнала, след което той отива по компетенция директно в районната администрация, която отговаря за обработката на този сигнал. Това каза от своя страна Тодор Лилков от „Гражданите\"След като автомобил бъде принудително преместен на площадка за временно съхраняване на коли, в 14-дневен срок фирмата е длъжна да го запази. Това каза от своя страна Поли Асенова от Столичния инспекторат. Ако в рамките на този срок собственикът иска да го вземе, може да го направи. Ако не го направи, автомобилът се предава за скрап, добави Асенова. ", "date": "2019.04.22", "title": "Пролетно почистване на изоставени автомобили"}
{"url": "http://www.cross.bg/samolet-otkusne-slychaya-1602396.html", "text": "/КРОСС/  Аз поне не си спомням да сме имали подобен случай, в който да се откъсне крило на самолет без видима причина. Самолетът не е изпълнявал някакви сложни фигури, лупинги и така нататък, които с подобни малки самолети не са и разрешени. Това каза в сутрешния блок на БТВ „Тази сутрин\" авиационният експерт Ангел Борисов по повод катастрофата с малък самолет в село Оризари, при която загинаха двама души. В случая е показателно след като това самолетче е сглобено от така наречения кит - тоест самосглобява си го този, който е решил да го ползва или просто любител да си направи самолетче - цената им е почти колкото на един автомобил, добави той. Този самолет седем години е летял без забележки, но веднага трябва да добавим, че самолетите, подобно на автомобилите, минават на годишен преглед, при който трябва да се прави и рентгеноскопия - неразрушаващ контрол на особено важните възли на крилата. В случая въпреки че  преди четири месеца падналия самолет е преминал подобен контрол, явно не е направена такава рентгеноскопия, защото не е нормално, ако тогава всичко е било нормално, сега крилото да се откъсне, каза още Ангел Борисов.", "date": "2019.04.22", "title": "Авиоексперт: Не помня случай на откъснато крило на самолет без видима причина"}
{"url": "http://www.cross.bg/zelenski-ykraiina-izbori-1602388.html", "text": "КРОСС/  Победителят в президентските избори в Украйна Володимир Зеленски обяви, че ще започне отново мирните преговори.Володимир Зеленски заяви, че първата му задача като президент на Украйна ще бъде да постигне освобождаването на всички украински затворници, пленени по време на конфликта в източната част на страната, предаде Ройтерс. \"Ние ще продължим до край преговорите, за да се постигне прекратяване на огънят\", каза кандидатът от партия \"Слуга на народа\" след първите резултати от екзитпол анкетите, сочещи го за безспорен победител на балотажа на президентските избори. \"Задача номер едно - да върнем всички наши затворници, всички пленници. Ще направя всичко, за да върнем нашите момчета у дома. Всички наши затворници, без изключение\", увери Зеленски на пресконференция в щаба си.Той заяви, че в най-скоро време ще представи план за действия за прекратяване на огъня в Донбас и смята да ускори Минския процес. \"Ние ще водим много мощна информационна война, за да бъде прекратен огъня в Донбас. Скоро ще оповестим нашия план за действия\", посочи Зеленски, цитиран от ТАСС.Зеленски даде да се разбере, че смята да смени ръководството на Генералния щаб на Въоръжените сили на Украйна, както и да назначи нов главен прокурор на мястото на Юрий Луценко. Във видеообръщение, разпространено в \"Телеграм\" от изборния му щаб Зеленски заяви, че неговата победа на президентските избори в Украйна представлява обединителен фактор за страната, съобщи ТАСС.\"Главното което направихме е, че обединихме нашата страна, нашия живот, нашия народ. Благодаря\", каза Зеленски след оповестяването на резултатите от екзитпол анкетите, според които той печели на балотажа над 70% от гласовете, близо три пъти повече от действащия държавен глава Петро Порошенко.Президентът Порошенко призна своята загуба и поздрави победителят. Той подчерта, че няма намерение да се оттегля от политиката.Зеленски е актьор, който стана известен с ролята си на президент в телевизионно шоу. Предизборната му кампания беше изградена на антикорупционни послания и обещания за край на войната със сепаратистите в Донбас.Председателят на Европейския съвет Доналд Туск поздрави Володимир Зеленски за победата му на президентския вот в Украйна. \"Свободните избори и мирната смяна на властта означават силна украинска демокрация. ЕС е решен да продължи подкрепата си за страната\", написа Туск в Туитър.Генералният секретар на НАТО Йенс Столтенберг поздрави Зеленски и даде заявка за продължаване на сътрудничеството между Алианса и Украйна, съобщи ТАСС. Полският държавен глава Анджей Дуда също поздрави следващия президент и го покани да посети Варшава.Говорителката на руското външно министерство Мария Захарова заяви, че след президентските избори \"Украйна има шанс да извърши положителни промени в полза на цялото общество\". ", "date": "2019.04.22", "title": "Новият президент на Украйна Володимир Зеленски обяви приоритетите си "}
{"url": "http://www.cross.bg/knsb-cherni-balona-1602390.html", "text": "/КРОСС/  92 черни балона ще бъдат пуснати в небето на 22 април в памет на 92-мата работници, загинали по време на трудови злополуки през 2018 г.По този начин КНСБ ще отбележи световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополука или професионалнa болест - 28 април.В церемонията ще участват президентът на КНСБ Пламен Димитров, вицепрезидентът Иван Кокалов, социалният министър Бисер Петков, конфедералният секретар на КТ „Подкрепа\" Александър Загоров, ръководството на КНСБ, представители на държавни институции и водещи български компании. ", "date": "2019.04.22", "title": "92 черни балона за загиналите работници пуска КНСБ "}
{"url": "http://www.cross.bg/zemyata-april-denya-1602389.html", "text": "/КРОСС/  150 дървета ще засадят учени и служители на Българската академия на науките по повод Деня на Земята 22 април.Инициативата е на Националния институт по геофизика, геодезия и география (НИГГГ) и Института за гората (ИГ) и се посвещава на 150-годишнината на БАН.Ще бъдат залесени зелени площи пред сградата на НИГГГ в научния комплекс на БАН на 4-ти км. Избрани са фиданки от повече от 25 широколистни и иглолистни вида, предимно с местен произход, както и красиво цъфтящи дървета. Дървесните видове са подбрани според условията на терена, съобразен е и контактът им със съществуващата там растителност, съобщиха от БАН.Прилежащите зелени площи около НИГГГ са предварително зонирани, като засадените дървесни видове ще отговарят на условията и конкретните нужди за подобряване функциите на зелените системи - ограничаване на шума, облагородяване на ландшафта и допълване на парковата среда.22 април се отбелязва като Ден на Земята от над половин милиард души по целия свят. Всяка година Международната мрежа за Деня на Земята координира действията на повече от 12 000 партньори в 174 държави, насочени към опазване на планетата Земя и съхраняване на живота върху нея. Мрежата се стреми да създаде широка гражданска подкрепа за устойчиви и ефективни екологични политики за развитие по целия свят.Официален старт на залесяването ще бъде даден в 13:00 часа на 22 април 2019 г. пред сградата на Националния институт по геофизика, геодезия и география в научния комплекс на БАН на 4-ти км. ", "date": "2019.04.22", "title": "150 дървета засаждат учени по повод Деня на Земята "}
{"url": "http://www.cross.bg/loruns-ekran-dzhenifur-1602391.html", "text": "/КРОСС/  Актрисата и носителка на \"Оскар\" Дженифър Лорънс се завръща на екран, след като преди повече от година обяви, че си взима почивка от киното, съобщи \"Варайъти\".Драмата, с която 28-годишната Лорънс е избрала да отбележи завръщането си, все още няма заглавие. Известно е само, че с филма младата, но вече утвърдена театрална режисьорка Лила Нойгебауер ще дебютира в киното.Дженифър Лорънс ще бъде сред продуцентите на филма заедно със Скот Рудин и Илай Буш.Снимките за продукцията, отбелязваща завръщането на екран на Лорънс, позната с ролите си във филми като \"Наръчник на оптимиста\", \"Джой\", \"Американска схема\" и \"Зимен дар\", ще започнат в средата на юни в Ню Орлиънс. ", "date": "2019.04.22", "title": "След година почивка: Дженифър Лорънс се завръща на екран "}
{"url": "http://www.cross.bg/kozlodyii-burzo-kolata-1602392.html", "text": "/КРОСС/  Тази нощ около 2.00 ч. е бил подпален семейния автомобил на кмета на Козлодуй Маринела Николова.На място веднага пристигнала полиция, която отцепила района на паркинга. Колата „Ауди А4\" била паркирана пред жилищния блок, в който живее тя.Пожарникарите пък бързо изгасили огъня и така предотвратили разпространението на пламъците към паркираните наблизо други коли.Щетите по колата тепърва ще се установяват, а според разследващи автомобилът е запален умишлено. По случая вече е образувано бързо производство, съобщиха от полицията. ", "date": "2019.04.22", "title": "Подпалиха колата на кметицата на Козлодуй "}
{"url": "http://www.cross.bg/dimitrov-grigor-myasto-1602387.html", "text": "/КРОСС/  Най-добрият ни тенисист Григор Димитров загуби 15 позиции в световната ранглиста след ранното си отпадане от турнира от сериите Мастърс в Монте Карло, където отстъпи в 1/8-финалите пред Рафаел Надал. Българинът вече заема 43-о място в ранглистата на ATP с 1030 точки, като от актива му са отнети 270 точки.През миналата година Димитров игра полуфинал в Монте Карло отново срещу Надал. Испанецът не успя да защити титлата си и също се прости с точки, но продължава да заема второто място с 8085 точки.Лидер е Новак Джокович 11 160 точки. През тази седмица Григор няма участие, а в следващия понеделник стартира участието си в Барселона.За последно Григор Димитров беше извън топ 40 в света през февруари 2013 г., когато беше 41-ви. Настоящото класиране е най-лошото за него от 2012 г., когато завърши сезона на 48-о място.", "date": "2019.04.22", "title": "Григор Димитров 43-ти в света"}
{"url": "http://www.cross.bg/zvezdi-godina-padashti-1602386.html", "text": "/КРОСС/  Тази нощ небето ще ни предложи първото звездно зрелище от „падащи звезди\" тази пролет. През втората половина на април светът следи метеорния поток „Лириди\", а кулминацията е в началото на тази седмица - неделя срещу понеделник и понеделник срещу вторник.Очакванията са да можем да преброим между 10 и 20 метеора в час, но астрономите подсказват, че понякога този метеорен дъжд поднася изненадващи спектакли с по над 100 „падащи звезди\" в рамките на 60 минути.Родина на Лиридите е кометата Тачър, чиято обиколка около Слънцето продължава 415 години. За последно тя е преминала в близост до нашата звезда през 1861 година, а следващото й посещение се очаква чак през 2276 година. Метеорният поток, който носи името на съзвездието Лира, е едно от първите наблюдавани подобни явления в древността. Данни за него има още от 687 година пр.н.е.Времето през следващата нощ ще е предимно облачно с по-добра възможност за наблюдение в Източна България. Ако решите да броите „падащи звезди\", намерете място далече от градските светлини, които винаги пречат да усетим магията на звездопадите. ", "date": "2019.04.22", "title": " Не пропускайте първия пролетен звездопад"}
{"url": "http://www.cross.bg/ykraiina-zelenski-izbori-1602393.html", "text": "/КРОСС/  Украйна има шанс да извърши положителни промени в полза на цялото общество след президентските избори, заяви говорителката на руското външно министерство Мария Захарова, цитирана от Ройтерс и ТАСС.\"Украйна може да извърши рестарт, не в смисъл на преразпределение на паричните потоци от един джоб в друг, а истински, основан на осъзнаването на необходимостта за консолидиране на народа не чрез сила, а чрез изработване на общонационален дневен ред\", посочи говорителката на руското външно министерство. Захарова отбеляза, че много украинци в районите на конфликта с проруските сепаратисти не са могли да гласуват на изборите. По думите на Захарова украинските власти не трябва \"да изключват от гласуването милиони собствени граждани\".Председателят на Европейския съвет Доналд Туск поздрави вчера Володимир Зеленски за победата му на президентските избори в Украйна, съобщи ТАСС. \"Решаващ ден за Украйна. Свободните избори и мирната смяна на властта означават силна украинска демокрация. Поздравяваме Володимир Зеленски. ЕС е изпълнен с решителност за продължи подкрепата си (за Украйна)\", написа Туск в страницата си в Twitter.Зеленски от своя страна помести във Facebook снимка, на която държи мобилен телефон пред себе си. \"Моите най-искрени благодарности на президента на Френската република Еманюел Макрон за неговите поздравления\", гласи текстът под снимката на френски език. Макрон беше единственият чуждестранен лидер, който се срещна със Зеленски преди вчерашния балотаж, отбелязва агенцията. Той прие кандидата от партия \"Слуга на народа\" в Елисейския дворец на 12 април, а малко по-късно същия ден се срещна и със съперника му, действащия президент Петро Порошенко.Британският външен министър Джереми Хънт поздрави Володимир Зеленски за победата му на парламентарните избори в Украйна, съобщиха АФП и ТАСС. \"Сега вие в действителност ще станете слуга на народа\", написа Хънт в Twitter, визирайки едноименния телевизионен сериал. \"С нетърпение очакваме възможността да работим заедно. Обединеното кралство продължава да подкрепя Украйна, избрания от нея евроатлантически път, процес на реформи и обезпечаването на сигурността (на страната), добави британският външен министър.В политическата комедия \"Слуга на народа\", чието излъчване започна през ноември 2015 г. Зеленски играе ролята на учителя по история Голобородко, който решава да участва в президентските избори и ги печели със 73% от гласовете, припомня ТАСС.Снощи Зеленски получи поздравления и от полския държавен глава Анджей Дуда, който го покани да посети Варшава, предаде ТАСС, като се позовава на съобщение на канцеларията на Дуда в Twitter. \"Този избор отразява очакванията на украинското общество, което разчита на значително ускоряване на действията на държавната власт за реформиране на политическия и икономическия живот на страната, както и за обезпечаване на сигурност и стабилност\", се посочва в поздравителната телеграма на Дуда до Зеленски, поместена на официалния сайт на полския президент.\"Президентът потвърди, че Полша последователно ще подкрепя Украйна по пътя й към Европа и евроатлантическата общност\", заявил съветникът на Дуда Кшищоф Шчерски. Полският лидер изразил също надежда за положително решаване на спорните въпроси от исторически характер, усложняващи двустранните отношения, добавил съветникът.И президентът на САЩ Доналд Тръмп поздрави Володимир Зеленски за победата му на президентските избори в Украйна, съобщи в Twitter специалният представител на САЩ за Украйна Кърт Волкър, предаде ТАСС. \"Президентът Тръмп позвъни на Володимир Зеленски, за да го поздрави за победата на изборите, а също украинския народ за произвеждането на мирни и демократични избори\", посочи дипломатът. \"Ние ще продължим да поддържаме усилията на Украйна за възстановяване на нейната териториална цялост и противодействието на руската агресия\", добави Волкър. Той също така благодари на изгубилия изборите настоящ украински президент Петро Порошенко за това, че е управлявал Украйна \"в изключително сложни времена\".По-рано вчера посолството на САЩ в Украйна поздрави Зеленски за победата и изрази надежда за запазване на силното партньорство между Киев и Вашингтон. \"Поздравяваме новоизбрания президент Володимир Зеленски и благодарим на всички, които помогнаха за произвеждането на мирни президентски избори в Украйна\", се казва в съобщение на посолството в Twitter.И генералният секретар на НАТО Йенс Столтенберг поздрави Володимир Зеленски за победата му, съобщи ТАСС. \"Поздравявам Володимир Зеленски за победата на президентските избори в Украйна. Украйна е ценен партньор на НАТО и ние очакваме продължаване на нашето сътрудничество\", написа Столтенберг в страницата с в Twitter.Френският държавен глава Еманюел Макрон снощи беше един от първите чуждестранни лидери, които се обадиха на победителя на президентските избори в Украйна, комедийния актьор Володимир Зеленски, за да го поздравят, съобщи АФП. Макрон се обади на Зеленски, когото прие в Елисейския дворец по време на предизборната му кампания, \"за да го поздрави за неговата победа на 21 април 2019 г.\", съобщи френската посланичка в Украйна Изабел Дюмон в страните си в Twitter. ", "date": "2019.04.22", "title": "Световните лидери поздравиха комика Зеленски за победата му в Украйна "}
{"url": "http://www.cross.bg/razsadoproizvodstvo-stopani-kolev-1602395.html", "text": "/КРОСС/  Днес отново зеленчукопроизводителите излизат на протест с искане за оставка на земеделския министър Румен Порожанов.Георги Колев се занимава с разсадопроизводство от шест години. По заявка на клиенти семейната фирма отглежда различни видове зеленчуци - от домати до дини, които на по-късен етап земеделските стопани засаждат в оранжерии или на полето. С годините обаче заявките намаляват, разказва земеделецът. В нашия сектор разсадопроизводството изобщо не е засегнато за подпомагане, а продукцията на нашите колеги започва от тук, коментира Колев. Всички разходи, които се влагат в разсадопроизводството са изцяло за сметка на земеделския стопанин. Фирмите, които се занимават с разсадопроизводство са много малко в страната и ако продължава секторът да е отхвърлен, много стопани са на път да се откажат, прогнозира земеделецът. Разсадопроизводителите настояват да бъдат включени в програмите за подпомагане на бизнеса, наравно със зеленчукопроизводителите. ", "date": "2019.04.22", "title": "Производители отново на протест, искат оставката на Порожанов"}
{"url": "http://www.cross.bg/rozhdenitzite-na-april-1602376.html", "text": "/КРОСС/  Ани Салич, тв водещаПроф. Владимир Чуков, арабистИвайло Йорданов, бивш футболистЛало Каменов, член на Комисията за защита от дискриминация О. р. армейски ген. Любен Петров, депутат от 37-ото и 39-ото НСНиколай Найденов, бивш ‘волейболист, национал Петър Велчев, поет, литературен критик, преводач", "date": "2019.04.22", "title": "Рождениците на 22 април"}
{"url": "http://www.cross.bg/chasa-bulgariya-sofiyaot-1602377.html", "text": "/КРОСС/Ямбол.Президентът Румен Радев ще бъде гост на община Тунджа по повод празника на общината. Държавният глава ще бъде посрещнат в 10.00 часа пред сградата на Община Тунджа, след което ще проведе среща с кмета Георги Георгиев и с представители на общинското ръководство. От 10.30 часа на площада пред общината президентът Радев ще участва в тържествената програма, посветена на празника на Тунджа. От 12.00 часа в село Тенево Румен Радев ще бъде гост на празника на художествената самодейност.***София.От 13.00 часа вицепрезидентът Илияна Йотова организира дискусия „Тема: Европа\" със студенти от НБУ. Събитието ще се проведе в зала 310 (1-ви корпус, 3 етаж) на университета.***София.От 10.00 часа в зала „Тържествена\" на Министерството на отбраната ще бъдат отворени постъпилите оферти за придобиване на многофункционален патрулен кораб за за Военноморските сили.***София.От 09.30 часа КНСБ ще пусне 92 черни балона, като по този начин ще отбележи световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополукa или професионалнa болест - 28 април. В церемонията ще участват президентът на КНСБ Пламен Димитров, вицепрезидентът Иван Кокалов, социалният министър Бисер Петков, конфедералният секретар на КТ „Подкрепа\" Александър Загоров, ръководството на КНСБ, представители на държавни институции и водещи български компании. От 10.00 часа в сградата на КНСБ ще се проведе пресконференция и връчване на наградите „Прометея\" за постижения и добри практики в безопасността и здравето на работниците (, залата на ет.11).Напресконференцията ще бъде представена статистика за броя на трудовите инциденти, както и за проверките, които е извършила ГИТ.***София.От 10.00 часа заместник-кметът на София Дончо Барбалов ще провери стартирането на ремонтните дейности по обособеното трамвайно трасе на бул. „К. Величков\" в участъка от бул. „Акад. Иван Ев. Гешов\" до „Сливница\". ***София.От 10.00 часа в зала „Партер\" на Изпълнителната агенция за насърчаване на малките и средните предприятия ще се проведе церемония по връчване на ваучера по „Ваучерна схема за предоставяне на услуги за емитиране на ценни книжа на капиталовите пазари\".***София.От 11.00 часа в Националния пресклуб на БТА ще се пресконференция на Камарата на архитектите в България на тема „Как обществените поръчки съсипват градската среда\".***София.От 11.00 часа на Алеята на безсмъртните (до Лятната естрада) в Борисовата градина ще се състои официалното откриване на възстановения бюст-паметник на Панчо Владигеров.***София.От 11.30 часа водачът на листата на „БСП за България\" на предстоящите евроизбори Елена Йончева ще даде пресконференция в централата на БСП на ул. „Позитано\" 20.***София.От 11.30 часа в зала № 2 на Централна поща в София главният изпълнителен директор на „Български пощи\" ЕАД Деян Дънешки и представител на Българо-туркменистанска индустриално-търговска палата ще пуснат в употреба малотиражно издание на тема: „Ахалтекински кон\" - една пощенска марка в блок и специален пощенски печат.***София.От 12.00 часа кметът на София Йорданка Фандъкова ще провери обновената сграда на Професионалната гимназия по хранително-вкусови технологии „Проф. д-р Георги Павлов\".***София.От 12.00 часа в Гранд Хотел София ще бъде представена листата с кандидати за европейски парламент на Движение „Заедно\".***София.От 12.00 часа пред сградата на лабораторния блок в Александровска болница ще бъдат пуснати балони в подкрепа на страдащите от първичните имунни дефицити.***София.От 13.00 часа учени и служители на Българската академия на науките ще засадят 150 дървета пред сградата на Националния институт по геофизика, геодезия и география в научния комплекс на БАН на 4- ти км.***София.От 15.00 часа пред сградата на Министерството на труда и социалната политика ще се проведе протест на родители срещу приемането на „Национална стратегия за детето 2019-2030 г.\"***София.От 16.00 часа в ЦИК Инициативният комитет за издигане на Ваня Григорова за независим кандидат за евродепутат ще внесе необходимите подписи за регистрация на кандидата. На внасянето ще присъстват - д-р Боряна Холевич - председател на инициативния комитет и Ваня Григорова - кандидат за независим представител на България в ЕП.***София.От 17.00 часа народният представител от ГЕРБ - София Христо Гаджев организира приемен ден за граждани в клуба на ГЕРБ в ж.к. „Люлин\" 7, бл. 706, вх В.***София.От 18.00 часа Негово Светейшество Неофит Патриарх Български и митрополит Софийски ще отслужи „Последование на Жениха„ в митрополитската катедрала „Св. Неделя\".***Белене.От 16.30 часа в кандидатът за евродепутат от „БСП за България\" Деница Златева ще се срещне собществеността в зала „Патронаж\".***Благоевград.От 09.30 часа в зала „22 септември\" Общински съвет-Благоевград ще проведе редовното си месечно заседание.***Благоевград.От 11.00 часа във фоайето на общината ще бъде открита Великденска работилница.***Благоевград.От 12.00 часа, в зала 5 в сградата на Община Благоевград, ще се проведе встъпителна пресконференция по проект „LYSIS - съвместни действия за разработването и прилагането на нови технологии за оптимално управление на водните ресурси в градската среда\".***Варна.От 15.00 часа в клуба на ПП ГЕРБ на ул. „Г. Бенковски\" №1 народният представител от ПП ГЕРБ Таня Петрова ще приема граждани.***Варна.От 17.00 часа в актовата зала на 7 СУ „Найден Геров\" във Варна народният представител от ПП ГЕРБ Таня Петрова ще бъде гост на събитието, на което 32 учители от Варна и региона ще получат официално сертификати за обучението им по програмата Google Certified Educator.***Варна.От 16.00 часа пред сградата на Община Варна ще се проведе протест на родители срещу приемането на „Национална стратегия за детето 2019-2030 г.\"***Велико Търново.От 18.00 часа в Регионалния пресклуб на БТА евродепутат от „БСП за България\" проф. Мариела Модева ще участва в дискусия на тема „Бъдещето на България и Европа\".***Гоце Делчев.От 15.30 часа кандидатите за евродепутати от „БСП за България\" Петър Витанов и Иван Кръстев ще се срещнат с младежи в клуба на БСП в града.***Гулянци.От 14.00 часа кандидатът за евродепутат от „БСП за България\" Крум Дончев ще се срещне с жители в залата на общинския съвет.***Димитровград.От 11.00 часа зам.-министърът на труда и социалната политика Зорница Русинова и кметът на община Димитровград Иво Димов ще открият Дните на социалните услуги.***Димитровград.От 13.00 часа зам.-министърът на труда и социалната политика Зорница Русинова и кметът на община Димитровград Иво Димов ще участват в кръгла маса на тема „Деинстуционализацията на деца - Мисията е възможна\" в зала „Гросето\".***Димитровград.От 14.30 часа зам.-министърът на труда и социалната политика Зорница Русинова и кметът на община Димитровград Иво Димов ще открият спортна площадка в двора на Дневния център за деца с увреждания и ще изработят Великденска украса с децата от социалната услуга.***Добрич.От 11.00 часа при изхода на град Добрич на път II-29 в посока Варна ще бъде открит рехабилитираният 14-километров участък от път II-29 Добрич - Кардам.***Долна Митрополия./с. Божурица.От 14.00 часа кандидатът за евродепутат от „БСП за България\" Велизар Енчев ще се срещне с жители в залата на читалището в селото.***Кнежа.От 17.00 часа кандидатът за евродепутат от „БСП за България\" Велизар Енчев ще се срещне с жители в читалището.***Кърджали.От 13.00 часа пред Катедрален храм „Св. Георги\" и от 14.00 часа пред Централната джамияомбудсманът Мая Манолова ще дари 500 пакета с хранителни продукти на социално слаби и възрастни хора.***Кюстендил.От 11.00 часа в Регионалния пресклуб на БТА ще се състои пресконференция наСтефан Тафров - водещият кандидат на „Да, България\" в общата листа на Демократична България във връзка с предстоящите избори за Европейски парламент.***Никопол./с. Новачене.От 14.00 часа кандидатът за евродепутат от „БСП за България\" Деница Златева ще се срещне с граждани в залата на кметството.***Плевен.От 16.00 часа в Регионалния пресклуб на БТА ще се проведе пресконференция на СДС с участието на Румен Христов и Александър Йорданов - кандидат за евродепутат в листата на ГЕРБ-СДС. Темата е за вътрешната политика и за предстоящи избори за депутати в Европейския парламент .***Пловдив.От 10.30 часа кандидатите за евродепутати от „БСП за България\" Валери Жаблянов и Тодор Стоилов ще се срещнат с граждани в Градския съвет на БСП.***Пловдив.От 11.00 часа в Регионалния пресклуб на БТА ще се проведе пресконференция на ПП АБВ заполитическата обстановка в страната и региона.***Пордим.От 17.00 часа кандидатът за евродепутат от „БСП за България\" Крум Дончев ще се срещне собществеността в залата на Дневния център.***Русе.От 10.00 часа в зала „Свети Георги\" на Областна администрация Русе ще се проведе регионална среща, целяща информиране и представяне на възможностите на малките хора и съответно тяхната роля в обществото.***Садово.От 13.00 часа кандидатите за евродепутати от „БСП за България\" Валери Жаблянов и Тодор Стоилов ще се срещнат с представители на местната власт и обществеността.***Сатовча.От 17.30 часа кандидатите за евродепутати от „БСП за България\" Петър Витанов и Иван Кръстев ще се срещнат с обществеността в кафе „Елеганса\".***Сливен.От 09.30 часа общинските съветници от ПП ГЕРБ Димитър Батаков и Живко Минчев ще се срещнат с граждани.***Сливен.От 17.30 часа в зала „Галерия +\" в комплекс „Национал\" ще се проведе среща-разговор с народните представители от ПГ „БСП за България\" Елена Йончева, Таско Ерменков и Кольо Милев на тема: „Проблеми в развитието на община Сливен и възможности за решаването им\".***Смолян.От 10.30 часа в зала „Ротари\" на хотел „Кипарис алфа\" ще се проведе пресконференция на EVNБългария.***Стара Загора.От 18.00 часа пред Регионалната дирекция за социално подпомагане ще се проведе протест на родители срещу приемането на „Национална стратегия за детето 2019-2030 г.\"***Хаджидимово.От 20.00 часа кандидатите за евродепутати от „БСП за България\" Петър Витанов и Иван Кръстев ще се срещнат с жители на Хаджидимово и Гърмен в сградата на общинската администрация в гр. Хаджидимово.***Хисаря.От 16.00 часа кандидатът за евродепутат от „БСП за България\" Момчил Неков ще се срещне спредставители на работещите във фирма „Натура фит\".***Шумен.От 11.00 часа в парка при Община Шумен ще се състои Еко фиеста по повод Световния Ден на Земята -22 април.***Шумен.От 18.00 часа в Регионална библиотека „Стилиян Чилингиров\" водачът на листата на „Демократична България\" Радан Кънев ще се срещне с Демократичната общност в град Шумен. ", "date": "2019.04.22", "title": "Предстоящи събития на 22 април"}
{"url": "http://www.cross.bg/zaradi-detza-stenogramata-1602381.html", "text": "/КРОСС/Бензинът отново поскъпва шоково\", пише вестник \"Сега\". Изданието обяснява, че само няколко месеца след масовите есенни протести, обхванали страната заради поскъпването на горивата и след успокояването на цените през зимата, масовият бензин А 95 гони рекордни за тази година стойности. От средата на март досега увеличението е средно с 12 ст. за литър.От 2,08 лв. на 14 март сега масовият бензин е средно 2,20 лв. Пет големи вериги по традиция поддържат еднакви средни цени - 2,22 лв. за литър. Това показва справка в специализирания сайт Фуело, който следи цените на горивата у нас и по света. Зареждането на резервоара в Северозападна България излиза най-солено, допълва \"Сега\".\"Уж недоволен от интерпретациите на тема корупция, Радев отказа на \"24 часа\" да разсекрети кой как говори за нея\", пише всекидневникът в заглавие на първата си страница. Изданието посочва, че президентът Румен Радев е отказал да предостави стенограмата от скандалния Консултативен съвет за национална сигурност на тема корупция, който свика на 8 април.След съвета липсваше единна позиция на членовете му, а между управляващи и опозиция прехвърчаха взаимни нападки и обвинения в изопачаване на истината. Именно заради разнопосочните разкази какво се е говорило на консултативния съвет \"24 часа\" е поискал достъп до стенограмата по Закона за достъп до обществена информация. В петък в редакцията е получен отказ, защото стенограмата е засекретена като \"служебна информация\", уточнява всекидневникът.\"Тежки глоби от ЕК заради \"зеления\" хаос в Натура 2000\", пише вестник \"Труд\". По информация на изданието наказателни процедури и глоби ще бъдат наложени на България, ако правителството ни не приеме промени в Закона за биологичното разнообразие. Въпреки заплахата от санкции, корекциите в нормативния акт вече втора седмица отлежават в Министерския съвет, защото тяхното гласуване е отложено от премиера Борисов, посочва \"Труд\".\"Родители съдят Столичната община\", съобщава вестник \"Дума\". Сдружението \"Настоящи и бъдещи майки\" вкара в съда наредбата за прием на деца в детски градини и предучилищни групи в училищата в София. Това става само няколко дни, преди да бъде обявено първото класиране на приетите деца, което се чака с тревога от много родители заради липсата на места.Сдружението оспорва предимството, което се дава на близнаци, на втори деца и на братя и сестри, родени с разлика от две години. Според последните изменения на наредбата от февруари те имат право на допълнителна точка и така на практика получават възможността за сигурен прием, уточнява \"Дума\".\"Вносно агнешко от Македония с неясни печати и 20% по-ниска цена се появи в магазините\", информира \"Монитор\". За изданието председателят на Националната овцевъдна и козевъдна асоциация Симеон Караколев пояснява, че на печата върху месото нямало нищо четливо. \"Според законите и регламентите е редно да се забрани от агенцията по храните. По регламент на печата трябва видно да личи държавата на произход и кланицата\", допълва експертът пред \"Монитор\". ", "date": "2019.04.22", "title": "Преглед на вестниците "}
{"url": "http://www.cross.bg/pendarovski-kudeto-vodi-1602380.html", "text": "/КРОСС/  Според резултатите от обработените досега 23,43% от бюлетините на първия тур от изборите за президент на Македония, кандидатът на СДСМ (Социалдемократическия съюз на Македония) Стево Пендаровски води с 41,73% пред опонента си Гордана Силяновска Давкова, която е подкрепяна от ВМРО-ДПМНЕ, с 39,7% от гласовете, предава скопският телевизионен \"Канал 5\".Кандидатът на албанската опозиция Блерим Река досега получава 14,67%.Най-висока е избирателната активност в Крива Паланка, в Прилеп, Демир Капия, Демир Хисар, Вевчани и Крушово - все общини в южната и източна част на страната, където опозиционната партия ВМРО-ДПМНЕ е доста силна.В Тетово, Куманово и Гостивар - общини, където има предимно етнически албанци, активността е доста ниска - 20%.Силяновска води най-убедително в община Лозово, където е получила 71,04% от гласовете, а най-силният район на Стево Пендаровски е Пласница, където е бил избран от 71,08% от гласувалите. В скопските общини води Силяновска, освен в Карпош и в Център, където води Пендаровски.Най-вероятно ще има втори тур на изборите за президент на 5 май, както се прогнозираше. Денят премина без сериозни изборни нарушения и напрежения.По-добри отношения със съседите, членство в ЕС и НАТО, диалог с правителството за по-силна икономика и по-малко емиграция на младите. Това искат от новия си президент македонците.Именно съвместна работа с правителството на Зоран Заев, което през последните 2 години подписа два договора с Гърция и България и пое по пътя на евроинтеграцията, обеща и кандидатът на управляващите Стево Пендаровски.\"Аз съм един от най-силните поддръжници на Договора, който се подписа. Мисля, че това е единствената възможна европейка рамка, която ни изважда от балканската кал към Европа. Имам намерение да го поддържам без остатък, без резерва\", каза Пендаровски пред БНТ.\"Очаквам да спечеля изборите и да бъда първата жена президент на Македония\", заяви Силяновска-Давкова след като пусна бюлетината си.Последното социологическо проучване прогнозира, че тя ще получи подкрепа от 26,8 на сто на изборите в сравнение с 28,8 на сто за кандидата на управляващия СДСМ Стево Пендаровски.Силяновска-Давкова е университетски преподавател по конституционно право. Нейната номинация е подкрепяна от главната консервативна опозиционна сила ВМРО-ДПМНЕ, която твърдо се противопоставя на споразумението за преименуването на страната, постигнато с Гърция.\"Преподавател съм по конституционно право, така че ще уважа (споразумението с Атина)\", заяви тя. \"Ще направя обаче всичко възможно да покажа, че някои решения противоречат на нашата конституция\", добави кандидатката.Силяновска-Давкова е и първата жена кандидат за президент след обявяването на независимост на страната от Югославия през 1991 г. ", "date": "2019.04.22", "title": "Първи изборни резултати в Северна Македония: Пендаровски води пред Силяновска"}
{"url": "http://www.cross.bg/gradysa-oblachnostta-vyatur-1602378.html", "text": "/КРОСС/  В понеделник ще преобладава слънчево време. По-значителна облачност още от сутринта ще има над североизточните райони, а след обяд над цялата страната ще има временни увеличения на облачността. Само на отделни места ще превали слаб дъжд. Ще духа до умерен вятър от югоизток и температурите слабо ще се повишат и максималните ще бъдат между 16 и 21 градуса. Вечерта от запад облачността ще се вплътнява и през нощта срещу вторник в Западна България ще завали дъжд, в планините над 2000 м - сняг.В планините ще преобладава слънчево време, след обяд с временни увеличения на облачността, но само на отделни места ще превали слаб дъжд. Ще духа умерен вятър от юг, по билата - от запад. Максималната температура на височина 1200 м ще е около 10 градуса, а на 2000 м - около два градуса. Вечерта над масивите от Югозападна България облачността ще се вплътни и през нощта срещу вторник на много места ще превали. По Черноморието ще има значителна облачност, но без валежи. Ще духа до умерен югоизточен вятър. Максимални температури на въздуха ще са 12-13 градуса. Температурата на морската вода ще е 11-12 градуса. Вълнението на морето ще бъде 2 бала.", "date": "2019.04.22", "title": "Новата седмица започва със слънце "}
{"url": "http://www.cross.bg/ataki-lanka-zhertvite-1602383.html", "text": "/КРОСС/  Все още не е ясно кой стои зад вълната от бомбени атаки в Шри Ланка. Повече от 200 души бяха убити в атаки срещу три църкви и няколко луксозни хотела. Властите обявиха, че са арестували 13 души.Полицейският час беше отменен тази сутрин. Нормално работи и международното летище в Коломбо.Социалните мрежи продължават да са недостъпни, като се смята, че властите искат да спрат разпространението на дезинформация. Повечето загинали са от местното християнско малцинство. Поне 32 от жертвите са чужденци.", "date": "2019.04.22", "title": "Расте броят на жертвите в Шри Ланка"}
{"url": "http://www.cross.bg/hristos-sedmitza-iisys-1602382.html", "text": "/КРОСС/  От понеделник след Цветница започва Страстната седмица за православните християни. Наречена още \"Седмицата на страданията\", тя е последната седмица от земния живот на Иисус Христос.Последната седмица на Великия пост църквата нарича Страстна седмица, защото тя е посветена на възпоменанията за последните дни от земния живот на християнския спасител Иисус Христос - неговите страдания, кръстна смърт и погребение.Започва с тържественото му влизане в Йерусалим и завършва с неговото Възкресение. Всеки ден от тази седмица се нарича Велик - Велики понеделник, Велики вторник и така нататък. Тя е последната от Великденския пост и на всеки един ден от нея се извършват специални служби от църквата. Според православния календар тази седмица завършва с Великден.На старобългарски \"страст\" е \"страдание\". По тази причина дните на Христовите страдания от влизането на Исус Христос в Йерусалим за Пасха до смъртта му са наречени \"страстна седмица\". Приближавайки се към кулминацията на тази седмица, всеки от дните от понеделник до събота е наречен Велик.На Велики понеделник Иисус Христос влязъл в Йерусалимския храм и го намира пълен с търговци. Божият Син изгонил търговците, защото храмът е дом за молитва, а не тържище. В Евангелието се говори за проповедта на Иисус в храма и изреченото от него проклятие над безплодната смокиня - символ на човешката душа, която не познава молитвата, покаянието и не носи духовни плодове.На Велики вторник Христос проповядва в храма и дава своите последни нравствени наставления, разказва притчата за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим.На Великата сряда Христос е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.На Велики четвъртък е произнесена смъртната присъда над Иисус Христос и е потвърдена от Пилат Понтийски. В същата тази вечер, която според еврейските вярвания, е началото на следния ден (след залез) Той е разпнат. Разпети петък е Денят на великите страдания на Иисус. Христос приел смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат; разпънат е на Голгота между двама разбойници и издъхва в мъки. Станало слънчево затъмнение и земетресение.Тя е посветена на възпоменанията за последните дни от земния живот на християнския спасител Иисус ХристосОт понеделник след Цветница започва Страстната седмица за православните християни. Наречена още \"Седмицата на страданията\", тя е последната седмица от земния живот на Иисус Христос.Последната седмица на Великия пост църквата нарича Страстна седмица, защото тя е посветена на възпоменанията за последните дни от земния живот на християнския спасител Иисус Христос - неговите страдания, кръстна смърт и погребение.Започва с тържественото му влизане в Йерусалим и завършва с неговото Възкресение. Всеки ден от тази седмица се нарича Велик - Велики понеделник, Велики вторник и така нататък. Тя е последната от Великденския пост и на всеки един ден от нея се извършват специални служби от църквата. Според православния календар тази седмица завършва с Великден.На старобългарски \"страст\" е \"страдание\". По тази причина дните на Христовите страдания от влизането на Исус Христос в Йерусалим за Пасха до смъртта му са наречени \"страстна седмица\". Приближавайки се към кулминацията на тази седмица, всеки от дните от понеделник до събота е наречен Велик.На Велики понеделник Иисус Христос влязъл в Йерусалимския храм и го намира пълен с търговци. Божият Син изгонил търговците, защото храмът е дом за молитва, а не тържище. В Евангелието се говори за проповедта на Иисус в храма и изреченото от него проклятие над безплодната смокиня - символ на човешката душа, която не познава молитвата, покаянието и не носи духовни плодове.На Велики вторник Христос проповядва в храма и дава своите последни нравствени наставления, разказва притчата за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим.На Великата сряда Христос е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.На Велики четвъртък е произнесена смъртната присъда над Иисус Христос и е потвърдена от Пилат Понтийски. В същата тази вечер, която според еврейските вярвания, е началото на следния ден (след залез) Той е разпнат. Разпети петък е Денят на великите страдания на Иисус. Христос приел смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат; разпънат е на Голгота между двама разбойници и издъхва в мъки. Станало слънчево затъмнение и земетресение.Великата събота е Ден на оплакването и погребението на Иисус Христос от майка му Света Богородица и жени, носещи миро. Гробът му е запечатан и пред него е поставена стража (вечерта в петъчния ден - тогава църквата отслужва Опело Христово).На следващия ден е светлото Христово възкресение. Отново службата започва през нощта. Неделният ден е започнал от залез слънце на съботния ден. След полунощницата в църква свещеникът изнася светлината и призовава вярващите да дойдат и вземат светлина от незалязващата светлина, понеже Христос е възкръснал.В българската домашна православна традиция всеки от дните на Страстната седмица се отбелязва по особен начин. Първите три (Велики понеделник, Велики вторник и Велика сряда) са отредени за разтребване вкъщи, като на рутинната дейност се придава и символично пречистващ характер - прави се за здраве. На Велики четвъртък се спазва строга забрана за работа, боядисват се великденските яйца. На Велики петък (наричан още Разпети петък) в Западна България се украсяват боядисаните яйца с различни мотиви. Ходи се на църква и се минава под масата три пъти за здраве. На Велика събота обикновено се месят и пекат обредните великденски хлябове. ", "date": "2019.04.22", "title": " Започва Страстната седмица"}
{"url": "http://www.cross.bg/elektrichestvo-izpolzva-generira-1602379.html", "text": "/КРОСС/  Американски химици разработиха първото по рода си устройство, което генерира електричество от естествен снеговалеж, съобщи Сайънс алърт, цитиран от БТА.Новата технология използва принципите на трибоелектричния ефект, при който се генерира електрически заряд от контакта на два материала, както и от положителния електрически заряд на снежните частици.Снежинките освобождават електрони, ако си взаимодействат с подходящо отрицателно заредено вещество.Снежният трибоелектричен наногенератор, създаден от специалистите от университета на Калифорния в Лос Анджелис, използва силиций за функционален слой. Контактният механизъм може да варира - снегът да пада пряко, или да се плъзга по него.Засега полученото по този начин количество електричество не е голямо, но учените мислят, че ще е лесно да вградят подобни устройства в слънчеви панели. Така те ще генерират енергия и когато вали сняг и слънчевата ефективност е минимална или нулева. ", "date": "2019.04.22", "title": " Учени получиха електричество от снеговалеж"}
{"url": "http://www.cross.bg/ybiiistvoto-beshe-ybiiistvo-1602384.html", "text": "/КРОСС/  Тръгва делото за убийството на журналистката Виктория Маринова.Обвиненият  Северин Красимиров се изправя пред Окръжния съд в Русе. Той беше предаден на съд на 19 март . Разследването продължи пет месеца. Обвиненият за жестокото убийство, извършено по сред бял ден на крайбрежната алея в града, беше заловен при акция на полицията в Германия, където беше избягал след убийството.  Северин Красимиров ще отговаря пред съда по три обвинения - убийство, блудство и изнасилване.", "date": "2019.04.22", "title": "Тръгва делото за убийството на журналистката Виктория Маринова"}
{"url": "http://www.cross.bg/bulgariya-delhi-repyblika-1602385.html", "text": "/КРОСС/  „Нямаме информация за това дали някой е поел отговорност за атентата. Ситуацията постепенно се нормализира. Полицейският час беше отменен тази сутрин\". Това заяви за \"Здравей, България\" Емил Миланов -  консул на Република България в Делхи, Индия.По думите му летището функционира, но има хаотична обстановка, достъпът е затруднен.Препоръчваме на българските граждани да избягват райони на религиозни прояви и места в близост до религиозни храмове, както и да проявяват внимание край събирания на големи групи хора\", коментира още той.Миланов заяви, че има 8 български граждани, които вчера са се свързали с посолството и към момента са на сигурно място.„Препоръчваме на българите да се изчака пълното нормализиране на ситуацията преди да отпътуват окончателно от Шри Ланка, но ако решат да пътуват - да се провери обстановката по пътищата и да се предвиди повече време на летището, тъй като се извършват множество проверки\", посочи още консулът на Република България в Делхи. ", "date": "2019.04.22", "title": "Консулът на България в Делхи: Ситуацията постепенно се нормализира"}
{"url": "http://www.cross.bg/tema-bulgariya-zashto-1602375.html", "text": "/КРОСС/  Взривове в Шри Ланка - откъде идват атаките - коментар на проф. Владимир ЧуковАнгел Джамабзки - как ВМРО се готви за евроизборите Северна Македония избира президент - коментари от Скопие и София На живо от Пловдив - как се контролиарат полетите с лекомоторни самолети? Заразата морбили - защо България се нареди на шесто място по заболеваемост в Европа На живо от храм „Света Троица\" - Започва страстната седмицаЕксклузивно - кандидатът за евродепутат от левицата Иво Христов след излизанетоси от Президентството. Терор в Шри Ланка - каква е обстановката ден след трагедията?Как ще повлияе „Апартамент гейт\" на предстоящите евроизбори? Гост - лидерът наДСБ Атанас Атанасов. В рубриката „Чети етикета\": Как законно да преустроим апартамент? И какви са найчестите нарушения при ремонта?В „Седмицата на духа\" - легенадарната актриса Жоржета ЧакъроваОбвиненият за смъртта на Виктория Маринова от Русе се изправя пред съда. Говорят близки и приятели на убитата журналистка.Земя край София за два лева на квадратен метър. Корупционна схема или промоционална разпродажба? Разследване на Марин Николов. Участват ли висши политици в схеми за усвояване на европари и защо производители поискаха оставката на министъра на земеделието. Говори Румен Порожанов. Режисьорът Андрей Слабаков - кандидат за евродепутат. Защо реши да влезе в политиката?Измамници заплашват потребители в интернет с фалшиви порно записи. Как работи схемата? Проверка в „На твоя страна\". Прикован на легло мъж и трите му деца останаха без дом, заради невъзможност да изплащат ипотеката си. Разказваме тъжната история на Калин и семейството му. След спецакцията в Дреновец: кои са задържаните, принуждавали социално слаби да просят в Швеция? Папата с обръщение на български език. Към кого беше насочено посланието му две седмици преди посещението му в страната? Разговор с Димитър Ганчев, който прочете посланието на папа Франциск. Бизнесът предрича спад на туризма през следващите месеци. Каква е причината и защо браншът поиска милиони от държавата? 15-метров неонов кръст свети в тъмното и се вижда чак от АМ „Марица\". Кич или близост до Бога е най-модерното разпятие в България? В началото на Страстната седмица проверява Румен Бахов. ", "date": "2019.04.22", "title": "Теми и гости в сутрешните блокове на телевизиите"}
{"url": "http://www.cross.bg/teodor-georgi-ychilishte-1602373.html", "text": "/КРОСС/  Преподобни Теодор се родил през шестия век в малоазийската област Галатия , с. Сикеа, от което е получил и името си Сикеот. При благочестивите му родители живеела и престарялата му баба по майка, и сестрата на майка му, Деспина. Баща му бил на военна служба в гвардията на император Юстиниан. Взаимна любов свързвала членовете на това семейство. Раждането на детето доставило голяма радост на всички и допълнило щастието на семейството. На младенеца дали името Теодор, което значи Божи дар, понеже всички преценили раждането му като особена проява на Божията милост към тях.Когато Теодор навършил шест години, родителите му искали да го обрекат да служи във войската. Майка му приготвила богато украсена дреха и златен пояс и се готвели да заминат за Цариград, за да го запишат в императорската гвардия. Но веднъж й се явил св. великомъченик Георги и й казал:- Не се труди напразно, защото Небесният Цар иска сина ти.Като се събудила, майката много плакала, защото разбрала тези думи в смисъл, че детето скоро ще умре. Поради това тя не изпълнила своето намерение да го обрече на военна служба. А момчето растяло и заяквало. На осемгодишна възраст Теодор започнал да посещава училище и учудвал другарите и учителите си със своето прилежание, добри успехи и примерно поведение. При детските игри бил сдържан, не произнасял неприлични думи, примирявал скаралите се.В дома на Теодоровото семейство живеел и един благочестив старец, на име Стефан. Той прекарвал живота си в пост и постоянно се молел. Малкият Теодор обикнал стареца, започнал често да дохожда и да беседва с него и се стараел да подражава на делата му. Понякога отказвал да обядва, следвайки постническия пример на стареца. През свободното от училище време отивал в църквата \"Св. великомъченик Георги\", която се намирала на един хълм близо до селото, и там се молел със Стефана. Майка му мислела, че Теодор употребява всичкото си време за подготовка на уроците си и се страхувала да не би това да повреди здравето му, защото го виждала, че започва да слабее. Затова помолила учителя му да го пуска по-рано от училище. Но Теодор и сега от училището отивал направо в църквата, а след това в определения час отново се връщал в училище с другите деца. След известно време Теодор започнал да ходи на молитва в храма и през нощта. Като се безпокояла за здравето му, майка му му забранила да излиза нощем от къщи. Понеже съветите на помогнали, тя започнала да го наказва, а най-после се видяла принудена да го привързва за кревата. Но отново й се явил насън св. Георги и й казал да не отклонява сина си от Бога. Когато запитали Теодора, не се ли страхува да отива през нощта до църквата, където могат да го нападнат вълци или други зверове, той отговорил, че не ходи сам. За молитва го събуждал един светъл юноша, водел го за ръка и го предпазвал от всякаква опасност. Тогава всички разбрали, че св. великомъченик Георги пази момчето и вече не му пречели да отива нощем в храма....", "date": "2019.04.22", "title": "Велики понеделник. Преп. Теодор Сикеот "}
{"url": "http://www.cross.bg/obyavyava-voiina-chrez-1602374.html", "text": "/КРОСС/  238 г. - Годината на шестимата императори: Римският сенат обявява за незаконен императора Максимин Трак, заради неговите кръвожадни методи при управлението на Рим и избира чрез гласуване двама нови императори - Пупиен и Балбин.•\t1378 г. - Започва строителството на Бастилията.•\t1500 г. - Португалският мореплавател Педро Кабрал достига Бразилия и я обявява за португалска колония.•\t1529 г. - Испания и Португалия подписват в Сарагоса договор за подялба на откритите и неоткритите още територии в източното полукълбо.•\t1713 г. - Състои се сватбата на граф Карл Лудвиг фон Насау-Саарбрюкен и немската аристократка Кристиана Шарлота фон Насау-Отвайлер.•\t1838 г. - Английският кораб Сириус пресича за пръв път Атлантическия океан, използвайки единствено своята парна машина.•\t1876 г. - В Панагюрище е осветено въстаническото знаме за Априлското въстание, изработено от Райна Княгиня.•\t1880 г. - Владивосток получава статут на град.•\t1913 г. - В Атина е подписан предварителен сръбско-гръцки протокол за обща война против България, потвърден чрез официалните тайни договори на 1 май и на 19 май същата година.•\t1915 г. - Първата световна война: В битката при Ипр германците за първи път използват като оръжие отровен газ - поразени са 15 хил. войници, от които 5 хил. умират.•\t1915 г. - Яне Сандански е убит от засада край Мелник.•\t1925 г. - След Атентата в църквата „Света Неделя\" в София, Христо Ясенов е арестуван.•\t1945 г. - Втора световна война: Фюрербункер: След като научава, че съветските войски са превзели Еберсвалд без бой, Адолф Хитлер признава поражението във своя подземен бункер и обявява, че самоубийството е единственият изход.•\t1964 г. - Танганика и Занзибар обявяват, че се съединяват в една държава - Танзания.•\t1969 г. - Мореплавателят Робин Нокс-Джонстън извършва за 312 дни първото околосветско пътешествие, без да спира на суша.•\t1969 г. - В Хюстън (САЩ) е извършена първата трансплантация на човешко око.•\t1970 г. - За първи път в САЩ е отбелязан Ден на Земята.•\t1972 г. - Англичаните Джон Файерфакс и Силвия Кук след 361 дни плаване с гребна лодка пресичат Тихия океан и достигат бреговете на Австралия.•\t1978 г. - В Афганистан комунистите извършват преврат с помощта на СССР.•\t1980 г. - Канада обявява решението си за бойкотиране на Московските Олимпийски игри.", "date": "2019.04.22", "title": "22 април в историята"}
{"url": "http://www.cross.bg/surtzeto-obiknesh-lyubov-1602372.html", "text": "/КРОСС/  Ако отвориш сърцето си, ще дойде любов.Ако пуснеш миналото, болката ще си отиде.Ако преодолееш страховете си, животът ще ти направи подарък.Ако обикнеш себе си, ще обикнеш всички.Ако кажеш \"благодаря\" на сърцето си, ще имаш радост.Тибетски мъдрости", "date": "2019.04.22", "title": " Ако отвориш сърцето си, ще дойде любов."}
