{"url": "http://www.cross.bg/visoki-dohodi-iphone-1578829.html", "text": "/КРОСС/ iPhone се е превърнал в номер едно индикатор за високи доходи, тъй като най-доброто изпълнение на модела в момента струва над 1000 долара. Това обобщава ново проучване.Данните, публикувани от икономистите от университета в Чикаго Мариан Бертран и Емир Каменика, показват, че продуктите на Apple обикновено биват купувани от богатите клиенти, най-вече защото iPhone и iPad са общоприети като символ за социален статус.Според изследването притежанието на iPhone генерира 69,1% шанс собственикът му да има високи доходи, докато iPad е малко по-назад с 66,9%. За сравнение, телефоните с Android са постигнали резултат от 59,5% за прогнозиране на богатството. Проучването показва още, че използването на безжичната мрежа на Verizon или притежанието на телевизор Samsung също са показателни за това, че сте с високи доходи.\"До сега в нашите проучвания никоя индивидуална марка не е предполагала толкова ясно, че притежателят на неин продукт е с високи доходи\", обясняват изследователите в доклада.Какво точно означава висок доход? Експертите определят, че ако печелите повече пари от други клиенти със същия профил като вашия, вие технически сте с високи доходи.Това, което също е много интересно, е да се анализира как тенденциите се променят във времето. През 1992 г. признак за високи доходи е било притежанието на автоматична миялна машина и използването на миялен препарат за миене на съдове, докато през 2004 г. анкетираните поставят на челните места в списъка закупуването на ново превозно средство и използването на детергент за съдомиялна машина. ", "date": "2018.07.10", "title": "iPhone е за богати хора"}
{"url": "http://www.cross.bg/durzhavi-naii-vliyatelnite-popadat-1578827.html", "text": "/КРОСС/ САЩ, Русия, Китай , Германия и Великобритания са най-влиятелните страни в света. Това показва ежегодното проучване на US News and World Reports.В първата десетка влизат още Франция, Япония, Израел, Саудитска Арабия и ОАЕ. Тези държави са представени като най-влиятелните на световната сцена.България е класирана на 75-то място. В класацията попадат 80 държави. Те попадат в категориите за БВП, Индекс за човешко развитие на ООН, чуждестранните инвестиции и приема на чуждестранни туристи.Направена е и анкета сред участници, които споделят мнението си за тези държави. Формирани са девет категории, на които се основава проучването. В тях има 65 показателя.", "date": "2018.07.10", "title": "Кои са най-влиятелните държави в света"}
{"url": "http://www.cross.bg/nato-sreshtata-rymen-1578830.html", "text": "/КРОСС/ Президентът Румен Радев ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на  в Брюксел.Финансовите средства, отделяни за отбрана от държавите-членки, изграждането на съвременни отбранителни способности, засилването на ролята на Алианса в борбата с тероризма, политиката на отворени врати на НАТО, както и развитието на отношенията НАТО-ЕС ще бъдат сред темите, които ще бъдат обсъждани в рамките на Срещата на върха. Очаква се по време на срещата Република Македония да получи покана за преговори за присъединяване към Алианса.В делегацията, водена от президента Румен Радев, ще бъдат вицепремиерите Екатерина Захариева, министър на външните работи, и Красимир Каракачанов, министър на отбраната.", "date": "2018.07.10", "title": " Румен Радев ще ръководи българската делегация на Срещата на държавните и правителствени ръководители на страните-членки на НАТО в Брюксел"}
{"url": "http://www.cross.bg/prezidenta-hristov-snimka-1578823.html", "text": "/КРОСС/ Снимка на президента Румен Радев предизвика силно впечатление у потребителите в социалните мрежи. Държавният глава е сниман до прозорец в самолета, а зад обектива е началникът на кабинета му - Иво Христов.Няма яснота къде е направен кадъра, но най-вероятно е заснет на връщане от Анкара, където държавният ни глава бе гост на церемонията по встъпването на Реджеп Ердоган като президент. Носейки очила, Радев замислено е вперил поглед в необятната шир навън.Иво Христов често публикува в интернет свои снимки от различни места по света, но фотосът с президента обра повече овации от обикновено. Приятели на Христов оценяват високо качеството на кадъра и посланието, което носи в себе си.", "date": "2018.07.10", "title": "Снимка на президента възхити социалните мрежи"}
{"url": "http://www.cross.bg/otbranata-nato-pravitelstveni-1578825.html", "text": "/КРОСС/ Министърът на отбраната Красимир Каракачанов и началникът на отбраната генерал Андрей Боцев ще участват в Срещата на държавните и правителствени ръководители на НАТО в Брюксел на 11 и 12 юли 2018 г. Българската делегация за форума ще бъде водена от президента на Република България Румен Радев.Форумът ще започне със заседание на Северноатлантическия съвет във формат „29”, по време на което държавните и правителствени ръководители ще обсъдят актуални въпроси от дневния ред на Алианса – елементите от възпиращия и отбранителен потенциал на НАТО, адаптираната Командна структура на Алианса, справедливото споделяне на разходите и укрепването на трансатлантическата връзка. Централно място в дневния ред на темата ще заеме въпросът по общата съгласуваност на множеството дейности, утвърдени още на срещите в Уелс (2014 г.) и Варшава (2016 г.), както и новите инициативипо отношение на цялостната адаптация на организацията.Срещата ще продължи с паралелни работни вечери във формат съответно „Държавни и правителствени ръководители“, „Министри на външните работи“, „Министри на отбраната“. На работната вечеря на министрите на отбраната на НАТО ще бъдат обсъдени конкретни направления на дейностите по съгласуваността на цялостния потенциал за възпиране и отбрана на Алианса.На втория ден от форума ще се проведат съвместно заседание на Северноатлантическия съвет с държавните глави на Украйна и Грузия, както и заседание със страните, участващи в мисия „Решителна подкрепа“ в Афганистан.", "date": "2018.07.10", "title": "Министърът на отбраната и началникът на отбраната ще участват в Срещата на държавните и правителствени ръководители на НАТО"}
{"url": "http://www.cross.bg/myzeya-egyptian-museum-1578826.html", "text": "/КРОСС/  Недалеч от пирамидите в Гиза се строи най-големият музей в света, посветен на наследството на една цивилизация. Сградата ще бъде дом на най-ценните експонати в страната. Посетителите ще могат да видят повече от 100 000 артефакта.Постройката ще се нарича “The Grand Egyptian Museum” (GEM). Разходите за изграждането й ще надхвърлят 1 милиард долара. GEM е част от по-голям комплекс, който ще включва изложбено пространство, кино и други образователни, културни и развлекателни съоръжения, които са насочени към туристи от всички възрасти.Такек Тавик, генералният директор на “The Grand Egyptian Museum”, казва, че функцията на музея няма да бъде само привличането на екскурзианти, а и обучение на млади египтяни за културните им корени и историческо наследство, предаде Нова телевизия.Тавик вярва, че стратегическото местоположение на музея ще подпомогне развитието на туризма. \"Всички потенциални възможности за стимулиране на отрасъла са осигурени\", добави той, пояснявайки, че ново летище за чартърни полети ще бъде отворено близо до музея.Очаква се той да отвори врати в началото на 2019 г. и да посреща до 10 000 посетители на ден. През последните няколко години туризмът в Египет драстично спада заради политически сътресения и военни атаки. ", "date": "2018.07.10", "title": "Египет строи уникален музей"}
{"url": "http://www.cross.bg/galaktika-sblusuka-mlechniya-1578828.html", "text": "/КРОСС/ Галактиката Млечен път, която включва Слънчевата система, се сблъскала с по-малка галактика преди 8-10 милиарда години, съобщи Лайф. Това е било определящо за формата на централното струпване на звезди в Млечния път и на диска му. До тези заключения стигнала международна група от астрономи въз основа на изследване на данни, събрани от телескопа \"Гая\".\"Вследствие на сблъсъка галактиката джудже се разпокъсала на няколко части\", поясни Василий Белокуров от Кембриджкия университет. Колкото до Млечния път, формата му вероятно значително се е променила. Появили се звездни купове в центъра на Млечния път, а разпръсналите се вследствие на сблъсъка звезди образували ореол около галактиката.Астрономите възнамеряват да изследват последствията от сблъсъка и по-специално да проучат химичния състав на звездите пришълци, които произхождат от въпросната галактика джудже, получила условното наименование Наденица заради издължената си форма.Диаметърът на спиралната галактика Млечен път е около 100-200 хиляди светлинни години, а броят на звездите в нея - около 200-400 милиарда.Резултатите от изследването са качени на сайта Space.com.", "date": "2018.07.10", "title": "Млечният път се сблъскал с галактика джудже в древността"}
{"url": "http://www.cross.bg/kraya-godina-pravitelstvoto-1578822.html", "text": "/КРОСС/ Държавата се заема да поощрява младите да раждат.У нас да се родят 65 500 бебета до края на 2018-та е заложило в плана си правителството - или поне за толкова ще стигнат парите в хазната. 2100 от тях - да са близнаци, съобщи бТВ. Друга цел на държавата е да намалеят бащите, които не признават децата си.Докато правителството разпределя парите, за да мотивира новите раждания, Националната статистика подготвя новото преброяване - през 2021-ва година. Според последните данни, населението у нас намалява средно с 40 - 50 хиляди души на година. Т.е. 2 пъти колкото град като Нова Загора.", "date": "2018.07.10", "title": "Властта с план: 65 500 бебета да се родят до края на годината"}
{"url": "http://www.cross.bg/ychenieto-faza-bodri-1578816.html", "text": "/КРОСС/ Корвета „Бодри” от състава на Първи дивизион патрулни кораби замина за участие в американо-украинското учение „Sea Breeze - 2018”, което ще се проведе в морските пространства на Република Украйна.В учението освен корвета „Бодри” участват кораби от Военноморските сили на Украйна, САЩ, Грузия и Турция.По време на първата фаза на учението се провеждат работни координиращи срещи в базови условия.През втората фаза на море ще се отработват сериали по борба с въздушен, подводен и надводен противник и по контрол на корабоплаването, тактическо маневриране и предаване на леки товари и поща на море. Третата заключителна фаза включва изготвяне на предварителен анализ на учението и провеждане на церемония по закриване.На 18 юли 2018 г. корвета „Бодри” ще се завърне в Пункт за базиране Варна. Командир на корветата е капитан ІІІ ранг Николай Цонев.", "date": "2018.07.10", "title": "Корвета „Бодри“ участва в американо-украинското учение „Sea Breeze - 2018”"}
{"url": "http://www.cross.bg/miziya-liderut-svikvame-1578832.html", "text": "/КРОСС/ Докога? Мизия и други населени места отново са под вода. Това написа като коментар на случващото се в Мизия лидерът на БСП Корнелия Нинова в социалната мрежа .„Преживях потопа в Мизия преди 4 години заедно с моите съграждани. Спомням си цинизма на Ивелина Василева-министър от ГЕРБ тогава: „свиквайте, заради промените в климата, ще е така“. Как се свиква със страха при всеки по-силен дъжд, че ще те залее вълна, как се свиква с факта, че с двеста лева пенсия трябва да градиш дом отначало? И с безхаберието, некадърността на правителството и далаверите му с Напоителни системи и концесии на язовири ли да свикваме? Не, няма да свикваме.Ще ви държим сметка на всички от всякакви партии, които разрешихте да се изсекат горите, които нарязах те за скрап напоителни системи, които раздадохте язовирите за печалбарство и ви гарантирам, че ще понесете отговорност за погубените домове и съсипания живот на стотици българи“, пише още лидерът на БСП.                    ", "date": "2018.07.10", "title": "Корнелия Нинова: Мизия и други населени места отново са под вода - докога?"}
{"url": "http://www.cross.bg/lydogoretz-sektor-fenove-1578817.html", "text": "/КРОСС/ Най-модерният сектор за гостуващи фенове в България вече е на \"Лудогорец Арена\". От днес нататък привържениците на противниковите отбори ще се радват на комфорт и удобства, каквито предлага най-новата трибуна на стадиона в Разград. Секторът вече има Акт 16. Официалното откриване ще бъде в сряда час и половина преди началото на първия мач от първия предварителен кръг на Шампионската лига срещу \"Крусейдерс\". Освен че голяма част от редовете са покрити с козирка, гостуващите фенове ще се настаняват на модерни седалки, каквито има на \"Алианц Арена\" в Мюнхен, съобщават от Лудогорец.Секторът е копие на трибуна \"Моци\", като са използвани същите висококачествени материали, с които е построен и сектор \"В\". За комфорта на гостуващите фенове е обособена кетъринг зона, санитарни възли, включително с топла вода и стая за първа помощ. Достъпът до местата на сектор \"Г\" ще става през турникети, които допълнително увеличават сигурността на \"Лудогорец Арена\". Архитектурата на сектор \"Г\" позволява да бъде разделен на три зони с три отделни входа. Това ще позволи да бъде използван и от фенове на \"Лудогорец\". Трибуната разполага с множество камери за видеоконтрол, които са на разположение на полицията и служителите по сигурността на клуба с цел локализиране на нарушители на обществения ред. Церемонията по прерязването на лентата е предвидена за 18:30 часа, като нейното освещаване ще бъде направено от Отец Георги от храм \"Св. Николай Чудотворец\". В откриването на трибуната участие ще вземат ръководители на \"Лудогорец\", както и представители на местната власт.", "date": "2018.07.10", "title": "\"Лудогорец\" открива най-модерния сектор за гости"}
{"url": "http://www.cross.bg/evropeiiskite-vlasti-vigenin-1578819.html", "text": "/КРОСС/ \"Ние носим отговорност към европейските граждани и към бъдещето на нашия общ европейски дом\". Това заяви  международният секретар на ПГ на \"БСП за България\" и председател на Комисията по европейските въпроси и контрол на европейските фондове Кристиан Вигенин по време на представянето на доклада на Работната група по въпросите на субсидиарността, пропорционалността и \"да правим по-малко, но по-ефективно\"  и предаването му на председателя на ЕК Жан-Клод Юнкер.Той обясни, че докладът адресира три основополагащи въпроса: как да се прилагат по-добре принципите на субсидиарност и пропорционалност в рамките на институциите на ЕС; нов подход и начини как да бъдат включени по-добре и пo - ефективно регионалните и местните власти и националните парламенти при разработването и изпълнението на политиките на ЕС; както и дали има области на политиката, в които правомощията могат да бъдат ределигирани и върнати с времето на държавите-членки.„Докладът съдържа общо девет препоръки отправени към Съвета, Комисията, Европейския парламент, регионалните и местни власти, въз основа на техните компетенции и правомощия, описани в договорите. Заложени са обаче и някои препоръки към националните парламенти.Ние, членовете на националните парламенти в ЕС,като пряко избрани представители на европейските граждани, носим отговорност към тях и към бъдещето на нашия общ европейски дом. Съзнаваме и отговорността, че сме своеобразен мост за приближаването на европейските теми и въпроси по – близо до хората”, каза още той. Вигенин подчерта, че съгласно анализа и препоръките изведени в доклада, „друга област, в която можем да допринесем повече, е засиленото сътрудничеството с местните и регионалните власти, които често отговарят за изпълнението на решенията, взети на европейско равнище, без да влият съществено върху процеса на изработването им.Това трябва да се промени”. Бившият външен министър подчерта обаче, че дейността на работната група приключва формално, но има още много да се работи в тази насока и в рамките на следващите председателства.Публикуваният доклад може да намерите ", "date": "2018.07.10", "title": "Вигенин към Юнкер: Ние носим отговорност към европейските граждани и към бъдещето на нашия общ европейски дом "}
{"url": "http://www.cross.bg/matochnata-shiiika-kovachev-1578820.html", "text": "/КРОСС/ София се проведе пресконференция на тема ”, която е второто събитие от инициативата . Тя се организира от фармацевтична компания MSD и има за цел да предостави актуална информация за лечението на онкологичните, инфекциозните и ваксинопредотвратими заболявания, както и за напредъка на съвременните имунотерапии.началник на Клиника по обща и онкологична гинекология, ВМА, предостави актуални данни за заболяванията, причинявани от човешки папилома вирус (HPV). Според статистиката ракът на шийката на матката е вторият най-често срещан рак при жените на възраст 15-59 г. в България, след рака на гърдата. Всеки ден в България от коварното заболяване умира по 1 жена. Ежегодно у нас се диагностицират 1254 случая с рак на маточната шийка, като почти 100% от тях са причинени от HPV вирус, стана ясно от думите на специалиста.                  Той допълни, че HPV вирусът е най-често срещаната полово предавана инфекция, но това не е единственият начин за заразяване, защото може да стане и при директен допир на кожа или на лигавица. Професор Ковачев обясни, че презервативите не изключват заразяване с вируса, тъй като могат да предпазят повече предразположен към инфекцията мъж, отколкото предразположена към инфекцията жена. Редовната употреба на кондоми от мъже, може да има предпазващ ефект до 80% срещу развитие на рак на шийката на матката при техни моногамни партньори.Най-добрата профилактика срещу рак на маточната шийка включва ваксинация преди началото на полов живот и редовни профилактични прегледи след започване на сексуални контакти, категоричен е проф. Ковачев. Той допълни, че страничните ефекти на HPV ваксините са сравними с тези на ваксините от задължителния имунизационен календар. Най-често наблюдаваните реакции (реакция на мястото на инжектиране и главоболие) са леки или умерено тежки. Доказано е, че ваксината срещу HPV има траен ефективен имунитет до 100% за най-малко 10 години при някои от щамовете на вируса. Важно е да се знае, че освен от рак на маточната шийка, ваксинацията срещу HPV може да защити мъжете и жените и от други видове рак (анален рак), както и от други заболявания (генитални брадавици, генитални и анални лезии), причинявани от човешкия папиломавирус, допълни проф. Ковачев. коментира връзката между Той изтъкна необходимостта от превенция и по-добра здравна и сексуална култура. Според него сексуалната култура на българина основно е ориентирана към семейните ценности с традиционен патриархален акцент. Отсъствието на системна сексуална образованост личи в публичния дебат, смята доц. Бостанджиев. Пример за това е паниката около понятието „джендър“, както и от политическата злоупотреба със сексуалната тематика.Добрата сексуална култура при подрастващите е свързана с развитието две ключови умения, обясни сексологът. Това е емоционалната компетентност /емоционална чувствителност, себерегулация, емпатия/ и умението да се изграждат партньорски взаимоотношения, които включват отговорно сексуално поведение и безопасен секс. Според него семейството и личният пример на родителите имат най-голямо значение за възпитаването на тези качества, следвани от важната роля на училището и институциите. ", "date": "2018.07.10", "title": "Ракът на маточната шийка е второто по честота онкологично заболяване при жените у нас"}
{"url": "http://www.cross.bg/avtomobila-avtokushtata-avtokushta-1578812.html", "text": "/КРОСС/ Деца потрошиха пет автомобила в шуменска автокъща. Три момчета – две на по десет години и едно на седем, решили да се учат да шофират в почивния ден на автокъщата, когато там нямало никой, съобщи bTV.Децата счупили стъклото на една от колите, но не успели да я подкарат, след което се прехвърлили на микробус. С него блъснали няколко от паркираните коли, с друг бус закъсали в кал на поляна до автокъщата. Упражнявали шофьорските си умения и с още два автомобила.На следващия ден опитали отново, но тогава били забелязани от собственика, който повикал полиция,.Работа с децата започват инспектори от Детска педагогическа стая - Шумен. По непотвърдена информация нанесените от тях щети на автомобилите не са сериозни", "date": "2018.07.10", "title": "Деца потрошиха пет автомобила в автокъща в Шумен"}
{"url": "http://www.cross.bg/karnobat-atzetilen-venetz-1578813.html", "text": "/КРОСС/ Камион с ремарке, натоварен с бутилки ацетилен, е катастрофирал на пътя София – Бургас в района на село Венец, съобщиха от МВР.Заради инцидента за около два часа беше затворен пътят Сливен – Карнобат в участъка Венец – Лозенец, съобщиха от Агенция „Пътна инфраструктура” (АПИ).По първоначална информация няма пострадали при инцеднат.На място са изпратени екипи на полицията, пожарната и РИОСВ.*Снимката е илюстративна", "date": "2018.07.10", "title": "Обърнат камион с ацетилен затвори за кратко пътя Сливен – Карнобат"}
{"url": "http://www.cross.bg/miziya-duzhdove-oryahovo-1578814.html", "text": "/КРОСС/ По разпореждане на министъра на регионалното развитие и благоустройството Николай Нанков екипи на Агенция „Пътна инфраструктура“ и на пътноподдържащата фирма помагат на община Мизия за по-бързо справяне с тежката обстановка след интензивните дъждове през нощта, които продължават и в момента.Второкласните републикански пътища II-11 и II-15 Мизия - Оряхово са почистени от калта и наносите и движението на леките коли се пропуска от пътна полиция. В следобедните часове се очаква да бъде възстановено движението на камионите над 12 тона по път II-15 в участъка между Крушовица и Оряхово, което рано тази сутрин бе ограничено поради наводнен участък.АПИ ще съдейства на Мизия за почистване на уличната мрежа и на общинските пътища от калната маса и за възстановяването на банкетите край пътя, които са отнесени от проливните дъждове, за да може общината по-бързо да се справи и преодолее пораженията.*снимка: Фейсбук/Татяна Петрушкова", "date": "2018.07.10", "title": "Екипи на АПИ и пътноподдържащата фирма помагат на Мизия след интензивните дъждове"}
{"url": "http://www.cross.bg/nato-admiral-fogo-1578815.html", "text": "/КРОСС/ Министърът на отбраната Красимир Каракачанов и началникът на отбраната генерал Андрей Боцев се срещнаха днес, 10 юли, с командващия Съвместното командване на силите на НАТО в Неапол адмирал Джейм Фого.В навечерието на Срещата на НАТО на върха при разговорите между министър Каракачанов и адмирал Фого се акцентира наважни за Алианса и за България въпроси за ситуацията в Черно море и ролята на НАТО като гарант за сигурността в региона. Беше изтъкнато значението за страната ни, като морска държава, за засилването на взаимодействието със силите на НАТО, подобряването на ситуационната осведоменост и поддържане присъствието на военноморските сили на НАТО в региона. Обсъдени бяха и възможностите за развитие на стратегическите партньорства.По време на разговорите между генерал Боцев и адмирал Фого бяха разгледани въпроси, свързани със засилването на способностите за възпиране и отбрана на Алианса, реализирането в пълен обем на мерките по адаптираното предно присъствие, както и пропорционалното им разпределение между съюзниците в Черноморския регион. Дискутирани бяха също и напредъкът по адаптирането на командната структура на НАТО, както и проектирането на стабилност и сигурност в югоизточната част на Алианса. ", "date": "2018.07.10", "title": "Министърът на отбраната Красимир Каракачанов се срещна с командващия Съвместното командване на силите на НАТО в Неапол адмирал Джейм Фого"}
{"url": "http://www.cross.bg/zafirov-atanas-povod-1578831.html", "text": "/КРОСС/ „Цялата власт е изтъкана от зависимости-  разкриват се  всеки ден. Жалко е, че трагичен инцидент стана повод за осветляването на конфликт на интереси и срастване на пари и власт“. Това заяви Атанас Зафиров, член на ИБ на БСП, пред БНР по повод исканата оставка на зам.-министър Султанка Петрова. Зафиров припомни, че БСП е изпратила писмо-обръщение към лидерите на Обединени патриоти, в което настоява да отговорят- дали ще продължат да толерират подобен конфликт на интереси. „Г-н Симеонов многократно е говорил в публичното пространство против калинките, които станаха синоним на управлението на ГЕРБ.Борисов каза, че председателството е свършило и повече няма да мълчат. По този начин ли ГЕРБ ще изпълнява предизборните си обещания, в които се говореше за морал и пресичане на подобни практики? Това управление има ли намерение да се бори с корупцията?“, попита Зафиров. Той зададе и въпроса-дали е нормално, в името на някакво коалиционно единство, такива случаи на шуробаджанащина да продължават да съществуват. Социалистът подчерта, че Султанка Петрова не е случайна – тя беше народен представител в предишно Народно събрание.Атанас Зафиров заяви, че нашите европейски партньори не са слепи за това- какво се случва в България. „Една от основните причини страната ни все още да не е в Шенген е точно корупцията. Ако беше само този случай, можеше да бъде причислено към характерни особености на даден човек или политик. Но това е система на управление“, категоричен е той. По повод европредседателството, Зафиров е на мнение, че то е било еднопартийно занимание, белязано с отстъпление от основни европейски права и ценности. Той го определи като „красива опаковка – празно съдържание“. По неговите думи интересите на България и на европейците са останали на заден план. „С какво може да се похвали това председателство? От четири предварително заявени приоритета, на практика беше придвижен само един – Западните Балкани, но и там сме свидетели на липса на перспектива“, коментира той. Атанас Зафиров допълни, че няма напредък по тема сигурност, миграция, социална политика, особено за младите хора. „ЕС, след българското председателство, е по-разделен от всякога“, каза още той. ", "date": "2018.07.10", "title": "Атанас Зафиров: Цялата власт е изтъкана от зависимости-  разкриват се всеки ден"}
{"url": "http://www.cross.bg/posrednik-litzenz-nadzor-1578811.html", "text": "/КРОСС/ Финансов измамник се представя за представител или пълномощник на Комисията за финансов надзор (КФН), съобщиха от небанковия надзор.Клиенти на инвестиционния посредник \"Прогресива Трейдинг\" с предишно име \"ББГ Симекс - България\", чийто лиценз беше отнет вчера, са подали множество сигнали в Комисията за финансов надзор, че неин представител на име Стоян Манчев ги е търсил по телефона и им е обяснил, че е упълномощен да върне парите на клиентите на дружеството. От Комисията категорично подчертават, че нямат такъв служител и не са упълномощавали никого да урежда отношенията между инвестиционен посредник с отнет лиценз и клиентите му. Съгласно отнетия вече лиценз дружеството не е имало право да държи клиентски активи (включително финансови инструменти и парични средства), а само да приема и предава клиентски нареждания за транзакции с финансови инструменти и да предоставя инвестиционни консултации на клиенти. Затова средствата на клиентите се съхраняват не от инвестиционния посредник, а от друга финансова институция. Всякакви задължения ще бъдат уреждани от ликвидатор, който предстои да бъде назначен от Агенцията по вписванията.", "date": "2018.07.10", "title": "Финансов измамник се представя за представител на КФН"}
{"url": "http://www.cross.bg/ninova-predsedatelstvoto-poyasni-1578806.html", "text": "/КРОСС/ Българското председателство бе красива, но празна опаковка и вместо лидерство на Европа то бе еднопартийно занимание. Това каза лидерът на БСП Корнелия Нинова по време на пресконференция Нинова поясни, че оценката на председателството е дадена от Изпълнителното бюро на партията. „Председателството на Съвета на ЕС завърши, ние изчакахме всички мероприятия, да мине срещата \"16+1\", за да дадем своята политическа оценка“, каза лидерът на БСП. Тя поясни, че още преди председателството БСП е имала екип към Националния съвет, който е изготвил предложенията на партията за програма и те са били приети в документ на парламента, съобщава Фокус. Корнелия Нинова поясни, че БСП се основава на най-важния документ в парламетарната република – решението на Народното събрание, с което се е приела програмата на председателството и неговите приоритети. „Не знам дали си спомняте, че трите ключови думи на председателството бяха трите „к“ – консенсус, конкурентоспособност и кохезия и девизът беше „Съединението прави силата“. Нашата оценка е добра организация със слабо съдържание. Красива, но празна опаковка. Вместо лидерство и водачество на Европа – еднопартийно занимание, което доведе до отстъпление на права на европейски граждани“, каза Нинова. ", "date": "2018.07.10", "title": "Корнелия Нинова: Българското председателство бе красива, но празна опаковка"}
{"url": "http://www.cross.bg/tyrtziya-erdogan-nova-1578803.html", "text": "/КРОСС/ Ердоган в момента е властелин на всички власти. Това каза в интервю за предаването \"12+3\" на програма \"Хоризонт\" посланик Петър Воденски: \"Самият факт, че той построи нов дворец означава, че той не само политически, но и като символ иска да покаже, че започва нова Турция и той е начелото на нова Турция.Преди това президентската институция се помещаваше в Чанкая, дворец, който е построен от Мустафа Кемал Ататюрк и всички президенти преди Ердоган се помещаваха там.Ердоган показва някакви признаци, че ще следва старата политика, че няма напълно да се откъсне от нея. Вчера на клетвата се виждаше портрета на Ататюрк, но с тези знаци той показва по всякакъв начин, че с него започва една нова Турция и неговите мечти са до 2023 година, когато ще се отбележат 100 години от създаването на републиката, Турция да влезе в първите 10 световни икономики и ще бъде една нова Турция с благоденстващ народ.Да видим до колко ще успее да го направи. Новата Турция ще се различава от старата Турция по това, че ще има мощна икономика, ще има нарастващо население, нарастващ пазар. Това обуславя едно голямо развитие на икономиката\".Воденски добави още, че Ердоган започва да става един незаобиколим фактор в Близкия Изток:\"Той сега е регионален фактор и има амбиции да стане и глобален фактор\".", "date": "2018.07.10", "title": "Петър Воденски: Ердоган в момента е властелин на всички власти"}
{"url": "http://www.cross.bg/nekov-podkrepa-blizo-1578804.html", "text": "/КРОСС/ „Това, което ме изненадва в предложението на Европейската комисия /ЕК/ за новата Обща селскостопанска политика /ОСП/, е, че искаме следващата ОСП да бъде по-зелена, по-екологично насочена, но в направените предложения липсват предложения за една от най-важните услуги, без които европейското земеделие не би било същото, а именно опрашването“. Това заяви евродепутатът от Групата на прогресивния алианс на социалистите и демократите в ЕП Момчил Неков по време на обсъждане на мнения, относно предложенията на ЕК за ОСП в Комисията по земеделие и развитие на селските райони към ЕП.Евродепутатът обърна внимание на своите колеги, че в изготвените текстове липсва предложение за финансова подкрепа в бъдещата ОСП за опрашването.„Да, приветствам ръста с близо 70% на националните пчеларски програми, но без адекватно подпомагане на опрашването, което трябва да бъде отразено и през първи стълб, европейското пчеларство променя облика си драстично. Без директна подкрепа за опрашване, този сектор ще продължава да се свива, а от това губим ние - защото близо 80% от видовете отглеждани в Европа имат нужда от опрашване“, коментира Неков.Относно регламент на Европейския парламент и на Съвета за установяване на правила за подпомагане за стратегическите планове, които трябва да бъдат изготвени от държавите членки по линия на Общата селскостопанска политика и финансирани от Европейския фонд за гарантиране на земеделието (ЕФГЗ) и от Европейския земеделски фонд за развитие на селските райони (ЕЗФРСР), Момчил Неков заяви, че има логика в изготвянето на стратегическите планове. „Те дават възможност на държавите да развиват земеделието си по начин, подходящ за техните условия и специфики, но за съжаление, поне в някои държави има малформации, които подобна мярка за по-силна роля на държавите, е непродуктивна“, каза Неков.Той даде два примера от България: „В сегашната ПРСР по мярката за биологичното земеделие у нас парите свършиха на втората година. Няма да коментирам причината, но е факт, че в България няма нов прием по мярката и едва ли ще има до края на програмния период. Друг пример е свързан с обвързаната подкрепа при производството на тикви, когато беше постигнат ръст на площите засадени с културата от близо 21 000 %“.„Подобни ситуации се получават заради решения на ръководствата на съответните министерства и национални органи. Въпреки логиката в стратегическите планове, аз имам сериозни опасения за тяхното успешно прилагане във всички държави“, допълни Неков.", "date": "2018.07.10", "title": "Момчил Неков: ЕК предлага новата ОСП да е по-екологична, но не предлага финансова подкрепа за опрашването"}
{"url": "http://www.cross.bg/leva-evrofytbol-belgiya-1578805.html", "text": "/КРОСС/Англия е фаворит за мача с ХърватскаПолуфиналът между Франция и Белгия на Световното първенство по футбол 2018 довечера ще се превърне в разгорещен двубой, от който е трудно да се прогнозира кой ще триумфира като победител. Това показват коефициентите на „Еврофутбол\", които са съответно 2.45 за „петлите\" срещу 2.45 за „червените дяволи\". Всички предложения за развитие на срещата вижте , а специалните залози за голмайстор са .В другия вълнуващ полуфинал - между Хърватска и Англия, „Еврофутбол\" откроява по-ясно своя фаворит. Вероятността Англия да се класира за финалите е оценена на 2.28 срещу 2.60 за „шахматистите\".             Повече възможности за сблъсъка ще намерите , а ставките за голмайстор са .  Българските отбори по футбол стартират участието си в европейските клубни турнири. Ето какви двубои им предстоят в близките дни:Вадуц - Левски                                                       Сингъл, Live, ТОП „1\"- 3.90 „Х\"- 3.12 „2\"- 1.74Лудогорец - Крусейдърс                                        Сингъл, Live, ТОП „1\"- 1.06 „Х\"- 7.50 „2\"- 16.00Илвес Тампере - Славия                                       Сингъл, Live, ТОП „1\"- 2.43 „Х\"- 3.02 „2\"- 2.45ЦСКА София - Рига ФК                                          Сингъл, Live, ТОП „1\"- 1.41 „Х\"- 3.62 „2\"- 6.10Продължава колоездачната обиколка на Франция „Тур дьо Франс\", за която „Еврофутбол\" предлага специални залози .  Двубоите на „Уимбълдън\" стигнаха до фазата на ¼-финалите. Предложенията на българския букмейкър за победител в турнира са  и .Футболните прогнози, направени по време на Мондиала, продължават да носят добри печалби на играчите на „Еврофутбол\". Участник от Пловдив си тръгна с  от 4 мача в права колонка след верни прогнози за срещи от осминафиналите: Уругвай - Франция, Бразилия - Белгия, Русия - Хърватска и Швеция - Англия. Негов колега от Шумен взе  със 74 лева само от  мача Бразилия - Белгия.Залозите за екзотични отбори също набират популярност и се отплащат добре на футболните експерти. Във Варна участник, избрал само един мач от японската футболна лига, спечели  Друг от Пловдив игра на срещу между женските отбори на Индонезия и Филипините и изкара     със 100 лева от предвиждането си, че двата отбора ще отбележат общо повече от 3 гола.             ", "date": "2018.07.10", "title": "„Еврофутбол“: Франция и Белгия са с равни шансове за победа"}
{"url": "http://www.cross.bg/klaneto-srebrenitza-tzvetya-1578808.html", "text": "/КРОСС/ Стотици босненци окичиха с цветя камион, който пренасяше телата на жертви на клането в Сребреница. Останките на 35 души, които са били идентифицирани с ДНК анализ, бяха превозени към мемориала в село Поточари, недалеч от мястото на масовото убийство.Преди 23 години около 8 хиляди мъже и момчета мюсюлмани бяха убити от босненските сърби в най-жестокото масово убийство от Втората световна война насам.Жертвите са били заровени в общи гробове, което прави идентификацията трудна. До днес са идентифицирани около 6500 от убитите.Докато преминаваше камионът с ковчезите, покрити с платно, някои от събралите се граждани хвърляха цветя вътре или целуваха платното. Други се молеха мълчаливо. ООН определя клането в Сребреница като геноцид.", "date": "2018.07.10", "title": "Изпратиха останките на 35 убити при клането в Сребреница"}
{"url": "http://www.cross.bg/izvedeni-izvadeni-detza-1578807.html", "text": "/КРОСС/ Всичките 12 деца от футболен отбор и техният треньор бяха изведени успешно от наводнения пещерен комплекс в Тайланд, където бяха блокирани 18 дни, съобщават световните агенции.Днес бяха изведени последните 5 момчета и треньорът.През предните два дни бяха извадени 8 деца.Според властите финалният етап от операцията е най-сложен заради по-големия брой хора, които трябваше да бъдат извадени. Въпреки това, международният спасителен екип натрупа и опит и военни и водолази от Тайланд и целия свят работиха значително по-бързо.Спасените до момента са в добро здраве, като първите четирима от тях вече могат спокойно да стоят на краката си в болницата.\n\t\t\t\t\t", "date": "2018.07.10", "title": "Спасиха всички от наводнената тайландска пещера (видео)"}
{"url": "http://www.cross.bg/nato-zayavi-tazi-1578809.html", "text": "/КРОСС/Русия остава негативно настроена към разширяването на НАТО в близост до руските граници. Това заяви говорителят на руското президентство Дмитрий Песков, цитиран от ТАСС.Той заяви, че страната му не се интересува от вътрешните работи на НАТО.„Ние винаги сме имали скромни отношения с НАТО. Какво се случва там не е наша работа. Разногласията там са работа на членовете на организацията. НАТО е продукт на Студената война. Този съюз цели конфронтация. Идеите за разширяването на съюза към руските граници потвърждава тази идея. Това е нашето отношения“, заяви Песков.През тази седмица ще се проведе среща на върха на НАТО. На нея ще бъдат обсъдени разходите на отделните страни за отбрана.", "date": "2018.07.10", "title": "Русия: НАТО е продукт на Студената война"}
{"url": "http://www.cross.bg/deiinosti-trakiya-dvizhenieto-1578818.html", "text": "/КРОСС/ Министърът на регионалното развитие и благоустройството Николай Нанков инспектира свлачищата при 7-ми и 9-ти километър на автомагистрала „Люлин“. В последните дни укрепителните дейности при 9-ти км бяха преустановени заради интензивните валежи. Те бяха предприети поради активизираните свлачищни процеси след дъждовете и снеготопенето в началото на март и от тогава движението в посока Перник се осъществява двупосочно в платното за София.В момента  фирма изпълнява дренажни работи по отводняването на ската. За укрепването му се извършва терасиране като са оформени три стъпала (), които ще бъдат бетонирани. След като завършат тези дейности ще се направи  на ската и ще се поставят мрежи и . С изпълнението на всички необходими дейности ще се ограничи опасността от нови срутвания на скална маса, заради които движението по магистралата се спира и се създават неудобства за шофьорите.                   Министър Нанков провери и състоянието на съоръжението при 20-ти км на АМ „Тракия“. От утре започва обследване и проектиране за реконструкция на стълбовете на моста (долното строене). Всички дейности ще се изпълняват без ограничаване на движението и до края на лятото на автомагистралата няма да се извършват ремонтни дейности. До десетина дни ще бъде пуснат и моста при разклона за Костенец, част от пътен възел „Мухово“ на АМ „Тракия“.Инспектирано бе и съоръжението при 37-ми км на АМ „Тракия“. В неделя екипи на  фирма работиха за отбиване на водите, които идваха от преливника на микроязовира край Ихтиман и имаше опасност да подкопаят основите на виадукта. Директорът на  фирма „Автомагистрали“ Стоян  посочи, че в момента се работи по укрепване на фундаментите и до два месеца предвидените дейности ще приключат. Преминаването по съоръжението е безопасно.                    В момента, по разпореждане на министъра на регионалното развитие и благоустройството, над 10 машини на АПИ и на  фирми помагат на Мизия за по-бързо справяне с тежката обстановка след интензивните дъждове в района през последното денонощие. До края на деня броят им ще достигне около 30. Екипи на агенцията и на  фирми ще съдействат на Мизия за почистване на уличната мрежа и на общинските пътища от калната маса и за възстановяването на банкетите край пътя, отнесени от проливните дъждове.", "date": "2018.07.10", "title": "Министър Николай Нанков инспектира свлачищата на АМ „Люлин“ и съоръженията при 20-ти и 37-ми км на АМ „Тракия“"}
{"url": "http://www.cross.bg/kurdzhali-putishtata-prodyktziya-1578810.html", "text": "/КРОСС/ Проливен дъжд и градушка с големината на яйце унищожиха десетки декари земеделска продукция в района на Кърджали. На места ледената покривка достигна половин метър. Има много счупени прозорци, керемиди и пробити покриви,съобщи Радио Кърджали.Най-пострадали са селата Велишане, Бойно, Кьосево и Прилепци. Местните хора разказаха, че за първи път има такава буря. Градушката е унищожила цялата реколта на местните жители. Много от пътищата между махалите са затлачени с наноси. Кметовете на засегнатите села настояват общината в Кърджали да изпрати багер, който да разчисти пътищата. ", "date": "2018.07.10", "title": "Градушка с големината на яйце унищожи десетки декари земеделска продукция в Кърджалийско"}
{"url": "http://www.cross.bg/parka-yuli-vhod-1578796.html", "text": "/КРОСС/ в 13.00 ч. Поради огромният интерес към фествала “София Моно 2018” организаторите от Артишок и Столична община днес пускат допълнително ограничено количество билети в продажба за някои от постановките в програмата му. Това са хитовите постановки на Мариус Куркински – “Черното пиле” (играе се тази вечер, 10 юли), за моноспектакъла на Виктор Калев – “Грамофонът” (на 11 юли) и за “Възгледите на един учител за народната просвета” на Камен Донев (на 12 юли).Билетите могат да се закупят от системата на  , а също и на място (ако все още има) на касата на главен вход на “Военна Академия”. Касата работи всеки ден от 19.00 до 21.30 ч., а входът е откъм бул. “Евлоги и Христо Георгиеви”. Спектаклите са с начало 21.00 ч.Фестивалът “София Моно 2018” е в разгара си. До този момент постановките се играха в Тържествената зала в сградата на Военна академия. Веднага щом времето позволи (и няма прогноза за дъжд) – спектаклите ще се изнесат на откритата сцена в парка на академията.На 13 юли (петък) за първи път на “София Моно” ще гостува моноспектакъл от Македония. “ТЯ“ е с участието на Оливера Аризанова, а сценарият на постановката е на българката Даниела Колева. На 14 юли ще гледаме “Живак” на Димитър Живков. Постановката е играна до сега повече от 150 пъти. На 15 юли (в събота) ще има Кино вечер. Специалната прожекция на “Закуска в Тифани” е със съдействието на Cine Libri. Фестивалът ще закрие актьорът Васил Дуев (на 16 юли) с “Всичко на масата” по Ч. Буковски. Спектакълът е с номинация за  и с награда от \"Balkan Theatre Tirana Fest\" Албания. са предвидени дневни събития в парка - с .   от 13.00 ч. от ще бъде срещата с книжките “Бъди ми приятел” и “Къде си Слънце” на писателката Юлия Спиридонова. По време на четенето в парка ще гостуват деца от сдужение “АРДУС” (Асоциация на родителите на деца с увреден слух) и е предвиден жестомимичен превод. Темата е “Приказните създания от българският фолклор”, а децата ще имат възможност да изработят маски на различни герои. На  от 10.00 ч. в детската програма ще се включи и Столична библиотека с инициативата “Зелени библиотеки”. Ще има занимания за деца, сред които възможността най-малките да се докоснат и посвирят на детски класически музикални инструменти. На място ще се издават  за Столичната библиотека. За посетителите на парка ще бъде обособен щанд за размяна на книги.Билети ще се продават и на място на вход.               ", "date": "2018.07.10", "title": "Поради огромен интерес пускат ограничено количество допълнителни билети  за “СОФИЯ МОНО 2018” "}
{"url": "http://www.cross.bg/rysiya-rysnatzi-fenove-1578797.html", "text": "/КРОСС/ Гражданин на Англия и фен на националния й отбор по футбол, също така и автор на канала в YouTube Thogden на име Theo (Theo) говори за впечатленията си от пътуването до Русия. Видеоклипът, озаглавен  събра  над 200 хиляди гледания.След двуседмичния си престой в Русия влогърът и баща му решиха да кажат кои от митовете за руснаците се оказаха измислени.Оказва се, че един от най-разпостранените митове за Русия е постоянният побой на \"руските хулигани\". Но двамата фенове така и не са успели да ги срещнат никъде. В същото време британците съобщиха, че повечето от техните приятели не са дошли именно по тази причина.За своя експеримент те се преоблякоха  в тениски със символите на английския футболен отбор,  опънаха над главите си английското знаме и минаваха покрай руските фенове.В част от видеото на  разходката може да се види, че околните хора реагират по приятелски начин на феновете от другата държава.\"Стотици руснаци се доближаваха до нас и започваха разговор, някои на английски, други на  руски\", споделя бащата на влогъра.Разкривайки стереотипа за \"злите руснаци\", Тео разказва история за жителите на Самара, които ги черпят с торта.\"На следващия ден местен жител ни закара безплатно на стадиона\", казва младият човек.Най-впечатлени британците остават от гледката на р. Волга, историческите сгради в Санкт Петербург, евтината бира в Калининград, „руския борш\", „котлетите\" (кюфтетата), „пирожките\" и „пелмените\".По-късно британецът качва , в който се радва, че се завръща в Русия след няколко дни. ", "date": "2018.07.10", "title": " Млад британски фен яде борш, пи водка и се влюби в Русия!"}
{"url": "http://www.cross.bg/leva-zhena-izmami-1578798.html", "text": "/КРОСС/ 64-годишна жена е задържана в Търговище за извършени телефонни измами за близо 50 хиляди лева.За няколко дни жената е извършила четири телефонни измами в Попово. И в четирите случая е използван един и същи претекст – необходимост гражданите да окажат съдействие на полицейски служители, които провеждат операция по задържането на извършители на телефонни измами.Така от 77-годишна жена е отнета сумата от 13 500 евро и 1100 лева, от 76-годишна 1200 лева, от 82-годишна 1000 лева и от 84-годишна жена 100 лева и около 15 грама златни накити.На задържаната жена е повдигнато обвинение за извършените престъпления.", "date": "2018.07.10", "title": "64-годишна жена е задържана в Търговище за телефонни измами за близо 50 хил. лева"}
{"url": "http://www.cross.bg/korab-kosmicheski-skachi-1578801.html", "text": "/КРОСС/ Руският товарен космически кораб, който потегли рано тази сутрин от космодрума Байконур, Казахстан, се скачи с Международната космическа станция (МКС).Ракетата носител \"Союз-2.1а\" бе изстреляна по план в 0:51 ч. българско време. Корабът \"Прогрес МС-09\", след като се отдели от третата степен на ракетата, продължи самостоятелно своя полет към МКС, с която се скачи в 4.31 ч - с 8 минути по-рано от планираното.За първи път полетът на руски космически кораб към МКС премина по свръхкъса траектория.  \"Прогрес\" се скачи със станцията само 3 часа и 40 минути след като потегли от Земята.Досега руските космически кораби достигаха до МКС за шест часа или за две денонощия.След още едно изпробване на по-бързия подход с товарен кораб \"Прогрес\", той може да бъде използван и при пилотиран космически кораб \"Союз МС\". Новият метод е станал възможен благодарение на разработването на нова версия на ракетата носител \"Союз\". Тя извежда кораба на орбита с по-висока прецизност, обясниха от Руската космическа агенция Роскосмос.Опит за изпробване на маневрата е имало още миналата година, но не се е реализирала поради технически причини.Корабът достави днес на борда на МКС около 2,5 тона полезен товар - гориво, научно оборудване, храни, медикаменти и други.Екипажът на станцията в момента се състои от трима американски астронавти, техен германски колега и двама руски космонавти, посочва АП.", "date": "2018.07.10", "title": "Руски товарен космически кораб се скачи с МКС"}
{"url": "http://www.cross.bg/dalekoprovod-tezhko-eksploziya-1578800.html", "text": "/КРОСС/ Мощна експлозия на далекопровод стресна жителите на столичния квартал „Витоша”.При инцидента, станал близо до новострояща се сграда, тежко е пострадал един работник. Той е откаран в „Пирогов”, където лекарите се борят за живота му.Експлозията избухнала на метри от висок далекопровод. Очевидци казаха за NOVA, че е имало и волтова дъга.", "date": "2018.07.10", "title": "Мощна експлозия на далекопровод в София, мъж е тежко ранен "}
{"url": "http://www.cross.bg/detza-detski-zabolyavane-1578799.html", "text": "/КРОСС/ Родители подадоха сигнал до прокуратурата заради неправомерен прием в детски градини в столицата. Става въпрос за децата, които се ползват с предимство заради хронично заболяване.Държавното обвинение е сезирано за проблема от семейство, чието дете е прието в желаната детска градина, но шест месеца по-късно майката и бащата разбират, че здравият им син е регистриран като хронично болен.  казва майката Силвия Михайлова. Децата с хронични заболявания се приемат допълнително - извън разрешената по закон бройка. Затова от детската градина молят родителите да изкарат документ за наличие на някакво заболяване. По случая тече проверка от общината. Според системата почти 25% от записаните в столични детски градини деца са с хронични заболявания. Много от диагнозите, които са вписани, отсъстват от наредбата. Има 1653 деца с атопичен дерматит, който от 2013 г. е изключен от този списък. Има и 960 деца, за чието заболяване няма никакви данни.От Инициативния комитет на родителите предоставиха информацията на прокуратурата и очакват пълна проверка на всички детски заведения в София.   заяви Васил Николов от Инициативния комитет за качествена образователна система. От Столичната община обясниха за NOVA, че голяма част от децата с хронични заболявания са приети преди промяната на наредбата в края на 2016 г. Не всички директори обаче били наясно с измененията в списъка с диагнози и се случвало да се приемат деца и по старите правила. ", "date": "2018.07.10", "title": "Сигнал до  прокуратурата: Над 4000 деца приети неправомерно в детски градини"}
{"url": "http://www.cross.bg/trenyorut-operatziya-spasitelnata-1578802.html", "text": "/КРОСС/ Десети човек беше изваден от пещерния комплекс в Тайланд, където повече от две седмици бяха блокирани футболистите от детски футболен отбор и треньорът им, предаде „Ройтерс”.Днес е третият ден от спасителната операция в наводнените галерии, като репортер на агенцията е видял двама души, изнасяни на линейки. През предните два дни бяха извадени 8 деца, като днес се очаква да бъдат спасени останалите 4 и треньорът.Според властите финалният етап от операцията е най-сложен заради по-големия брой хора, които се очаква да бъдат извадени. Въпреки това, международният спасителен екип трупа и опит и днес първите две деца бяха изведени през 4-те километра наводнени канали за два часа по-малко.Спасените до момента са в добро здраве, като първите четирима от тях вече могат спокойно да стоят на краката си в болницата.Всички ще останат под карантина заради опасност от инфекции, като така няма да могат да видят на живо финала на световното по футбол – жест, който им беше обещан още преди началото на спасителната операция.На място дойде и милиардерът Илон Мъск, който заедно с екипа си построи за рекордно време мини подводница, която може да извежда по едно дете през пещерите при нужда. На този етап, обаче, не се налага използването й.", "date": "2018.07.10", "title": "10 станаха извадените от тайландската пещера"}
{"url": "http://www.cross.bg/poveche-karolev-nyama-1578793.html", "text": "/КРОСС/ Задължително трябва да има повече ясли и повече детски градини, категоричен е той.„Трябва да се намали срокът, за който държавата дава пари на младите майки, защото има жени, който са превърнали раждането в своя професия”, заяви в ефира на предаването „Здравей, България” по Нова телевизия икономистът Владимир Каролев.Коментарът му е повод новия план за стимулиране на раждаемостта, изготвен от правителството. Според стратегията семействата трябва да бъдат поощрявани, така че у нас да се родят 65 500 бебета до края на 2018 г. е заложило в плана си правителството. Или поне за толкова ще стигнат парите в хазната.Други цели на държавата е да намалеят бащите, които не признават децата си, както и 20 000 души да обявят, че имат български произход, въпреки че живеят в чужбина.„По-сериозен демографски срив имаше само през 90-те години. Сега, ако няма достатъчно майки в детеродна възраст, каквото и да направи държавата, раждаемостта не може да се увеличи значително”, каза още Каролев.Според бившия социален министър Иван Нейков, също гост в студиото, „тезата, че хората създават повече деца, когато им се дадат повече пари, не е вярна”.„За да вземе едно семейство решението да има дете, трябва да има добри услуги. Когато една майка излезе от професията си за година или повече, тя се връща там като аутсайдер. Ето защо трябва да се направи нещо по въпроса за поддържане на квалификацията на жените”, коментира Нейков.Според него проблем с местата в училищата и детските градини няма. Имало само „дефицит на идеи”.„Защо, когато един учител се пенсионира, да не започне работа като детегледач и да помага на млади семейства”, пита бившият социален министър.Според Владимир Каролев детските заведения не трябва да бъдат безплатни, но броят им определено трябва да се увеличи.„В България има средна класа, която няма нужда от помощи и надбавки, а получава такива”, каза още Каролев. И допълни, че на младите майки трябва да се разреши да работят почасово.Доста неща, които се говорят за демографската криза в България са абсолютни глупости, е тезата на Владимир Каролев по повод на стратегията на държавата за борбата със застаряването. Той цитира статистика, според която, майките над 35 години раждат повече деца, отколкото майките до 25 години. Просто майките до 25 години са по-малко като брой, заради ниската раждаемост през 90-те.Тендецията за намаляване на българите е в резултат, че няма достатъчно майки в детеродна възраст, коментира икономистът.Всички страни в Западна Европа намаляват, обърна внимание той.Миграцията и ранната смъртност са основните фактори за намаляването на българите, допълни той.", "date": "2018.07.10", "title": "Каролев: Миграцията и ранната смъртност - основни фактори за намаляването на българите"}
{"url": "http://www.cross.bg/ministur-erdogan-ministri-1578794.html", "text": "/КРОСС/ Турският президент Реджеп Ердоган оповести снощи членовете на новия кабинет, който той ще ръководи лично. Това е един от най-важните елементи на новата система на държавно управление. Ердоган ще има правомощия да назначава и освобождава министрите, съобщава вестник Hyrriet.Новият кабинет ще бъде от 16 министри вместо досегашните 23. Ердоган запазва само четирима от предишните министри.Закрива се министерството по европейските въпроси.В новия кабинет ще има две жени. Прави впечатление,че Ердоган повери най-важното министерство - на финансите и съкровищницата - на своя зет Берат Албайрак (женен за дъщеря му Есра), досега министър на енергетиката и природните ресурси.Ердоган се раздели с дългогодишни знакови министри - бившият вицепремиер и финансов министър Мехмет Шимшек, икономическият министър Нихат Зейбекчи и транспортният министър Лютфи Елван.Трима министри запазват постовете си - Мевлют Чавушоглу като министър на външните работи, Сюлейман Сойлу като министър на вътрешните работи и правосъдният министър Абдюлхамит Гюл. Досегашният началник на генералния щаб Хулуси Акар ще бъде новият министър на отбраната.За първи път министерството на търговията ще бъде оглавено от жена - Рухсар Пекджан. Министерството на труда и социалната сигурност се слива с министерството по въпросите на семейството, като начело на новото министерство също ще застане жена - Зехра Зюмрют Селчук. Министър на културата и туризма ще бъде Мехмет Ерсой.Министър на енергетиката и природните ресурси ще бъде Фатих Дьонмез, на здравеопазването Фахреттин Коджа, на образованието Зия Селчук, на транспорта и инфраструктурата Мехмет Джахит Туран, на околната среда и градоустройството Мурат Курум, предаде Hyrriet.За отбелязване е, че докато Ердоган обявяваше имената на новите министри, курсът на долара скочи много рязко спрямо турската лира - от 4.58 на 4.68, а еврото - от 5.45 на 5.51.", "date": "2018.07.10", "title": "Ердоган обяви кабинета си. Назначи зет си за министър"}
{"url": "http://www.cross.bg/chinovnitzite-samo-miliona-1578795.html", "text": "/КРОСС/ Държавните служители искат 20 на сто увеличение на заплатите си с поне 150 лева отгоре върху всяко възнаграждение и същия ръст на единните разходни стандарти за социално осигуряване и подпомагане. Това им искане срещна разбиране у синдикалистите от КНСБ. Увеличението се иска за де що се сетите министерства, за агенции като примерно по военновременни запаси, електронно управление, технически операции, борба с градушките, пожарите, ДАНС, земеделието и горите и т.н. В бюджета, оказва се, липсват и средства за квалификация и преквалификация, отделени са само за заплати и за облекло.20% увеличение на заплатите на чиновниците - като прочете това, човек веднага ще настръхне: откъде накъде? Някога чиновниците бяха 10 пъти по-малко, а населението бе 9 милиона. Днес сме паднали под 7 милиона, а армията на чиновниците наброява 400 000. Тези на шефските места - твърде добре платени. Според статистиката, за първото тримесечие на 2010 г. в дейност \"Държавно управление\" работят 115 343 души, наети по трудово и служебно правоотношение (без военнослужещите). От тях държавни служители са 39 555 души, а 75 788 са наети по трудово правоотношение към държавната администрация. Пак според статистиката, през 2013 г. държавните чиновници в България са 2,5 пъти повече от чиновниците в САЩ.Сега предлаганото увеличение ще глътне 505 милиона от бюджета за догодина, 253 милиона са само за МВР. Никой няма да възроптае срещу искането за увеличаване на парите за заетите в социални грижи, за училищното здравеопазване, за медицинските специалисти в държавни болници и заети със специализирани процедури, учителите... И тук съвсем закономерно идва настояването на КНСБ и Федерацията на синдикатите в здравеопазването бюджетът на МЗ в \"Разходи за персонал\" за 2019 г. да бъде увеличен с 49,4 млн. лв. спрямо сега действащия. Това допълнително финансиране ще даде възможност за 14 165 работещи да бъдат достигнати минималните договорености в колективния трудов договор. За да останат поне лекари и сестри в България при окаяното състояние на здравеопазването ни. Но виж, когато се дават допълнително пари топтан за гонене на Михаля на фона на всеселенското обедняване на домакинствата у нас и с издръжка на живота, която застрашава самия им живот, с нови цени на ток, парно, вода, горива, храна, сравненията са повече от очевидни и даже вбесяващи.Хората работят, за да им се плаща. Тази логика не може да важи само за отделни сектори и администрации, тя важи за доходите на всички, които живеят в тази държава, които пълнят от труда си хазната, от която управниците вземат и дават като майка за едни и мащеха за други. Мащеха за онези, които не бъркат в кацата с меда, не скланят главица пред силните на деня, не членуват в партията им, не аплодират несъществуващите им победи и целите на вождизма им. А огромната държавна администрация с допълващите се ненужни и безотговорни функции само рискува да затрие и малкото останало у българина доверие в държавата.А пропо - новина от вчера - Цветан Цветанов замина за една седмица в САЩ, ще участва на форум на мозъчните тръстове във Вашингтон. Форумът е трансатлантически.Коментар на Ева Костова вестинк  брой 131 ", "date": "2018.07.10", "title": "Откъде накъде"}
{"url": "http://www.cross.bg/horata-yvrezhdaniya-realizatziya-1578821.html", "text": "/КРОСС/ Необходима е трансформация в нагласите на всички към заетостта на хората с увреждания, за да се постигне общата ни цел – да се излезе от капана на социалните помощи и да се създадат условия за трудовата реализация на хората с увреждания. Това заяви държавният глава Румен Радев при закриването на  днешната кръгла маса, посветена на модела за заетост на хората в неравностойно положение. Президентът отново подчерта, че най-точният критерий за пълноценната интеграция на хората с увреждания е тяхната успешна професионална реализация. „Днешната кръгла маса ще се превърне в ежегоден форум, на който да бъде отчитан постигнатият през годината напредък във възприемането на хората с увреждания като хора с възможности на пазара на труда“, обяви държавният глава. Да бъдат учредени годишни награди за представители на социално отговорния бизнес и за община, която е създала най-добра среда за живот и работа на хората с увреждания, предложи още президентът. Контактна група, с участието на представители на организациите на и за хората с увреждания, работодателските организации, държавните институции и НСОРБ, ще бъде създадена под егидата на президентската институция.„Пред трудовата реализация на хората с увреждания и тяхната пълноценна интеграция съществуват бариери от всякакво естество - нормативно, организационно, техническо, финансово, психологическо, но най-важният път за тяхното преодоляване показваме днес с откровен и конструктивен диалог между всички заинтересовани страни, добави още в заключителното си изказване президентът Румен Радев.", "date": "2018.07.10", "title": "Инициатива на президента ще работи в подкрепа на трудовата реализация на хората с увреждания     "}
{"url": "http://www.cross.bg/krustin-atanas-noviyat-1578824.html", "text": "/КРОСС/ Секретарят по външна политика на президента Румен Радев Атанас Кръстин е новият посланик на България в Русия. Указът на държавния глава за назначението бе обнародван в \"Държавен вестник\".Кръстин поема щафетата от Бойко Коцев.Още през февруари премиерът Бойко Борисов обяви, че за Москва предстои да замине Кръстин. Правителството взе официално решение за изпращането на Кръстин, но указът се бавеше чак досега.Атанас Кръстин е роден през 1958 г. в град Гоце Делчев. Завършил е немската езикова гимназия в Пазарджик, след което следва международни отношения в УНСС в София и МГИМО в Москва.Завършва дипломатическия курс на федералното министерство на външните работи на ФР Германия в Бон и Берлин, както и курсове за държавни и висши държавни служители към Центъра по въпросите на сигурността \"Джордж Маршал\" в Гармиш-Партенкирхен, Германия.Владее немски, английски, руски и виетнамски език.", "date": "2018.07.10", "title": "Атанас Кръстин е новият посланик на България в Русия"}
{"url": "http://www.cross.bg/potop-v-rymuniya-ylitzi-pod-voda-i-navodneni-kushti-1578787.html", "text": "/КРОСС/ Валежите през изминалото денонощие създадоха проблеми и в съседна Румъния. Около 100 л/кв.м са паднали в района на столицата Букурещ. Наводнени са жилищни сгради, потопени са цели улици,съобщава телевизия Digi 24. Ангажирани са десетки екипи на пожарната.Наводнението в страната е поредното за този месец. Валежите досега причиниха щети за милиони в централната част на северната ни съседка и в планинските райони. Бяха унищожени пътища, сгради и търговски обекти.", "date": "2018.07.10", "title": "Потоп в Румъния: Улици под вода и наводнени къщи "}
{"url": "http://www.cross.bg/brekzit-beshe-pozitziya-1578788.html", "text": "/КРОСС/ Тереза Май е изправена пред най-сериозната криза в управлението си, след като външният й министър и министърът, отговарящ за брекзит, подадоха оставка в рамките на няколко часа. Борис Джонсън и колегата му Дейвид Дейвис драматично се отказаха от по-меката позиция на Обединеното кралство при напускането на Европейския съюз.Какво означава това за британския министър-председател и има ли вероятност Брекзит да не се случи?Тереза Мей пое поста министър-председател преди две години след референдума, в който британците гласуваха Обединеното кралство да напусне ЕС. Консервативната партия беше разделена между тези, които ожесточено подкрепят брекзит и онези, които предпочитат оставането в Съюза. Мей се опита да обедини тези две фракции, като постави стабилни фигури на ключови постове, включително Джонсън във външното министерство и Дейвис, отговарящ за брекзит.Но от самото начало тя не можеше да обясни какво би означавало напускането на ЕС за Обединеното кралство и беше силно критикувана, че казва само \"Брекзит значи Брекзит\". В опит да затвърди властта си, тя свика предсрочни парламентарни избори през юни 2017 г. След като загуби мнозинство, беше принудена да влезе в неформален съюз с по-малка, подкрепяща брекзит партия от Северна Ирландия.Оттогава насам нейната власт беше силно отслабена от провала при определянето на ясна преговорна стратегия с Брюксел, който от своя страна предупреди, че Великобритания не е в позиция да си избира бъдещите търговски отношения с ЕС. През последната година имаше няколко оставки в кабинета на Мей, но до тази седмица те бяха заради лични скандали и въпроси, които не са свързани с брекзит.Краткият отговор на експертите е \"да\", но тя се изправя пред битката на политическия си живот, за да го направи. Най-голямото предизвикателство пред Мей беше опитът й да реши дългогодишната липса на единство в правителството и в Консервативната партия за брекзит. Тя смяташе, че е постигнала това на срещата на министрите от кабинета си миналия петък. Тази среща одобри нова позиция, която предполага по-близки от очакваните отношения с ЕС след напускането на блока или т.нар \"по-мек\" брекзит.Но това предизвика обратен ефект. Загубата на двама от най-големите поддръжници на брекзит в кабинета може да доведе до отцепване на депутати, които не са съгласни с новата политика и до отслабване на позицията на Мей като лидер на Консервативната партия.Вероятността да се изправи пред вот на недоверие се увеличава драматично, но вероятността да загуби поста си – не, тъй като все още има необходимата депутатска подкрепа. През двете години като министър-председател Мей посрещна сериозни предизвикателства и остана твърда, така че е много малко вероятно сама да подаде оставка.Но оставката на старшите министри от кабинета й заради европейски въпроси напомня падането на Маргарет Тачър от власт през 1990 г. Тогава Тачър обеща да се бори, но не успя да спечели на първия кръг на вътрешнопартийните избори и беше принудена да подаде оставка.Това е малко вероятно, твърдят политическите наблюдатели на Острова. Въпреки настоящия хаос, Консервативната партия ще иска да поддържа колкото е възможно по-голяма стабилност от страх да не сдаде властта на опозиционните Лейбъристи.Дори Мей да е изправена пред вътрешнопартиен вот и да загуби, е малко вероятно новият министър-председател да рискува да свика избори, на които консерваторите почти сигурно ще бъдат победени.Съгласно условията на член 50 от Лисабонския договор, задействан през март 2017 г., Великобритания трябва да напусне ЕС две години по-късно, на 29 март 2019 г. Сегашната криза не променя този график, но поставя въпроса дали целият процес на преговори може да се разпадне.Брюксел очаква Великобритания да излезе с твърда позиция преди последния кръг от преговори между представители на Обединеното кралство и ЕС това лято. Окончателната сделка за излизането от ЕС трябва да бъде договорена с Брюксел на среща на върха през октомври, въпреки че официални представители на евросъюза признават, че може да има отлагане до декември.Брекзит все още предстои да се случи, а въпросът все още е такъв, какъвто винаги е бил – под каква форма? Ако фракцията на твърдите привърженици поеме ръководството на Консерваторите, това може да означава или „тежък” брекзит или изобщо никаква сделка. Ако Мей удържи властта, тя ще трябва да направи компромис по сегашната си мека позиция по отношение на развода с ЕС.", "date": "2018.07.10", "title": "Ще се случи ли Брекзит след политическата криза на Тереза Мей?"}
{"url": "http://www.cross.bg/sporazymenie-ykaz-vnasyane-1578789.html", "text": "/КРОСС/ Руският министър-председател Дмитрий Медведев е подписал указ, с който е одобрен проекта на споразумение за внасяне на промени в междуправителственото споразумение с България за международния автомобилен транспорт, пише ТАСС цитиран от БГНЕС.„За целите на либерализирането на транзитното преминаване по територията на двете страни с подписания указ на руското правителство е одобрен проект за споразумение за внасяне на промени в договора от 1995, които предвиждат осъществяването на транзитни превози без разрешение“, се посочва в съобщението. Към момента превозите на товари между нашите две страни или транзитът се осъществяваше при наличието на специално разрешение.Подписаното споразумение ще позволи руските превозвачи да разширят географията на своите автомобилни превози през България в посока други европейски държави. ", "date": "2018.07.10", "title": "Дмитрий Медведев подписа указ: Без специални разрешителни за българските превозвачи в Русия"}
{"url": "http://www.cross.bg/yvrezhdaniya-radev-integratziya-1578790.html", "text": "/КРОСС/ „Можем да говорим за пълноценна интеграция, когато преодолеем ред психологически бариери“, посочи президентът.Тази кръгла маса съвпада с периода на протести на майките на деца с увреждания. Към тях трябва да бъдем дълбоко съпричастни като общество, те изискват бързи и справедливи законови решения и финансови ангажименти. Това каза президентът Румен Радев на откриването на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде агенция „Фокус“.„Бидейки солидарен с майките, искам да заявя, че целта на този форум е да постави много по-глобалната тема за пълноценната интеграция на всички хора с увреждания в обществото ни“, обяви той.„Можем да говорим за пълноценна интеграция, когато преодолеем ред психологически бариери“, посочи президентът. „Когато има такава изградена обществена среда, в която децата с увреждания да постъпват в детска градина наравно с другите, да учат в училища и висши учебни заведения наравно с другите, да се реализират на пазара на труда наравно с другите“, заяви Румен Радев.Осигуряването на пенсия или лична помощ на хората с увреждания е задължително, но е изпълнение на обществен, а не на морален дълг, изтъкна президентът.Дългът ни като общество съвсем не е в осигуряването на пенсия или лична помощ на хората с увреждания. Това е най-лесният начин да бъдат изключени, заяви той. „Критерият за пълноценната интеграция на хората с увреждания е трудовата им заетост“, обяви Румен Радев.„Според данните към юни около 445 хил. са гражданите в България, които получават пенсия за трайно намалена работоспособност, малка част от тях работят на трудови договори“, посочи той.„Хората с увреждания могат и са доказали, че развиват редица други качества умения и таланти. Могат да бъдат отлични служители и работници. Имаме добри примери“, изтъкна държавният глава. „Само заедно, дебатирайки проблемите, можем да ги решим“, коментира той.„Призовавам медиите за популяризиране на добрите примери, има много такива. Нека да популяризираме добрите практики, да даваме шанс, да бъдем по-толерантни, човечни и по отворени. Да мислим единно, като общество“, заяви Румен Радев.", "date": "2018.07.10", "title": "Радев: Протестите на майки на деца с увреждания налагат бързи законови решения и финансов ангажимент"}
{"url": "http://www.cross.bg/zakona-kontrabandata-durzhavata-1578792.html", "text": "/КРОСС/ Не може с подменени клакьори, с подменен електорат да отиваш срещу закон, който осигурява помощите на бедните хора и пенсионерите. Не можеш да саботираш премиера! Не може да имаме два стандарта в една държава! Имаме контрабанда, нямаме контрабандисти.Това заяви снощи депутатът от \"Обединени патриоти\" Емил Димитров - Ревизоро по повод протестите срещу закона за търговците на горива и обвиненията на вицепремиера Валери Симеонов, че законът е лобистки..\"Това е законопроект държавата, на министерството на икономиката и на още 15 ведомства, между които Министерство на финансите, НАП и митници. Те ли са лобисти за това, че искат в държавата да влязат повече приходи? \", хвърли тежкото обвинения Емил Димитров.Като вносител на закона той обясни, че има много нерегистрирани малки бензиностанции, в които се продават нелегално горива. \"Миналата година през август премиерът Борисов създаде работна група, която да работи по този закон. Пред мен е докладът на тази междуведомствена група, под който стоят подписите на 15 ведомства. Всички те са подкрепили този законопроект - който не е мой, а на държавата, на Министерството на икономиката\", подчерта Ревизоро.Той изтъкна, че  \"Що се касае до самия законопроект, имам изключително много забележки като 99% от тях влязоха в поправките... \", отбеляза той.\"В България инвеститорите в горивата, които са легитимни, имат уреди - за което и да било нарушение, те носят отговорност. А има и такива фирми, които не искат по никакъв начин да се регистрират и да носят отговорност\", коментира още той.Емил Диминров изброи приетите промени в законопроекта: Земеделците няма да имат уреди, да се иска обезпечение и гаранции до 1000 литра, иска се само джипиес. С транспорта - няма да искаме образование и гаранция от 3000 лева. Иска се само шофьорска книжка и застраховка. За търговците на дребно - отпаднаха всякакви изисквания за образование и осигурителен стаж. Иска се банкова гаранция за 20 000 лева\", коментира депутатът.\" Ние искаме парите да влязат в бюджета. Този закон дава възможност да се регистрира единственият бранш, който не е регистриран.  Кажете ми днес едно име! Имаме контрабанда, нямаме контрабандисти. Или те са в Клуба на неизвестните контрабандисти, или са на толкова високо, че никой не иска и не може да ги оповести.  заяви още Ревизоро.\"Това нещо не може повече да продължава така! Тези пари, които ние искаме да влязат в бюджета, искаме да бъдат за майките, децата, пенсионерите, държавата. \", заяви Емил Димитров-Ревизоро.За да потвърди думите си, че протестите срещу закона за горивата са организирани, той показа снимки - с номерата на автобусите, с които са пристигнали \"протестиращите\". Но когато става въпрос за оцеляването ан държавата и върховенството на закона, когато става въпрос мафията да не взима 1 милиард от нашия бюджет, ние всички трябва да се обединим\", заяви Ревизоро.Източник: ", "date": "2018.07.10", "title": "Емил Димитров-Ревизоро: Ще се изправи ли премиерът срещу контрабандата или контрабандата ще победи"}
{"url": "http://www.cross.bg/grad-stydentski-operator-1578791.html", "text": "/КРОСС/ Инцидент със съоръжение 110 kV, собственост на държавния Електроенергиен системен оператор /ЕСО/, наложи изключване на подстанция Студентски град, съобщиха от пресцентъра на ЧЕЗ.Без електрозахранване в момента са Студентски град, Драгалевци, Симеоново, Витоша, Киноцентър, Бояна, Ярема, Железница, Бистрица, Малинова долина и др. ЧЕЗ Разпределение полага усилия да захрани засегнатите клиенти по алтернативен път в максимално кратък срок.", "date": "2018.07.10", "title": "Авария в съоръжение на Електроенергиен системен оператор остави част от София без ток"}
{"url": "http://www.cross.bg/slavchev-chasa-sofiya-1578786.html", "text": "/КРОСС/ До края на месеца трябва да бъде приета новата Наредба за обществения ред в София. След две обществени осъждания проектът вече е в Столичната община. Той е актуализиран и преработен и в него са включени предложения на граждани, посочи в предаването „Преди всички“ Симеон Славчев, общински съветник от Политическа група 5. По думите му, в публичните дискусии са взели участие десетки неправителствени организации. Гражданското общество все по-силно влиза в управлението на София, смята Славчев. Той нарече този вариант на наредбата „най-добрият, оптимален и балансиран“.", "date": "2018.07.10", "title": "Гласуват новата Наредба за обществения ред в София до края на юли"}
{"url": "http://www.cross.bg/neli-rangelova-kontzert-1578783.html", "text": "/КРОСС/ Нели Рангелова с Юбилеен концерт „40 години на сцена, споделени с приятели“На 7 октомври, Нели Рангелова ще взриви зала 1 на НДК с неподражаемия си глас и висока класа. Българската поп изпълнителка, утвърдила се с характерен стил, ще изпълни 24 от най - обичаните и песни, които придобиват модерно звучене в аранжимент за концерта на Красимир Гюлмезов. Публиката на концертите и винаги събира различни поколения – кактопочитатели от 40 годишната и история, така и тийнейджъри и млади хора.На сцената с Нели Рангелова ще се качат прекрасните момичета от „ЛаТиДа“, Quarto Quartet“. В репертоара са включени песните - „Необясними неща“ /Мой стих/, „Вълшебно“, „Докога“, „Както съм била“, „Целуни ме сега“, „Не питай кога“, „Сладка грешка“, „Бум Бум“, „Далечно“, „Ще можеш ли“, „Танцувам в мрака“, „Гоня вятъра“, „Няма да плача“ и много други. Юбилейният концерт „40 години на сцена, споделени с приятели“ на Нели Рангелова е с безкомпромисна класа във всички компоненти– музика, визия, шоу, звук, настроение, гости и динамика, мултимедия. В дует ще прозвучат и песни на Нели Рангелова с изключителните изпълнители и приятели на певицата - Георги Христов, Васил Найденов, Владимир Ампов – Графа, Мария Илиева, Любо Киров.\n\t\t\t\t\tКонцертът е със съдействието на Столична община и Министерство на Културата.                    ", "date": "2018.07.10", "title": "Нели Рангелова  с концерт в НДК на 7 октомври "}
{"url": "http://www.cross.bg/jazz-izdanie-dzhaza-1578784.html", "text": "/КРОСС/ Тазгодишното осмо издание на А to JazZ приключи преди броени часове. Събитието събра хиляди истински фенове на джаза през трите фестивални дни в Южен парк 2 и за пореден път доказа, че любовта към музиката е по-силна от всичко. Впечатляващите артисти и изключителната публика останаха на поляната, въпреки времето и споделиха емоцията A to JazZ 2018в най-доброто му издание досега. Всички заедно направиха фестивала по-позитивен и усмихнат от всякога, а нетърпението за следващото 9-о издание вече започна.Изпълненията на сцената на A to JazZ, от дебютите до хедлайнерите, показаха индивидуалност, професионализъм и отдаденост към публиката, която остана с тях през цялото време, въпреки дъждовете. Енергията не стихна нито за миг, а коментарите в социалните мрежи показваха единствено подкрепа и любов към най-очаквания фестивал на лятото.                   , сподели Jazzmеia Horn, която оглави втората фестивална вечер. В последния трети ден хедлайнер беше най-очакваният и невероятен Cory Henry, заедно с неговата формация The Funk Apostles. Бандата буквално разтърси сцената от началото до края на своите изпълнения. Публиката не спря да скандира „Още!“ дълго след поклона на едни от най-енергичните и въздействащи артисти. Партито продължи и в клуб Cache, където музикакантите останаха до сутринта.  каза Петър Димитров, директор фестивала на А to JazZ.Фестивалът се проведе с изключителната подкрепа на Столична община, Министерство на културата и Фондация “Америка за България”. Събитието е част от Календара на културните събития на Столична община за 2018 г.", "date": "2018.07.10", "title": "А to JazZ – фестивалът, който усмихва!"}
{"url": "http://www.cross.bg/dreger-test-poiskat-1578785.html", "text": "/КРОСС/ В случай, че шофьор има отчетен над 0,5 алкохол на нормалния дрегер, могат да поискат да ползват кръвен тест или стационарен дрегер. Стационарният дрегер повтаря кръвната проба, т.е е точен. Това заяви представителят на Асоциацията на пострадалите от катастрофи Любка Маринова в сутрешния блок на БНТ.\"Шофьорът или полицаят може да поискат такава проба при следните ситуации - пробата е некачествена или невалидна, когато физическото състояние на шофьора не позволява тест със сегашния дрегер, когато човекът не приема цифрите на нормалния дрегер или когато имат проблем със съсирването на кръвта\", разкри Маринова.\"Новите уреди вече са във всички области като промените са от 1 юли. Новият дрегер засича и наркотици, Напоследък се случва така, че дрогираните шофьори са повече от пияните. Между 3-5 % са тежките катастрофи, през изминалата година, причинени от пияни шофьори\", каза още тя.\"Полицаят, който ви е спрял не е същият човек, който ви извършва пробата със стационарния дрегер. Измерва се два пъти, като накрая се смята средно аритметично\".", "date": "2018.07.10", "title": "КАТ ни тестват вече и със стационарен дрегер, засичащ и наркотици"}
{"url": "http://www.cross.bg/pregledi-drobove-stolichna-1578782.html", "text": "/КРОСС/ 185 души се възползваха от безплатните прегледи на белите дробове, проведени през първия етап на профилактичната кампания в София. Скирнингът се провежда от  Сдружение “Национална асоциация за профилактика на белодробните болести“ с подкрепата на Столична община. Безплатните профилактични прегледи се извършват два пъти в месеца със специализирана апаратура, предоставена от общинската Втора градска болница и Сдружението. Прегледите се провеждаха във Втора МБАЛ и 12 ДКЦ в ж.к. Люлин, след предварителни записвания. При няколко столичани, преминали скрининг на белите дробове, лекарите са се усъмнили за злокачествени заболявания и са насочили пациентите незабавно за допълнителни изследвания и лечение. Най-много от прегледаните са с установена хронична обструктивна белодробна болест (ХОББ), други - с изменения, насочващи към туберкулоза или пневмония, а при трети е установена сърдечна недостатъчност. Всички са били насочени към специализирани здравни заведения или са им изписани медикаменти за лечение.На зададени въпроси от медицинския екип, близо 80% от пациентите /вкл. пушачи/ са отговорили, че не са съгласни да се пуши в заведенията.Прегледите са съобразени с изискванията на СЗО за доброволен скрининг. Вторият етап от скрининговата кампания ще се проведе през есента. Столична община и  Сдружение “Национална асоциация за профилактика на белодробните болести“ предварително ще обявят телефони за записване и лечебните заведения, в които ще се  правят безплатните прегледи.Провеждането на скринингови изследвания е изключително важно за ранната диагностика на заболяванията. Столична община има и други програми за профилактични прегледи за злокачествени заболявания като рак на млечната жлеза и рак на простата с цел превенция.", "date": "2018.07.10", "title": "185 души преминаха безплатни прегледи на белите дробове"}
{"url": "http://www.cross.bg/konkyrsa-nagrada-proekti-1578775.html", "text": "/КРОСС/ Българската асоциация на рекламодателите (БАР) стартира преди месец петото издание на конкурса BAAwards. В него се отличават рекламодатели с най-добрите и иновативни маркетингови стратегии, реализирани през изминалата година. Мотото на BAAwards’2018 е „БАРкод на успеха“, с което организаторите изразяват идеята, че добрите маркетолози умеят да разшифроват нагласите на потребителите и успяват да намерят точния ключ към техните нужди и потребности. „В процеса на получаване на проекти дойде обратна връзка от някои ВУЗ за много голям интерес и сериозно затруднение да се изберат само три проекта от университет (каквото беше сегашното изискване на регламента). Изразена беше и молба за удължаване на срока за подаване на заявките“ – каза Росен Мисов, изпълнителен директор на БАР.За да изпълни основната цел на конкурса - генериране и разпространение на ноу-хау в маркетинговите комуникации, да уважи труда на студентските екипи и техните преподаватели, и да се улесни процеса на качване на заявки в конкурса, БАР обявява промени в регламента за студентска награда: максималният брой разработки, които могат да бъдат изпращани от университет се увеличава от 3 на 6, а срока за подаването им се удължава до 17 юли (вторник). Така ако ВУЗ преценят, че имат повече от три проекта ", "date": "2018.07.10", "title": "Българската асоциация на рекламодателите  регистрира изключителен интерес към студентската награда в конкурса BAAwards’2018 "}
{"url": "http://www.cross.bg/belgiya-samo-petlite-1578772.html", "text": "/КРОСС/ Франция и Белгия ще трябва да определят първия финалист на Световното първенство по футбол тази вечер. Двата тима се изправят един срещу друг на стадиона в Санкт Петербург, като сблъсъкът стартира в 21:00 часа.За трети път след 1998-а и 2006-а Франция ще се опита да стигне до последния мач, докато Белгия ще се бори за исторически първи финал, след като загуби полуфинала през 1986-а.Срещат се два тима, които разполагат със страхотни изпълнители в атака (Гризман, Мбапе, Жиру, Азар, Де Бройне, Лукаку), което само по себе си е предпоставка за много качествен и непредвидим двубой.Според проучване на обсерваторията CIE5, цитирано от \"Паризиен\", французите на световното струват общо 1,431 милиарда евро, докато играчите на Белгия са 926,5 милиона. Дори само титулярите на \"петлите\" (928,2 млн. евро) са по-скъпи от целия отбор на Роберто Мартинес. №1 по цена към момента е Мбапе - 188,7 млн. евро, а Де Бройне и Лукаку са диамантите 8 короната на Белгия - малко над 165 милиона.Възходът на \"петлите\"След плахо представяне в груповата фаза, \"петлите\" настъпиха газта в елиминациите, за да отстранят два поредни южноамерикански противника. На осминафиналите \"сините\" показаха офанзивната си мощ на скорост срещу разредената защита на Аржентина и разбиха \"гаучосите\", въпреки нелепо допуснатите 3 гола в своята врата. В следващия кръг селекцията на Дешан спечели комфортно с 2:0 над Уругвай, възползвайки се от отсъствието на водещия реализатор на урусите Единсон Кавани.В този мач французите, без да блестят, използваха максимално своите шансове за гол и в същото време напълно неутрализираха нападението на противника. Преди да пристигне в Русия, селекционерът бе критикуван, че отборът не играе добре, но поне засега резултатите говорят в негова полза. По италиански образец, световният шампион от 1998-а издига в култ трите точки за сметка на красотата, но и Еме Жаке също не бе особено обичан, преди да изведе \"петлите\" до върха на домашния Мондиал.Франция няма загуба в последните си 9 мача, печелейки 7 от тях. Отборът на Дидие Дешан допусна само едно поражение 8 последните си 17 двубоя, като не успя да се разпише само в два от тях (единият бе с Дания на Мондиала, след като сините вече се бяха класирали напред). Дешан се лиши от услугите на Бензема, Марсиал и Коман, но в замяна получи отбор, който е готов да тръгне на война заедно с него (по думите на десния бек Бенжамен Павар).Непобедимите белгийциБелгия е единственият отбор на Световното първенство, който записа само победи досега. На четвъртфиналите селекцията на Роберто Мартинес изхвърли големия фаворит Бразилия, потвърждавайки своите амбиции за нещо голямо. \"Червените дяволи\" са и най-резултатни, след като вкараха цели 14 попадения в петте си мача. Белгийците показаха, че владеят контрите до съвършенство и наказаха последователно увлеклите се в атака Япония и Бразилия.\r\n Момчетата на \"тактическия професор\" Роберто Мартинес са в серия от 24 мача без поражение. Последно паднаха на 1 септември 2016 в контрола от Испания (0:2), а това се оказа и единствената им загуба при този селекционер. Доказателство за огромната им офанзивна мош, е, че в този период не се разписаха само веднъж.\"Полуфиналист на Мондиала? Това звучи добре. Тук сме, защото играчите го заслужават. Талантът и индивидуалната класа са важни, но в тези турнири над всичко е думата \"отбор\". За нас това е пътуване в непозната територия - никога не сме били в подобно положение. Затова се нуждаем повече от всякога от нашия отборен дух срещу Франция\", каза селекционерът на Белгия.", "date": "2018.07.10", "title": "Франция срещу Белгия в първия полуфинал на Мондиал 2018"}
{"url": "http://www.cross.bg/obraha-cherepishkiya-manastir-1578779.html", "text": "/КРОСС/ Неизвестно лице е откраднало вещи от постройки в двора на Черепишкия манастир, предаде „Фокус”, като се позова на ОДМВР-Враца.Игуменът е подал сигнала за липсите вчера сутринта, като се смята, че престъплението е извършено предната вечер.За целта крадецът е влязъл през незаключена врата в храма на манастира. Взел е със себе си дървена кутия и икона.По данни на игумена размерът на щетата е около 300 лв.Работата по случая продължава. ", "date": "2018.07.10", "title": "Обраха Черепишкия манастир"}
{"url": "http://www.cross.bg/ostavka-podade-otgovor-1578774.html", "text": "/КРОСС/ 56.1 % от читателите на КРОСС смятат ,че Правителството трябва да подаде оставка а не Мая Манолова.Това показват резултатите от анкетата ни, в която се включиха близо 600 души.омбудсман", "date": "2018.07.10", "title": "56.1 % от читателите на КРОСС смятат, че правителството а не Мая Манолова трябва да подаде оставка"}
{"url": "http://www.cross.bg/vodata-otvodnitelen-kanal-1578778.html", "text": "/КРОСС/ Поражения от дъждовете и в криводолското село Галатин. Разрушени са пътни артерии, наводнени са  дворове.  На някои от съоръженията е правен ремонт наскоро, но въпреки това не са оцелели, съобщава bTV.След час дъжд улиците заприличали на реки.  Дори асфалтираните не издържали, а покритите с чакъл са изровени до неузнаваемост.Според хората водата е била над метър, като дошла не само от дъжда, но и от околните ниви. Ремонтиран наскоро отводнителен канал не могъл да поеме водата от полето, в резултат шосето за общинския център Криводол е подкопано.Рисковият участък засега е обезопасен с лента, но кметът се притеснява, че ако не се направи бърз ремонт, пътят ще  пропадне съвсем  и рискът за жителите е голям.Потърпевшите разказват, че проблемите започнали именно с прокарването уличен отводнителен канал преди 16 години, който спира да действа, когато местната река повиши нивото си.Кметът на селото е информирал и община Криводол, и областната управа във Враца за проблема и чака експерти.Част от водата влиза в къщите и от съвсем прясно асфалтираната улица, която обаче е на нивото на старите бордюри.", "date": "2018.07.10", "title": "Водно бедствие в Криводолско заради… отводнителен канал и нова улица"}
{"url": "http://www.cross.bg/zhivota-vuzrasten-belezhka-1578776.html", "text": "/КРОСС/ Измамници заплашили възрастен мъж, за да измъкнат парите им, но този път не по телефона. При новата схема тормозът бил с бележка със заплахи за живота, оставена пред дома на потърпевшия - 87-годишен пенсионер от Русе, съобщава Нова Телевизия.Той намерил под вратата си на апартамента си зловещо послание, което гласяло: „Ако ви е мил живота, сложете 2000 лева във вестник под пейката пред входа”.Въпреки инструкциите до час да остави парите, бившият военен не се уплашил, а веднага позвънил на съседите, на сина си и снаха си.Докато разговарял с тях, на домофона се позвънило. Снаха му обаче вдигнала слушалката и казала на човека отсреща, че е извикала полиция.Синът на възрастния човек слязъл пред блока, но не видял никого.По сигнал на NOVA от полицията в Русе започнаха проверка, за да установят дали има други подобни опити за измама.", "date": "2018.07.10", "title": "Измамници изнудвали възрастен мъж със заплашителна бележка пред дома му "}
{"url": "http://www.cross.bg/cargotec-yslygi-services-1578780.html", "text": "/КРОСС/ Cargotec Business Services, част от Cargotec, спечели наградата за иновации, високи технологии и аутсорсинг на Българската аутсорсинг асоциация и Българската асоциация на софтуерните компании.Българският глобален център за бизнес услуги на финландската компания Cargotec грабна статуетка „Стартъп на 2018-та” в надпреварата за годишните награди. Най-оспорваните отличия в сектора бяха раздадени за трети път. Кандидатурите бяха разглеждани от международно жури от доказали се на глобално ниво професионалисти в областта на изнесените бизнес услуги, високите технологии, иновациите и човешките ресурси.Кметът на Варна Иван Портних връчи престижната статуетка на управляващия директор на Cargotec Business Services Мая Миланова. „Много съм развълнувана, че получаваме тази награда. Само за 10 месеца от старта на съществуването си екипът ни достигна 200 души. Всички те заслужават отличието, заради усилията и ентусиазма си. Плановете ни са до края на годината да разширим дейността си и да започнем да обслужваме офисите на Cargotec във Великобритания, Швеция, Дания, САЩ, Холандия и Белгия“, обяви при награждаването г-жа Миланова. Тя получи и почетния знак на Варна като специална награда от кмета на града.Глобалният лидер в областта на интелигентните решения за управление на карго системи официално откри своя център за бизнес услуги Cargotec в София през януари. Той ще бъде централен хъб за предоставяне на вътрешни услуги за Cargotec в сферата на финансите, човешките ресурси и непрякото възлагане на поръчки. За по-малко от година екипът на българското звено нарасна с над 300 %.", "date": "2018.07.10", "title": "Cargotec Business Services е Стартъп на 2018 г."}
{"url": "http://www.cross.bg/prilozhenieto-detza-faza-1578781.html", "text": "/КРОСС/ Да се стимулира детското участие и да се реализират идеи, създадени от деца за деца за мобилни приложения с цел „Защита правата на децата в дигиталната ера и превенция на рисковете в мрежата“.Кой може да участваВсяко дете, ненавършило 18 г.Подаване на идейно предложение в текстов файл (Word, друг текстов редактор) и да съдържа следните атрибути:3.1. Описание на идеята;3.2. Цел на приложението;3.3. Тип на приложението;3.4. Предназначение на приложението;3.5. Какъв резултат ще се постигне;3.6. Автор;3.7. Възраст;3.8. В кое училище учи;3.9. Декларация за съгласие за участие от родител/настойник/попечител.Идейните предложения да бъдат за софтуер от следните типове, подходящи за операционни системи за мобилни устройства – iOS, Android и Windows Phone:Инструмент – приложение;Образователно приложение;Специфично приложение;Комуникационно приложение;Игра.Документите за участие следва да се изпратят в срок до 01. септември 2018 година, в запечатан плик на адрес: София 1051, , или на e-mail:  с тема „За конкурс „Безопасност в дигитална среда““.Очакваме заявки от  екипи от деца и младежи със софтуерни умения, които ще бъдат подкрепени от професионалисти. Финалът на тази част от конкурса ще бъде 15.01.2019 г.Журито се състои от  деца, софтуерни специалисти, киберполицаи от ГДБОП, експерти, известни личности. Журито ще оцени идейните предложения и реализираните проекти по следните критерии:Ясно разписано описание на идеята;Конкретна цел на приложението;Тип на приложението;Предназначение на приложението;Обхват на резултатите, които се очаква да постигне;Иновация и автентичност.Наградите за призовите места ще бъдат мобилни устройства.", "date": "2018.07.10", "title": "ДАЗД обявява конкурс за деца и младежи на тема „Безопасност на децата в дигитална среда“"}
{"url": "http://www.cross.bg/opera-pravetz-rozhdenieto-1578773.html", "text": "/КРОСС/ Един от най-емблематичните летни международни фестивали за опера и балет в България - \"Моцартови празници\", за 14-а поредна година ще поднесе на своите почитатели богато съдържание с класически и модерни прочити на творби от Моцарт, Чайковски, Пучини, Гуно, Леонкавало и др. Над 350 участници от България и Германия ще се включат в празника, посветен на красотата и изяществото на оперното и балетното изкуство. Това издание е в памет на неговия дългогодишен артистичен директор - оперната прима Христина Ангелакова, информира Сийка Лапачка.Официалното откриване ще е в 20 ч. на 12 юли  с Моцартовата опера \"Вълшебната флейта\" на Марионетната опера в Линдау, Германия. Това е своеобразна премиера на оперния спектакъл в България на сцената на читалище \"Заря 1895\" в Правец. Ще има представление и на 13 юли от 15 ч. С още една своя марионетна продукция ще зарадват зрителите специалните гости от Германия - балета \"Лебедово езеро\" на Чайковски. Марионетната опера е една от съвременните тенденции в кукловодското изкуство и предлага вълнуваща инсценировка на танцуващи кукли. \"Автентично, правдоподобно и истинско\" - така Бернхард Лайсмюлер, шеф и основател на Марионетната опера Линдау, описва своето изкуство, при което той и дванадесетте негови актьори, чрез най-фини движения карат фигурите на сцената да въздействат като живи. Представленията са на 14 и 15 юли от 15 ч. Хореографията е на Мариус Петипа. Сцената край езерото в комплекса \"РИУ Правец ризорт\" ще събере в три поредни вечери операта \"Турандот\" от Джакомо Пучини, музикално-танцовия спектакъл \"Валпургиева нощ\" и операта \"Палячи\" от Руджеро Леонкавало. Мащабните продукции са на Старозагорската опера в партньорство с Държавния куклен театър под липите и Прабългарска школа за оцеляване \"Бага-Тур\" (\"Турандот\"), както и със специалното участие на артисти от трупата на цирк \"Балкански\" (\"Палячи). \"Турандот\" по повод 160 г. от рождението на Пучини ще бъде играна на 13 юли от 21 ч. Режисьори са Огнян Драганов, Дарин Петков, диригент Владимир Бошнаков, сценография и костюми Каталин Йонеску-Арборе (Румъния), Васил Рокоманов и Силва Бъчварова, пластика Хзе Фу-Чен (Тайван). На 14 юли от 21 ч. е премиерата \"Валпургиева нощ\" по повод 200 години от рождението на Шарл Гуно. На следващия ден от 21 ч. е операта \"Палячи\" от Леонкавало. Диригент е Ивайло Кринчев, режисьор Огнян Драганов.На импровизирана среща-разговор Калуди Калудов ще раздава автографи. Известният тенор  отбелязва 40 години на сцената. Водеща на събитието ще е Боянка Арнаудова (14 юли, 11 ч., зала \"Правец\", в \"РИУ Правец ризорт\"). Съботната вечер на 15 юли от 23 ч. ще е посветена на Панчо Владигеров, 100 г. от рождението на прочутия американски диригент, композитор и пианист Ленард Бърнстейн и 120 г. от рождението на Джордж Гершуин. Техни творби ще изпълнят Теодора Късметска-Сороков (цигулка), Ружа Семова  (пиано), Александър Владигеров (тромпет и флюгелхорн), Константин Владигеров (пиано и кларинет).", "date": "2018.07.10", "title": "Моцартови празници в Правец за 14-и път"}
{"url": "http://www.cross.bg/aptekite-suyuz-zdravnata-1578771.html", "text": "/КРОСС/ Лекарствените средства срещу хипертония и сърдечни заболявания, които бяха ще бъдат заменяни и отпускани безпрепятствено на пациентите. Това съобщиха от пресцентъра на Здравната каса.В списъка са включени 62 лекарства, които бяха спрени у нас и в цяла Европа заради активното вещество Валсартан, доставено от китайска фирма и съмненията, че в него има канцерогенен примес.Днес в Централното управление на касата се е състояла среща между управителя - д-р Йорданка Пенкова и експерти на институцията, представители на Управителните съвети на Българския лекарски съюз и на Фармацевтичния съюз.Решено е, за да се осигури непрекъснатост в лечението на здравноосигурените, да бъдат уведомени лекарите и аптеките, че в периода от 6 юли до 6 август т.г., по преценка на общопрактикуващите лекари, свободно ще се заменят блокираните лекарствени продукти и аптеките ще ги отпускат безпроблемно на пациентите. От Здравната каса гарантират за изпълнението на това решение. ", "date": "2018.07.10", "title": "До 6 август свободно се заменят изтеглените лекарства за хипертония"}
{"url": "http://www.cross.bg/beshe-pensiite-svetovrachane-1578764.html", "text": "/КРОСС/ Продължава разследването на въоръжения Вчера маскирани мъже откраднаха 3000 лв. от пенсиите на възрастните хора.От днес до 20 юли започва и изплащането на пенсиите на възрастните хора в село Световрачене.„Три лица с маски. Единият с бухалка, другият с кози крак, третият с пистолет, влизат и отнемат около 3 хиляди лева от току-що заредените пари за раздаване на пенсиите“, каза Иван Каназирски – началник на Второ РПУ в София. Маскираните са влезли през задния вход и пред очите на чакащите пенсионери са нападнали двете касиерки и са взели част от парите за изплащане на пенсиите им.Жена, която е станала очевидец, разказа, че касиерката е изпищяла, а след това мъж с маска на лицето е започнал да я дърпа и удря.„Извиках всички мъже, притичаха, разбиха стъклото, но вратата беше заключена и той избяга от другата страна. Доколкото разбрах, само две пачки са взели. Тя беше извадила да плаща на първата жена. Към 9.00 часа дойдоха парите… колко беше, не мога да ви кажа“, разказа жена пред репортера на „Хоризонт“. Интересна подробност е, че пощата в Световрачане се намира в сградата на Общината.  ", "date": "2018.07.10", "title": "Продължава разследването на въоръжения грабеж на пощата в Световрачане"}
{"url": "http://www.cross.bg/grazhdanin-bulgarski-grazhdanstvo-1578767.html", "text": "/КРОСС/ Дете с българско и турско гражданство е сред жертвите на тежката влакова катастрофа в Турция, научи \"Хоризонт\" от Мехмед Расим, близък на опечаленото семейство, който живее в Балчик. В катастрофата е починала и майката. Тя и 6-месечното й бебе са били погребани в турския град Чорлу, до който стана катастрофата вчера.Във влака е пътувало и второто дете на жената, което по информация на „Хоризонт“, вече си е у дома.От българското външно министерство потвърдиха, че съпругата и детето на български гражданин, който има и турско гражданство, са сред жертвите на катастрофатаПочиналата жена има само турско гражданство. Детето на възраст под 1 година обаче е български гражданин по право, тъй като единият родител също е български гражданин. Съгласно чл. 8 от Закона за българското гражданство български гражданин по произход е всеки, на когото поне единият родител е български гражданин.За турските власти детето обаче се води турски гражданин и затова и до късния следобед днес те посочвали в отговор на официални запитвания, че няма българи сред жертвите.", "date": "2018.07.10", "title": "Бебе с българско и турско гражданство е сред жертвите на тежката влакова катастрофа в Турция"}
{"url": "http://www.cross.bg/ochakva-posochi-kykysheva-1578763.html", "text": "/КРОСС/ Поскъпване на хляба не се очаква. В сектора има голяма конкуренция, хлябът е пазарен продукт, който не е субсидиран от държавата и често дори се продава под себестойността си. Това посочи Марияна Кукушева, която е председател на Федерацията на хлебопроизводителите и сладкарите.Тя посочи, че жътвата в момента е приключила наполовина и още 50% реколта очаква да бъде прибрана. „От наводненията има засегнати площи, но и всяка година на полето има някакво бедствие. Миналата година имаше суша. Реколтата се очаква да е над 5 млн. тона. Зърнопроизводството е един от сериозните бизнеси на България”, посочи тя.Кукушева посочи, че в хлебопроизводството има огромен сив сектор. Произвежда се през нощта и се реализира по обяд. ", "date": "2018.07.10", "title": "Марияна Кукушева: Поскъпване на хляба не се очаква"}
{"url": "http://www.cross.bg/ychastva-stranite-borisov-1578762.html", "text": "/КРОСС/ Премиерът Бойко Борисов ще участва в срещата на върха на инициативата \"Берлински процес\" в Лондон. Това е петата ежегодна среща, която цели потвърждаване подкрепата за европейската перспектива на страните от Западните Балкани.Държавните и правителствените ръководители на Великобритания, Австрия, България и други европейски държави, сред които Република Македония и Черна гора ще обсъдят развитието на транспортната, информационната и комуникационната инфраструктура, повишаването на икономическия ръст в региона, както и темите за сигурността и миграцията.В британската столица премиерът Борисов ще участва и в работен обяд с лидерите на страните, даван от министър-председателя на Великобритания Тереза Мей.Събитието идва в тежък за „Даунинг стрийт” 10 момент – през последните малко повече от 24 часа Мей се лиши от двама ключови министри – Дейвид Дейвис, който отговаряше за преговорите за брекзит и дипломат №1 Борис Джонсън. И двамата са привърженици на по-твърда позиция при излизането от ЕС – даже и с цената на това да не се постигне сделка в Брюксел.", "date": "2018.07.10", "title": "Среща за Западните Балкани в Лондон на фона на политическа криза"}
{"url": "http://www.cross.bg/yvrezhdaniya-horata-radev-1578765.html", "text": "/КРОСС/ Проблемите на заетостта на хората с увреждания ще бъде във фокуса на дискусия под патронажа на президента Румен Радев.Във форума ще участват представители на организациите на хора с увреждания, на работодателските организации, на социалното министерство и на Националното сдружение на общините.Ще бъдат представени възможностите за професионално обучение и квалификация на хората в неравностойно положение. Ще бъде дискутиран анализ на законодателството, което подкрепя процеса за интеграция на хората с увреждания на пазара на труда.", "date": "2018.07.10", "title": "Обсъждат проблемите на хората с увреждания на дискусия под патронажа на Румен Радев"}
{"url": "http://www.cross.bg/peskov-moskva-kremul-1578770.html", "text": "/КРОСС/ В Кремъл са обезпокоени от продължаващите отравяния във Великобритания. Ситуацията представлява опасност не само за британците, но и за всички останали европейци, заяви на редовна пресконференция говорителят на Кремъл Дмитрий Песков, цитиран от ТАСС.Песков изрази съжаление за смъртта на британката, която вчера почина след отравяне с нервнопаралитично вещество в град Еймсбъри, но подчерта, че всички внушения, че Русия е замесена са абсурдни.Четиридесет и четири годишната жена почина, след като беше заразена със същото вещество, с което преди четири месеца бяха отровени бившият руски шпионин Сергей Скрипал и дъщеря му Юлия. Случаят предизвика криза в отношенията между Запада и Москва.Песков подчерта, че разследването и случващото се в района на Солсбъри е вътрешен британски въпрос и няма нищо общо с предстоящата среща между президента Владимир Путин и американския му колега Доналд Тръмп. Говорителят на руския държавен глава потвърди публикация във в. \"Комерсант\", че Москва и Вашингтон обменят документи, в които излагат позициите си по различни теми.В ход е подготовка за предстоящата руско-американска среща на върха. Страните си разменят документи с вижданията им по въпроси, по които има разминавания в позициите, и такива, при които може да има съвпадения, обясни Песков.\"Комерсант\" съобщи, че в рамките на подготовката за срещата на върха в Хелзинки на 16 юли Москва е предала на Вашингтон документ, в който се изтъква колко важно е да се поддържа диалога между ръководителите, дипломатите, военните и спецслужбите на двете страни, да се развиват икономическите връзки и да се насърчават контактите между хората.", "date": "2018.07.10", "title": "Кремъл вдига тревога за химическите атаки"}
{"url": "http://www.cross.bg/pomosht-rabota-bezvuzmezdna-1578769.html", "text": "/КРОСС/ \"Крон Секюрити\" ООД успешно приключи договор за безвъзмездна помощ BG05M9OP001-1.008-1431-C01 „Оптимизация на човешкия капитал и подобряване условията на труд в \"Крон Секюрити\" ООД”по процедура за предоставяне на безвъзмездна финансова помощ BG05M9OP001-1.008 „Добри и безопасни условия на труд” по Оперативна програма „Развитие на човешките ресурси”, съфинансирана от Европейския социален фонд на Европейския съюз,Успешната реализация на дейностите по договора за безвъзмездна финансова помощ доведе до следните конкретни резултати:1. Разработена и практически въведена Стартегия за управление на човешките ресурси в предприятието; оптимизирани работни процеси и въведени практики за по-лесно съвместяване на професионалния и личния живот;2.Осигурени безопасни и здравословни условия на труд, подобряване професионалния и здравния статус на работниците и служителите чрез закупуване на средства за колективна защита, на специално работно облекло и лични предпазни средства;Осигурените за служителите средства за .колективна защита, специални и защитни облекла и ЛПС са от най-висок клас, покриващи трудовите рискове и предпазващи от конкретни опасности, за които се прилага ЛПС, и надграждат осигуряваните до момента минимални изиксвания за безопасност и здраве при работа в дружеството.Успешната реализация на настоящия проект и постигнатите резултати стимулират „Крон Секюрити” ООД да надгражда резултатите от проекта чрез по нататъшни дейности в областта на безопасността и здравето при работа, като в дългосрочен план компанията преследва цели за повишаване на конкурентноспособността и производителността на труда.", "date": "2018.07.10", "title": "Крон Секюрити\" ООД успешно приключи проект за подобряване на безопасността и здравето при работа по ОП РЧР"}
{"url": "http://www.cross.bg/izkystvoto-na-shtastieto-1578751.html", "text": "/КРОСС/ Изкуството на щастието се крие в способността да намирате щастието в простите неща.                          Хенри Уорд Бийчър ", "date": "2018.07.10", "title": "Изкуството на щастието..."}
{"url": "http://www.cross.bg/voiina-fytbol-bulgariya-1578749.html", "text": "/КРОСС/  48 пр.н.е. - В Битката при Дирахиум Юлий Цезар едва избягва катастрофално поражение от Помпей Велики.1212 г. - Голяма част от Лондон е изпепелена от пожар.1547 г. - Във Франция се осъществява последният легален дуел, след което дуелите са забранени от краля, поради честите смъртни случаи, а през 1566 г. влиза в сила наказание със смърт при участие в дуел.1584 г. - Вилхелм Орански е убит в дома си в Делфт, Холандия от Балтазар Жерар.1778 г. - Американската революция: Кралят на Франция Луи XVI обявява война на Кралство Великобритания.1847 г. - В САЩ пристига първата група от 47 китайски имигранти.1878 г. - В Англия е използвана за първи път свирка от съдия по време на футболен мач.1887 г. - Съставено е четиринадесетото правителство на България, начело с Константин Стоилов.1913 г. - В Долината на смъртта, Калифорния, е отбелязана температурата 134 градуса по Фаренхайт, или приблизително 56,7 градуса по Целзий - най-високата температура на въздуха измерена в САЩ.1938 г. - Хауърд Хюз поставя нов рекорд, като завършва околосветски полет със самолет за 91 часа.1940 г. - Втората световна война: Германското Луфтвафе напада по въздуха британските конвои над протока Ла Манш, с което започва Битката за Британия (датата е спорна).1940 г. - Втора световна война: Установен е Режим Виши във Франция.1943 г. - Втора световна война: Започва Съюзническо настъпление в Сицилия.1949 г. - След шест денонощия строеж е завършен Мавзолеят на Георги Димитров в София.1962 г. - От Кейп Канаверал, Флорида, е изстрелян първият комуникационен сателит „Телстар\".1966 г. - На връх Ботев е открита телевизионна и УКВ станция.1969 г. - Народна република България ратифицира Договора за неразпространение на ядреното оръжие, подписан на 1 юли 1968 г.1973 г. - Бахамите придобиват пълна независимост чрез Общността на нациите.1985 г. - Френските специални служби потопяват кораба „Рейнбоу Уориър\", собственост на екологичната организация Грийнпийс, докато е в пристанището на Окланд (Нова Зеландия), за да осигурят провеждането на ядрен опит на атола Муруроа.1990 г. - Тържествено е открито 7 Велико народно събрание във Велико Търново.1991 г. - Борис Елцин полага клетва, като демократично избран първи президент на Русия.1992 г. - Бившия панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици.1994 г. - На Световното първенство по футбол в САЩ Националният отбор по футбол на България побеждава Националния отбор по футбол на Германия и се класира за полуфиналите.2006 г. - Президентът на Полша Лех Качински назначава своя брат-близнак Ярослав Качински за премиер на страната, което е прецедент в световната политическа история.2006 г. - При експлозия в Ингушетия е убит чеченския сепаратист Шамил Басаев.", "date": "2018.07.10", "title": "10 юли в историята"}
{"url": "http://www.cross.bg/zhivo-zaradi-nova-1578756.html", "text": "/КРОСС/Дългоочаквана сделка. Отива ли Кристиано Роналдо в Ювентус? Фактите и цифрите за дългоочакваната сделка.Прогноза. Има ли опасност от преливане на реките и докога ще продължи да вали?Цената на хляба. Цената на хляба нагоре - какви са прогнозите на хлебопроизводителите - на живо от Благоевград и Русе.Летните ремонти в София. Къде ще има ограничения на движението заради строителството на третия лъч на метрото - на живо.Тестове. Стационарни дрегери за алкохол - в какви случаи ще се използва уредът.Признание. С орден „Стара планина\" - проф. Михаел Бар-Зоар от Израел.Обезлюдяване. Обратна тенденция - има ли връщане към селата. И още - как да се пребори демографската криза.\"Денят започва с футбол\" - полуфиналите на Мондиала - прогнозата на писателя и преводач Иван Киров .На живо от Световрачене - Ще  успеят ли хората да получат пенсиите си след въоръжения обир?За българското европредседателство, китайските инвестиции и коалиционните трусове. Гост - вицепремиерът Томислав Дончев.Провалиха ли се управляващите в сектор \"Сигурност\" и адекватна опозиция ли е БСП? В студиото - Михаил Миков.На живо: Остава ли критично положението в Плевенско след преливането на язовирите?Как планинските спасители успяха да открият пострадалото белгийско момче в Рила? Разказ за драматичните събития.Инцидент с туристическа лодка. На живо от Китен- замърсена ли е водата на плажа?Къде е лятото? Ще продължат ли дъждовете до края на месеца? Прогнозата на синоптиците от БАН.Държавата на борба със застаряването. Как ще накарат младите  да раждат повече.Опасна ли е радиацията край залива Вромос за летовниците. На живо - хотелиери протестират заради данните на здравните власти. Твърдят, че плашат туристите.Нова измама. Бандити плашат възрастен мъж - поскаха пари с бележка пред входната врата. ", "date": "2018.07.10", "title": "Теми и гости в ефира"}
{"url": "http://www.cross.bg/sveti-bogove-leontiii-1578750.html", "text": "/КРОСС/ Град Никопол (в Армения) бил място на мъченическата смърт на Леонтий, Маврикий, Антоний, Александър и други с тях. Тези Божии угодници пострадали заради безстрашното изповядване на християнската вяра при царуването на Линикий в 319 година. След като мъчителите им ги изтезавали жестоко, те им отрязали ръцете и краката, хвърлили ги в огън и най-сетне захвърлили костите им в река Ликос, където те се запазили в една плитчина до брега. Благочестиви люде ги взели и погребали. По-късно на същото място християните построили църква в чест на мъчениците.Нечестивият цар ЛикинийРечник (император на източната половина на Римската империя от 304 г. до 324 г., бел.ред.), приет от Константин Велики (управлявал Римската империя от 306 г. до 337 г., бел.ред.) за управител на източните страни, издал заповед да се предават на различни мъчения и смърт християните, които не желаят да се поклонят на идолите и да се отнема имуществото им за построяване на идолски капища и бани и за преустрояване на градовете. Когато тази заповед достигнала в Никопол арменски, езичниците започнали да приготвят различни оръдия за мъчения на християните и да хващат и отвеждат мнозина верни на мъчение. Тогава се събрали над четиридесет Христови раби и решили, без да чакат нечестивите да ги хванат, сами, по своя воля, да отидат на съд, да изповядат Христовото име и да се предадат на мъчение. От тях по-главните били Леонтий, Маврикий, Даниил, Антоний, Александър, хора, отличаващи се с род, образование и добродетелен живот. Всички те тръгнали заедно при управителя на арменската област и обявили, че са християни.Управителят се удивил на единодушното съгласие на толкова хора и на мъжеството, с което те по собствена воля идвали на мъчения, и ги попитал:- Откъде сте вие и кой ви научи да не се покланяте на нашите богове?Отговорил свети Александър:- Тукашни сме, едни от града, други от селата, тази земя е наша родина, а наш отец е небесният Христос. Той ни научи да не се покланяме на лъжливите богове, които са глухи и слепи и са дело на човешки ръце.Хегемонът казал:- А къде е вашият Христос? Нали е бил разпънат и умрял?Свети Леонтий отговорил:- Ти знаеш, че нашият Христос е умрял? Но тогава узнай, че Той и възкръсна от мъртвите и се възнесе на небето; Той умря за нас по Своя воля, но възкръсна отново, като Син Божий.Хегемонът казал:- Жив ли е сега Христос?Леонтий отговорил:- Хегемоне! Вашите богове не живеят след смъртта, а нашият Господ живее вечно, макар и да умря в определено време за нашето спасение. Но със смъртта Си Той ни избави от вечната смърт, даде ни живот и ни научи да умираме за Него, за да живеем с Него безкраен живот.А хегемонът започнал да хвали своите богове Зевс, Аполон, Асклепий и другите. На това свети Леонтий казал:- Нима Зевс е велик бог?- Той владее небето - отговори хегемонът, - той е баща на всички богове.Леонтий възразил:- На Бога подобава да бъде праведен, чист и безгрешен, а ти какво ще кажеш за своя бог Зевс?- Аз го наричам праведен, чист и безгрешен - казал хегемонът.На това свети Леонтий отвърнал:- Ти казваш, че е праведен, но нима той не е свалил от престола своя баща Кронос? Казваш, че е чист и безгрешен, но нима не той е взел за жена родната си сестра Хера и не е осквернил много чужди жени? Той погубвал не само жени, но и мъже, и вършел най-мерзки беззакония*. Но как той, като е такъв грешник, може да бъде бог? Ако вашият бог е грешник, то за изправянето му е нужен друг бог, безгрешен.* Трябва да се отбележи, че древните гърци придавали на своите богове не само положителни, но и отрицателни качества. Древногръцката митология приписвала на много богове страст към престъпления от всякакъв род, особено против нравствеността. Това има предвид и свети Леонтий, разсъждавайки с хегемона. Бел.ред.Хегемонът Лисий се разгневил и яростно казал:- Кой ти е дал право да съдиш нашите богове, зли човече! Те са ми богове; няма да ви пощадя, но жестоко ще погубя всички!Свети Леонтий казал:- Не се гневи, хегемоне, ако чуваш истината. Не са ли дадени на хората закони да нямат чужда жена, да не взимат за съпруга сестра си, да не обиждат, да не убиват никого? И ако някой се осмели да постъпи в нещо против законите, той се назовава престъпник и подлежи на съд и смъртно наказание. А вашите богове хора са преизпълнени с всяко зло и беззаконие: те са били блудници, прелюбодейци, човекоубийци и като законопрестъпници колко пъти са подлежали на страшен съд и на смъртно наказание! Затова вашите беззаконници богове трябва да се подчинят на човешките закони и да подражават на хората, които строго пазят законите, а вие бъдете съдници на вашите богове, бъдете им богове и палачи, докато не ги поправите.Хегемонът казал:- О, безумнико! Не вашият ли Бог е бил разпънат като злодей? А кой от нашите богове е бил разпънат?Свети Леонтий отговорил:- Нашият Христос Бог се разпна за нас и ние се хвалим с кръста Му, а вашите богове треперят, боят се от нашия Разпнат Бог и бягат далече от кръстната сила. Нашият Бог по Своя воля пострада на кръста, а вашите богове, без да желаят, са загинали от горчива смърт. Нашият Бог е Спасител на човешкия род, а вашите богове са губители на хората. Нашият Бог е истинен, а вашите богове са лъжовни и не са богове, а бесове и пагубни прелъстители. Те самите погинали и покланящите им се водят към вечна погибел.Вбесен от тези думи на свети Леонтий, хегемонът заповядал да бият всички Христови изповедници с камъни по устата.- Нека ги бият - казвал той - по устата, с които се изрича хула към нашите богове.Удряли светиите, а те говорели:- Нека теб да бие Бог, слуга на сатаната! Ти чу истината и съдиш несправедливо в безумието си, нечестиви!След това мъчителят заповядал да оковат всички в железни вериги и да ги хвърлят в тъмница. Там светиите се веселили, като в палат, за Бога, своя Спасител, и пели Давидови псалми: някои от тях били запознати от детство с книгите. А свети Леонтий ободрявал всички с такива думи:- Честни братя и Христови раби! Да понесем всичко търпеливо! Вие знаете от Свещеното Писание колко е изтърпял праведният Иов* и какво е било страданието на нашия Господ, и как са свършили други Негови свети раби. Свети Иоан Предтеча** бил обезглавен, свети Стефан*** бил пребит с камъни, апостол Петър**** бил разпънат с главата надолу, Тома***** е пронизан с копие, и други умрели за своя Господ с друга мъченическа смърт.* Иов - старозаветен праведник, мъжествено издържал тежкото, изпратено му от Бога, изпитание. Историята на неговия живот е изложена в библейската книга на негово име. Паметта му се празнува от светата Църква на 6 май. Бел.ред.** Паметта на свети пророк и Предтеча Господен Иоан се празнува на 23 септември, 24 юни, 29 август и в други дни. Бел.ред.*** Паметта на свети първомъченик Стефан се чества на 27 декември и в други дни. Бел.ред.**** Паметта на свети първовърховен апостол Петър се чества на 29 юни. Бел.ред.***** Паметта на свети апостол Тома се чества на 6 октомври и 30 юни. Бел.ред.Колко светии пострадали при царуването на Адриан*, Деций, Максимиан и другите предишни нечестиви царе - не само мъже, но и жени, както например слушаме за света Текла, Евфимия, Капитолина, Иулита** и други свети мъченици, чиито имена са записани на небето в книгите на живота. Как мъжествено са се подвизавали и са победили дявола! И ако жените са били така мъжествени, то ние, мъжете, трябва да бъдем още по-твърди и непреодолими и да положим душите си за Христос, нашия Бог, положил Своята душа за нас на кръста.* Споменатите императори царували: Адриан - от 117 г. до 138 г., Деций - от 249 г. до 251 г. и Максимиан (Галерий) - от 305 г. до 311 г. Тези императори били много жестоки гонители на християнството. Освен тях опетнили своето име в историята с особено жестоки преследвания на християнството и Нерон (54-68 г.), Траян (98-117 г.) и Диоклетиан (284-305 г.). Бел.ред.** Паметта на споменатите свети мъченици се празнува: Текла (първомъченица) - на 24 септември, Евфимия (великомъченица) - на 16 септември, Капитолина - 27 октомври, и Иулита (кападокийска мъченица) - 31 юли. Бел.ред.С такива думи свети Леонтий ободрил братята и всички с готовност желаели да претърпят всякакви мъчения за Христа. Било горещо и светците се измъчвали от силна жажда. В тъмницата дошла да ги навести една благородна и благочестива жена, на име Власиана, без никой да й попречи, донесла студена вода от близкия извор и утолила жаждата им.Светците прекарали настъпилата нощ в молитви и пеене на псалми. И хегемонът Лисий не спал през тази нощ: той обмислял на какви мъки да подложи държаните в тъмница Христови раби. Призори той заспал, явил му се насън бяс и казал:- Бъди твърд, Лисий. Аз съм бог Асклипий. Мъчи безжалостно хулещите ни християни. Те наговориха много нелепости за нас в тъмницата. По-скоро ги погуби с всякакви мъчения.Събудил се хегемонът, с настъпването на деня започнал съд и като поставил пред себе си светите затворници, им казал:- Поклонете се на боговете и ще бъдете приятели на царете и на нас, ще ви дадат по двеста жълтици на всеки, хубави нови дрехи, пояси, ще доведат момчета, ще принесем жертва, ще устроим пир и ще се повеселим заедно. А ако не ме послушате, ще ви мъчат жестоко. Приканвам ви, не се лишавайте от този приятен живот, не се разделяйте с вашите жени, деца и приятели, принесете жертва поне на един, който и да е, от нашите богове:Светиите отговорили като че в един глас:- Бъди проклет, мъчителю, със своите богове. Ние не ще принесем жертви на нечистите бесове, не ни трябва нито вашето злато, нито дрехите, нито пира, нито приятелствата. Христос ни е Отец и най-скъп Приятел и за Него сме готови всичко да претърпим и да умрем.Тогава мъчителят заповядал да ги повесят всичките голи и да остъргват телата им с железни куки. И дълго, до самия обед, стъргали светите мъченици, докато слънцето не започнало силно да пече и хегемонът си тръгнал от това зрелище вкъщи. А светиите, остъргани до кости, по заповед на мъчителя, отново били заключени в тъмницата. Благочестивата Власиана отново дошла да ги посети и през прозореца напоила с вода мъчениците, изнемогнали от раните и горещината. Светиите се разхладили, благословили жената, помолили се за нея и децата й и благодарили на Бога, че се удостоили да страдат за Него.Когато светиите били в тъмницата, свети Леонтий видял, че някои от братята тежко страдат от раните и много се безпокоил за тях да не би в крайно изнемогване да отпаднат от вярата. Затова той молел Бога да им изпрати по-бързо завършване на подвига.В града живеел известен гражданин на име Ирод, езичник, който като съветник се ползвал с уважение от страна на хегемона. Този гражданин имал секретар Филин, обичан от свети Леонтий за добрия нрав. Светецът изпратил за него и когато той се приближил до прозореца на тъмницата, му казал:- Братко Филин, кажи на своя господар Ирод, ако му се случи за нещо да отиде у хегемона, да напомни за нас и да посъветва да постанови утре смъртна присъда за нас.Филин си тръгнал и предал това на господаря си. В това време извикали Ирод на вечеря у хегемона. Но той не тръгнал веднага и хегемонът го чакал. Отново изпратили за него, но той пристигнал късно с думите:- Аз не мога да ям. Видях как стържеха осъдените, как тече много кръв и ми е противно. Стомахът ми не може да приема храна. Тежко ми е.Хегемонът попитал:- Как ще ме посъветваш, какво да сторя с тях?Ирод отговорил:- Нека умрат утре. Нали са престъпници на царската заповед и са достойни за смърт. Така че защо да не бъдат наказани още сега?На това хегемонът дал клетвено обещание да ги умъртви на следващия ден. Веднага Филин побързал към тъмницата и съобщил за чутото на свети Леонтий. Разбрали за това всички братя и се зарадвали, че утре ще умрат за Христа. Те благословили Филин за труда му и започнали да се молят, приготвяйки се за смъртта. В молитвата казвали:- Господи Боже на нашите отци, прослави Твоето свято име в нас. Със съкрушена душа и смирен дух Ти се молим. Приеми нас, които сами себе си принасяме на Тебе в жертва жива, като всесъжение на овце и агнета, така нека да бъде нашата жертва пред Тебе и нека тя да Ти бъде угодна: няма безчестие за надяващите се на Тебе. Ти знаеш, Господи, че ние Те обикнахме и заради Тебе се предадохме на смърт. Но укрепи всички ни, за да не се отдели нито един от тази дружина и да не се надсмее и зарадва за него нашият враг.Така се молели светиите и се ободрявали един друг, а в полунощ запели големия псалом на погребението си: \"блажени непорочните\" (Пс. 118:1 и сл.) и т. н. След завършване на псалома дошъл ангел Господен, изпълнил със светлина тъмницата и им казал:- Радвайте се, Христови раби, близо е краят ви, вашите имена са записани на небето, надявайте се, Бог е с вас.След тези думи ангелът се оттеглил. А те, като се поклонили, благодарили на Бога. В това време двама тъмнични стражи, Меней и Вирилад, родом египтяни, не спели, видели светлината, блеснала в тъмницата, и чули гласа на ангела, но самия ангел не видели. И Меней казал на Вирилад:- Виждаш ли, брате, на какъв Цар са воини тези? От самото начало съчувствам на християните: те вървят не по беззаконния път, а по праведния и пазят вярата в своя Бог, ден и нощ Му се покланят. И в живота си с никого не постъпват лошо, никого не обиждат, не търсят чуждия имот, а даже раздават своя, всички обичат, на всички вършат добро. Ти и сам знаеш това. А какъв е животът на тези, които странстват в египетските пустини? Нима не е чуден и удивителен? Те вършат чудеса. Аз мисля да вляза при тях в тъмницата и да ги помоля да ме приемат при себе си. А ти, братко, как мислиш?Вирилад отговорил:- Така, както и ти. Ето че и ние, недостойните, се удостоихме да видим светлината, с която ги осия техният Бог, за Когото те умират с радост. Ако ли някой бе започнал да принуждава хегемона да умре за Зевс или за Аполон, или за Асклипий, или за когото и да било от останалите богове, би ли пожелал той да умре? За нищо: скъп му е животът. А те не се щадят, без страх отиват на смърт за своя Бог и се удостояват от Него с такава слава, каквато боговете на никого от покланящите им се никога не са явявали. Защо да не се обърнем към тези праведни хора и към истинния Бог?Посъветвали се по такъв начин, двамата стражи влезли в тъмницата и се поклонили на светиите с думите:- Господари наши, раби на Христос, истинния Бог, приемете и нас във вашето число: и ние вярваме в Господ Иисус Христос, Който вас обикна, и ви молим да Му се помолите, за да удостои и нас с еднаква на вашата участ. Светиите се зарадвали на тяхното обръщане към Бога и ги приветствали, като казали:- Вие сте наши братя, тъй като нашият Господ ви призова към изповядване на пресвятото Свое име и да ви даде еднаква награда с нас, както и на дошлите в единайсетия час на лозето Му (вж. притчата за работниците на лозето - Мат. 20:1-16, бел.ред.).На следното утро хегемонът Лисий излязъл с войници извън града на мястото, където се канел да умъртви светите мъченици, недалеч от реката, наричана Ликос. Там той устроил съда и заповядал да доведат и изправят пред него светите мъченици. Като видял, че двама тъмнични стражи са се присъединили към светите затворници, той казал на първия си съветник Апиан:- Ето и тези безумци желаят да умрат! Нима живот не е по-добре от смърт?Апиан отговорил на това:- Заповядай да ги мъчат с най-жестоки мъчения.- Не - възразил хегемонът, - те ще се уплашат от мъченията и отново ще се обърнат към боговете, и ще останат живи. А аз не искам да ги оставям сред живите, нека умрат. На всички заедно ще издам смъртна присъда.И когато изправили пред него на съд светите мъченици, той не им задал въпрос за вярата и не им назначил никакво изтезание, но веднага ги осъдил на смърт и написал следната присъда:- На тези представени ми за съд четиридесет и пет човека, с християнска вяра, неподчинили се на царската заповед и хулещи боговете на своите предци, определям достойно по делата им наказание: първо, да им се отсекат с брадва ръцете и краката, после да се хвърлят за изгаряне в огън и останалите след изгарянето им кости да се хвърлят в реката.Слугите веднага положили мъчениците на земята и започнали да им секат ръцете и краката. Бил голям слънчев пек и светите мъченици страдали от жажда, едни от болките в раните, други - от слънчевия зной. Някои умрели в тези страдания, други едва дишали, а трети мъжествено търпели. Един от тях, на име Ианикит, като гледал отсечените си ръце и крака, се усмихнал и казал:- Виж как жътварският сърп пожъна твоите членове, като класове!Свети Сисиний, лежащ в кървите си, се претърколил към случилия се наблизо камък и така се помолил на Бога:- Господи, Подателю на всички блага, Който изля някога в пустинята вода от камъка и напои жадуващия Израил (Изх. 17:1-7), сега излей вода и от този камък и ме утоли малко: Ти виждаш нашата жажда, от която загиваме.По молитвата му камъкът внезапно се поместил и от него потекла изворна вода. Свети Сисиний изпил водата и благословил Господа, като казал:- Прославям Те, Боже мой, за това, че напои мен, жадния, като майка - детето си с мляко, хваля Те, Царю мой, че не презря мен, Твоя раб! Но моля Те, не презирай и любимите ми братя, Твои раби, и разхлади и тях, които изнемогват от жажда, изливайки им невидимо росата на Твоята благодат и на всички ни дай твърдост да умрем заедно в Твоята надежда. А на изведения с Твоята сила извор тук, чрез който Ти отново яви древното чудо, повели да тече до свършека на света и дай на тази вода целебна благодат и сила за Твоя слава, Христе, на Твоя Отец и на Светия Дух, и в памет на нас, четирийсетте и пет мъченици, Твои раби, пострадали за Теб.В това време слугите разпалили приготвената огромна клада и започнали да взимат телата на мъчениците и да ги хвърлят в огъня. Едни от светиите били още живи, други вече били умрели. Предавали на изгаряне и мъртвите заедно с живите. Хвърляйки мъчениците в огъня, слугите ги броели и един се губел. Те се чудели и започнали да търсят. А свети Сисиний, лежащ до камъка, от който потекла вода, се обадил:- Ето ме! Вземете ме и ме носете в огъня!Отнесли и него в огъня. Изгорили светите мъченици, огънят угаснал, а слугите започнали да търсят останалите в пепелта мъченически кости и колкото открили, събрали в плат и отнесли и изсипали в река Ликос (Смъртта на светите мъченици станала около 319 г., бел.ред.).Реката приела в себе си костите на светиите като скъпоценно съкровище и ги запазила в едно недълбоко място около брега, като ги събрала със струите си заедно. После дошли благочестиви хора да ги търсят и без мъка ги намерили. Събрали всички до една и ги запазили на почетно място, докато не загинал нечестивият цар Ликиний, съуправник на цар Константин, управляващ източната половина на царството, и не се възцарил само Константин. Когато била дадена свобода на Христовата църква по цялата вселена, тогава и костите на тези свети мъченици били показани на всички и бил построен храм в тяхно име. От светите им кости се подавали изцеления, както и от извора, който избликнал по молитвите на свети Сисиний. Светите четирийсет и пет мъченици пострадали на десети юли, в Никопол арменски, при хегемона Лисий, когато Ликиний царувал над Изтока. А над нас царства нашият Господ Иисус Христос, Комуто с Отца и Светия Дух се въздава чест и слава, сега и в безкрайните векове. Амин.", "date": "2018.07.10", "title": "Св. 45 мчци в Никопол Арменски"}
{"url": "http://www.cross.bg/peshtera-dobro-taiiland-1578759.html", "text": "/КРОСС/ Водолази се подготвят да извадят останалите петима души, блокирани в наводнената пещера в Тайланд. Според лекарите състоянието на четирите деца и на техния треньор е добро.Осем младежи бяха спасени през последните два дни. Те не са се показвали публично, но според запознати източници също са в добро здраве.Междувременно американският изобретател Илън Мъск обяви, че вече е в в Тайланд със своята миниподводница, конструирана специално за спасителната операция. Мъск публикува в Инстаграм видеозапис със спасители от вътрешността на наводнена пещера. Там е била изпробвана миниподводницата, наречена \"Дивият глиган\", по името на футболния отбор на блокираните момчета.Нищо обаче не сочи за момента, че тайландските власти възнамеряват да използват миниподводницата, отбелязва Франс прес.", "date": "2018.07.10", "title": "Подготвя се спасяването на последните петима от тайландската пещера"}
{"url": "http://www.cross.bg/chasa-sofiyaot-provede-1578757.html", "text": "/КРОСС/ София.От 09.30 часа в заседателната зала в сградата на Висшия съдебен съвет ще се проведе  седмичното заседание на Съдебната колегия към ВСС.***София.От 10.00 часа в зала „Триадица\" на Резиденция „Бояна\", под патронажа на държавния глава Румен Радев, ще се проведе кръгла маса на тема: „Хората с увреждания като ресурс за първичния пазар на труда - предизвикателства и решения\".***София.От 10.00 часа в зала 142 в сградата на Народното събрание на пл. „Княз Александър I\" ще се проведе заседание на Обществения съвет към Комисия по взаимодействието с неправителствените организации и жалбите на гражданите.***София.От 10.00 часа в Националния пресклуб на БТА на пресконференция ще бъдат представени положителните резултати от първия етап на проекта за стартиращи фирми „АКСЕЛЕРАТОР Северозападна България\".***София.От 11.00 часа в сграда на посолството на Турция (бул. „Васил Левски\" № 80), посланикът на Република Турция в България, Н. Пр. д-р Хасан Улусой ще даде пресконференция по повод втората годишнина от осуетения опит за преврат в Турция, организиран на 15 юли 2016 г.***София.От 11.30 часа в сграда на Аджибадем Сити Клиник Болница Токуда на бул. Никола Вапцаров 51Б) официално ще бъде открит Аджибадем Сити Клиник Център за асистирана репродукция.***София.От 12.30 часа ръководството на ПП АБВ ще даде пресконференция в централата на партията.***София.От 13.00 часа в сградата на бул. „Г. М. Димитров\" 42, Националната следствена служба ще представи отчет за дейността си за първото шестмесечие на годината.***София.От 15.00 до 17.00 часа заместник-председателят на СОС Милка Христова и народният представител от „БСП за България\" проф. Георги Михайлов ще бъдат на разположение на софиянци в постоянната приемна на БСП - София на ул. „Леге\" №10, етаж 1.***София.От 17.00 часа в Българската стопанска камара ще се проведе заседание на Общото събрание на АОБР, с участието на ръководителите начленуващите организации - АИКБ, БСК, БТПП и КРИБ. Ще бъде обсъдено текущото състояние на социалния диалог и мястото на работодателските организации в него. Членовете на АОБР ще приемат план за работата на асоциацията за второто полугодие на 2018 г. Дневният ред на заседанието предвижда и съгласуване на обща позиция относно предстоящите преговори за минималните осигурителни доходи (МОД) за2019 г.***Варна.От 11.00 часа председателят на Синдиката на българските учители Янка Такева ще се срещне с кмета Иван Портних във фоайето пред зала „Варна\" на Община Варна.***Варна.От 13.00 часа в зала „Варна\" на Община Варна ще се проведе пресконференция за „синята зона\".***Пловдив.От 10.30 часа в „Гранд хотел Пловдив\" заместник-министърът на икономиката Александър Манолев ще открие информационните дни по процедура „Насърчаване на предприемачеството\".***Пловдив.От 16.00 до 18.00 часа в офиса на ПП ГЕРБ в район „Тракия\"в блок 91, общинският съветник Иван Вичков ще има приемен ден. ", "date": "2018.07.10", "title": "Предстоящи събития в страната за 10 юли"}
{"url": "http://www.cross.bg/yaponiya-spasitelnite-operatzii-1578760.html", "text": "/КРОСС/ Броят на потвърдените жертви на наводненията в Япония вече е над 120, предаде Франс прес, цитирайки информация на властите.Издирванията продължават в западната част на архипелага, където десетки хора остават в неизвестност.Безпрецедентни валежи между петък и неделя предизвикаха най-тежките наводнения и кални свлачища в Япония от повече от 30 години.Вчера около 73 000 пожарникари, полицаи и войници участваха в спасителните операции.Днес времето в Япония вече е слънчево и топло. Това обаче може да усложни спасителните операции поради рисковете от слънчасване или получаване на топлинен удар.", "date": "2018.07.10", "title": "Броят на потвърдените жертви на наводненията в Япония надхвърли 120"}
{"url": "http://www.cross.bg/aktyor-depytat-oblasten-1578758.html", "text": "/КРОСС/ Белослава, певицаВладимир Вълев, депутат от ГЕРБ в 44-ото НСГерасим Георгиев-Геро, актьорДимитър Иванов, областен управител на ЯмболСтанислав Дечев, областен управител на ХасковоТигран Торосян, актьорХари Хараламбиев, адвокат, председател на Общински съвет – ПазарджикЯвор Нотев, депутат от ОП, зам.-председател на 44-ото НС.", "date": "2018.07.10", "title": "Родени на 10 юли"}
{"url": "http://www.cross.bg/pishe-petrova-danni-1578777.html", "text": "/КРОСС/ До пет години емиграцията от България ще спре\", пише на първа страница „24 часа“. Прогнозата е на председателя на Националния статистически институт Сергей Цветарски. Той информира още, че раждаемостта в страната се повишава, а разликата между напускащите България и хората, които се връщат, става все по-малка.НСИ започва подготовка за ново преброяване на населението през 2021, пише още изданието „Земя“, което предупреждава: \"Житото покълна, продължаващите дъждове притесняват земеделците. Най-застрашени са сортове пшеница.За вестник „Сега“ водещо е заглавието: \"Управляващите се опитват да овладеят хаоса с личните данни\". Изданието изрежда списък с институции и дейности, за които не се изисква съгласие за лични данни, и уточнява, че проекозаконът ще се разглежда от министрите още тази седмица.Вестниците акцентират върху исканата оставка на заместник-министъра Султанка Петрова.„Дума“ пише: Фатален инцидент в Партийния дом в София разкри, че представителката на Обединени патриоти е в конфликт на интереси. След като 25 годишен мъж загина в шахта, стана ясно, че фирма, управлявана от съпруга и зетя на Петрова, охранява реконструкцията.От БСП искат Петрова да бъде отстранена от правителството. Социалистите забъркаха скандал около трагедията, коментира „Стандарт“. В червено вестникът извежда: \"Милионерите ни карат 3 хиляди поршета\". Всекидневникът припомня, че българин кара една от най-скъпите коли в света, която струва 5 милиона.„Труд“ съобщава: Проверяват почтеността на депутати и министри, подготвят се тестове като мерки срещу възможна корупция в публичния сектор.", "date": "2018.07.10", "title": "Преглед на печата"}
{"url": "http://www.cross.bg/sushto-poslednite-kushti-1578761.html", "text": "/КРОСС/ Частично бедствено положение е обявил кметът на Мизия Виолин Крушовенски. Причината е водното бедствие в общината.След последните дъждове има отнесени улици, наводнени къщи, градини и земеделски земи.На място работят аварийни екипи от „Гражданска защита” и АЕЦ „Козлодуй”, които отводняват имотите.Преди 4 години приливна вълна отнесе цели къщи в града и взе жертви.В Плевенско също положението е тревожно. Два язовира са под наблюдение, след като стената на единия беше отнесена, а ако прелее към другия ще се стигне до приливна вълна към с. Садовец. В Ракита хората са готови за евакуация, улиците са трудно достъпни даже за пешеходци.", "date": "2018.07.10", "title": "Дъждовете отново наводниха Северна България, в Мизия бедстват"}
{"url": "http://www.cross.bg/severna-likvidiraha-politzai-1578768.html", "text": "/КРОСС/ Френски полицаи ликвидираха мъж, опитал се да нападне с нож хора в град Вик сюр Ен в Северна Франция, съобщава CNEWS.Според вестник „Курие Пикар” екстремистът викал „Аллах ахбар\" („Аллах е велик\"). Минувачите, които го видели, побързали да се скрият. Тогава престъпникът започнал да нанася силни удари с нож по паркираните наоколо коли. Той успял да нахлуе в един от близките домове и устроил там погром.Според очевидци мъжът бил „крайно агресивен\" и „изглеждал като човек под влияние на наркотици\".Пристигналите на място полицаи го улучили няколко пъти с електрошокови патрони. В резултат на попаденията сърцето на нападателя спряло. Униформените не успели да го спасят и той издъхнал на място.", "date": "2018.07.10", "title": "Полицаи ликвидираха нападател в Северна Франция"}
{"url": "http://www.cross.bg/deloto-galevi-bratya-1578766.html", "text": "/КРОСС/ Да бъде спряно делото по отнемане на имущество за около 4 милиона и 200 хиляди лева на Пламен Галев и Ангел Христов, добили популярност като \"братя Галеви\". Това поиска защитата на едно от дружествата, с които те са имали бизнес отношения.„Спиране на делото не означава прекратяване, и то се иска заради процесуално питане до Европейския съд в Люксембург, като се позовава на европейска директива от 2014 г., касаеща конфискацията и облагите. След като претендираме да сме част от Европа, ние следва да ползваме модерните способи за постигане на европейски резултати в правораздаването. Така делото ще бъде насочено към правилна посока“, каза един от адвокатите. Дали ще има процесуално питане до съда в Люксембург, ще стане ясно на следващото заседание, насрочено за 29 октомври. Досега по делото са разпитани и свидетели в Кипър, предстои да бъдат разпитани и партньори на братя Галеви на Сейшелските острови. Самите Галеви са в неизвестност от 8 май 2012 г., когато се укриха и са обявени за международно издирване. Искът за отнемане на тяхно и на семействата им имущество на т. нар. \"Комисия Кушлев\" е от 800 страници. На братята са назначени служебни защитници. ", "date": "2018.07.10", "title": "Отложиха делото срещу братя Галеви"}
