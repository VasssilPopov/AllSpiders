{"url": "http://www.cross.bg/dvizhenieto-trugvat-kontrol-1613613.html", "text": "/КРОСС/ Хиляди българи тръгват на път за втората серия почивни дни през септември.Предвижда се да бъдат засилени проверките за шофиране под влияние на алкохол, наркотици и с превишена скорост. От „Пътна полиция\" ще осигурят необходимите екипи в по-големите градове, които да контролират трафика и излизането от градовете да се осъществява по-бързо до големите пътни артерии.Осигурен е непрекъснат режим на работа на ГКПП-тата в страната. Към момента има затруднения при преминаване през граничните пунктове, обясниха от „Гранична полиция\".„Остава ограничението за движението на автомобили над 12 тона за превоз на товари. При осъществяването на контрол на движението по пътищата ще се използват всички налични ресурси за контрол на скоростта\", каза инж. Иван Досев, АПИ.Реверсивно движение ще има по АМ\"Хемус\" и в тунел „Витиня\", който е в ремонт.  В понеделник движението ще е отворено в посока София. ", "date": "2019.09.19", "title": "Предстои нова порция почивни дни, хиляди тръгват на път"}
{"url": "http://www.cross.bg/gradysa-temperatyri-obichaiinite-1613619.html", "text": "/КРОСС/ Казахме довиждане на истинското лято днес. Температурите вчера стигнаха до 34-35 градуса в Тракийската низина и източните райони, а по същото време в Северозападна България и високите западни полета бяха 20-25 градуса поради започналото нахлуване на студения въздух. Днес студът ще обхване цялата страна. Това съобщи метеорологът от TV-MET и Софийския университет Симеон Матев, цитиран от 24 часа.Максималните температури вече ще са от 17 до 22-23 градуса, само в Санданско и Петричко ще са до 25 градуса. Ще има и значителна облачност. На много места ще превали, повече следобед в Южна и Източна България. Вероятно на Мусала дъждът ще се обърне в сняг.В петък валежите ще спрат. Преди обед облачността ще започне да се разкъсва и следобед ще е слънчево почти в цялата страна. Максималните температури ще са 18-23 градуса. Заради умерения северозападен вятър обаче усещането ще е за по-хладно време.През трите почивни дни ще е слънчево. Сутрин на места в низините видимостта ще е намалена. Минималните стойности на термометъра ще са от 5 до 10, а по морето - 13-14 градуса. В котловините на Западна България обаче ще са под 5°.В Трънско, Пернишко и Самоковско има опасност от слани. Максималните температури постепенно ще тръгнат нагоре.В събота ще са 19-24, а в понеделник - 21-26 градуса. През повечето дни от следващата седмица времето ще е спокойно, с много слънчеви часове и приятни дневни температури, достигащи в най-топлите места до 26-28 градуса. Сутрин обаче ще е хладно - 8-13 градуса. По-съществени заоблачавания ще има във вторник-сряда, когато не са изключени превалявания, но с малки количества.Тенденцията е през по-голямата част от октомври температурите да са над обичайните, а валежите - под нормите.Повечето метеорологични центрове се обединяват, че зимата ще е по-топла от средните стойности в поголямата част от континента. С най-голяма положителна аномалия ще е февруари, а с температури, близки до обичайните, ще е декември. Валежите пък ще са по-малко от обичайните. ", "date": "2019.09.19", "title": " Температури над обичайните през октомври, очаква ни топла зима "}
{"url": "http://www.cross.bg/subranie-provede-gurtziya-1613642.html", "text": "/КРОСС/ На 20 септември ще се проведе международна конференция \"За единни Балкани в социална Европа\" с участието на кметовете на Тирана, Охрид, Ресен и Крайова.Лидерът на БСП - София Калоян Паргов ще открие събитието. В работа на форума ще се включат и заместник-председателят на Народното събрание Кристиан Вигенин, бившият заместник-министър на имиграционната политика на Гърция Ангелос Толкас, Костадинка Кунева - синдикален лидер и бивш евродепутат от Гърция, председателят на Форум за балкански транспорт и инфраструктура Петър Мутафчиев и други.Организатори на конференцията са Градският съвет на БСП - София и Националната асоциация за международни отношения (НАМО).Събитието ще се състои от 10.00 часа, в Бална зала на хотел „Интерконтинентал\" (пл. „Народно събрание\" №4). ", "date": "2019.09.19", "title": "Ще се проведе международна конференция “За единни Балкани в социална Европа“"}
{"url": "http://www.cross.bg/watch-huawei-smart-1613641.html", "text": "/КРОСС/ Huawei представи днес в Мюнхен новото си поколение смарт часовници HUAWEI WATCH GT 2, базирани на обявения наскоро чипсет на компанията Kirin A1. Благодарение на ниската консумация на енергия на чипа, смарт часовниците от 42 и 46-милиметровата серията WATCH GT 2 ще имат ненадминат живот на батерията и ще дадат на притежателите си едно още по-добро потребителско изживяване, което ще промени представите за това какво може да предложи едно носимо устройство. Смарт часовниците WATCH GT 2 са първите носими устройства на Huawei, които имат „all-in-one\" стъклен 3D екран, формиращ по-широк дисплей. Новите смарт часовници ще предоставят функции за повече спортни активности с по-богата програма, ще позволяват Bluetooth обаждания и възпроизвеждане на музика, подобряване на цялостния фитнес и здравословен мониторинг и управление. Огромното количество информация помага на тези, които обичат спорта и искат да живеят качествен и здравословен живот, да го постигнат.Предишното поколение HUAWEI WATCH GT смарт часовници продължават да впечатляват потребителите с безпрецедентно дългия живот на батерията си.  Новите HUAWEI WATCH GT 2 ще имат още по-издръжлива батерия благодарение на Kirin A1. Собственият чипсет на компанията съчетава усъвършенстван Bluetooth процесор, мощен звуков процесор и  приложен процесор с ултра ниска консумация на енергия, плюс отделен блок за управление на разхода на енергия. Приложният процесор използва Cortex-M7 процесор, за да постигне ултра ниска консумация на енергия от 10uA / MHz, което е далеч под средното ниво за индустрията от 30uA / MHZ. Перфектната комбинация от висока производителност и ефективна консумация на енергия позволяват на HUAWEI WATCH GT 2 да осигури на потребителите продължително ползване с още по-дълъг живот на батерията.При ежедневна употреба 46-милиметровата серия на HUAWEI WATCH GT 2 може да работи без прекъсване до 2 седмици, с функциите за интелигентен мониторинг на сърдечната честота, за известяване при повиквания, при седмично използване на до 30 минути Bluetooth разговори; до 30 минути възпроизвеждане на музика и до 90 минути тренировка и използване на режима за проследяване на съня през нощта. В класически режим 42-милиметровата серия на HUAWEI WATCH GT 2 може да работи в продължение на една седмица. И двете серии часовници имат подобрени функции за живот на батерията при GPS тракинг в режим на тренировка. Животът на батерията на 46-милиметровата серията достига до 30 часа при непрестанно използване на GPS тракинга в спортен режим и 15 часа при моделите от 42-милиметровата серия.Класическият дизайн никога не излиза от мода и новите смарт часовници HUAWEI WATCH GT 2 допълнително подобряват тази естетиката със своя безрамков Full-screen дизайн. „Аll-in-one\" 3D стъклената повърхност освен красота, дава и по-голямо екранно пространство. При създаването на циферблата на 46-милиметровата серия са използвани техники като при за шлифоване на скъпоценни камъни, за да се създаде извитото 3D стъкло и релефна микрошлифовка над циферблата за по-атрактивен вид. Извитият циферблат от 42-милиметровата серия пък е тънък само 9,4 мм и е украсен с изключително тънка модерна метална рамка.46-милиметровата серия HUAWEI WATCH GT 2 е оборудван с 1,39-инчов AMOLED HD прецизен сензорен екран с резолюция на дисплея 454 x 454 пиксела, по-широка цветова гама и ултра тънък дизайн, който превъзхожда LCD екраните. Така се постигат по-живи цветове на екрана и по-висок контраст. Дизайнът на екрана е модерен и артистичен, подходящ за хора, които търсят красивите неща в живота, и предлага изчистената линия, която е на мода в днешно време.Истинско смарт преживяване - профисионален спортен мониторинг, обаждания, музика и съхранение на данниСпортните ентусиасти търсят смарт часовници, които им дават подробна ежедневна мониторинг информация при спортуване и други дейности. 46-милиметровата серия HUAWEI WATCH GT 2 свързва мобилни устройства чрез Bluetooth и позволява Bluetooth обаждания на до 150 метра разстояние. Часовникът също поддържа функция за записване на контакти в самото устройство и лесното им търсене. WATCH GT 2  идва и с голям капацитет за съхранение на данни, с възможност за съхранение на до 500 mp3 песни. Това позволява лесен избор на музика при тренировка.В спортен режим HUAWEI WATCH GT 2 е съвместим с 15 спорта, включително осем спорта на открито (бягане, ходене, катерене, колоездене, плуване на открито, триатлон и др.) и седем спорта на закрито (ходене, бягане, колоездене, плуване на закрито, свободни тренировки, крос тренажор, гребна машина). За тези 15 спортни режима часовникът осигурява пълноценно наблюдение на приблизително 190 вида данни. Часовникът предоставя целенасочен анализ на данните преди тренировка за различни спортове, анализ на запис на данни по време на упражнението и професионални съвети след това. Смарт часовникът предоставя нещо подобно на личен интелигентен спортен треньор, който да направи активностите ви по-безопасни и по-ефективни.В областта на носимите устройства Huawei цели да помогне на потребителите да се грижат по-лесно за своето здраве. Използвайки модерни интелигентни алгоритми, Huawei е лидер в технологиите за управление на ежедневната грижа за здравето.HUAWEI WATCH GT 2 прави сърдечен мониторинг, който помага за следенето на брадикардията и сърдечната недостатъчност. Освен когато е в спортен режим, потребителят ще бъде уведомен ако сърдечната му честота е над 100 удара в минута или под 50 удара в минута за период от повече от 10 минути. Потребителите също могат да преглеждат данните в приложението за спорт и здраве на Huawei, за да следят здравословното си състояние в реално време.В допълнение на следенето на сърдечния ритъм смарт часовникът прави мониторинг и при сън. Лошото качество на съня е проблем за много хора и  HUAWEI TruSleep 2.0 следи за качеството на съня, сърдечния ритъм, качеството на дишане по време на сън и използва тези данни, за да анализира качеството на съня. WATCH GT 2 комбинира  технолгоиите на Huawei в сферата на AI (изкуствения интелект), за да анализира качеството на съня и да даде предложения и информация за подобряването му.HUAWEI WATCH GT 2 идва и със собствена технология HUAWEI TruRelax, която помага на потребителите да намалят стреса чрез следене на  HRV (променливост на сърдечната честота). Това дава информация за нивото на стреса и освен това задава сигнал, който напомня на потребителя да се раздвижи след опреден период на застояване, като тази функция може да бъде изключена. Потребителите могат да следят стъпките си всеки ден, калориите, които са изгорили и броя пъти, в които стават. HUAWEI WATCH GT 2 предоставя на потребителите пълна целодневна информация за физическото състояние, за да им помогне да развият здравословни навици на живот.Представянето на HUAWEI WATCH GT 2 прави още една голяма стъпка за подобряването на живота на потребителите. ", "date": "2019.09.19", "title": " Huawei представи новия модерен и мощен смарт часовник HUAWEI WATCH GT 2"}
{"url": "http://www.cross.bg/izbor-kyoveshi-bitkata-1613643.html", "text": "/КРОСС/ Лаура Кьовеши е одобрена за главен прокурор на ЕС. Винаги съм я харесвала и подкрепяла кандидатурата й, дори когато някои я отхвърляха и когато беше подложена на натиск и обвинения. Поздравявам я и й желая успех в битката за справедливост. Напомням,че предстои избор на двама европейски прокурори, делегирани за България.  Много е важно да бъдат избрани чисти, почтени и твърди хора. Колкото пъти поставяхме въпроса - управляващите мълчат. Другата седмица внасяме в НС предложения за начина им на избор, критерии и правила. Да не допуснем тихомълком да бъдат излъчени \" подходящите\" .", "date": "2019.09.19", "title": "Корнелия Нинова: Успех на Кьовеши в битката за справедливост "}
{"url": "http://www.cross.bg/profesii-sebe-depresii-1613614.html", "text": "/КРОСС/ - - Вurnout, т.е. изпепеляването, не фигурира в класификатора на болестите. Това е по-скоро, комплекс от психологични компоненти, да ги наречем симптоми, които се развиват при упражняването на някои професии. И световните, и българските изследвания показват, че най-засегнати са хората, заети в т.нар. помагащи професии - лекари, медицински сестри, учители, пожарникари, полицаи и социални работници. Към упражняващите ги има високи обществени изисквания, защото съответните сфери са националната сигурност на една държава. Проблемът в България е, че обществените изисквания се разминават с възможностите, които дава обществото на хората с тези професии да работят качествено и както трябва. От друга страна, стои обществената оценка. Както е известно, в нашата страна тя е твърде ниска към тези професии. Към това се включва неудовлетворителното заплащане и намаленото доверие в институциите, отговорни за тези професии. В България стана норма да се бият лекари и медицински сестри - нещо недопустимо другаде. От социалните мрежи също насаждат негативно отношение към някои професии. От там се излива омраза към учители, лекари, социални работници... Това са все неща, нагнетяващи негативизъм към хората от тези професии. 90% от работещите ги са хора, които са се посветили на тази работа. Когато насреща си те получават толкова много хули, обиди и омраза, а в същото време не могат да бъдат стриктни, помагащи и съпричастни към другите, се стига до синдрома на професионалното изпепеляване.- Това е комплекс от емоционално, физическо и психическо изтощение. Хората, засегнати от него, стават по-безчувствени, дори понякога арогантни в упражняването на своята професия. Те не могат да се справят със задачите си и те стават все по-трудни за тях. Заедно с това расте непукизмът от несправянето със задачите. Стига се до нежелание да се ходи на работа. Всичко това води до проблеми в семейството и в приятелския кръг, а накрая и до депресия, ако не се вземат мерки. Важно е да се подчертае, че синдромът на професионалното изпепеляване и депресията са различни неща - при нея човек чувства. Засегнатите от burnout са емоционално опустошени, не ги интересува нищо.- Да, така е. Депресивните състояния и промяната в психиката са налице при смяната на сезоните. Затова и има пик на обострянията на всякакви психически разстройства през пролетта и през есента.- Психическите разстройства, включително и депресиите, са полифакторно обусловени заболявания. Затова и отговорът на какво се дължат те не може да бъде еднозначен, тъй като влияещите фактори са много. В комбинация те водят до повишаване на броя на депресивните състояния през есента и пролетта. Разбира се, слънцегреенето е един от тях, но не е само той, особено когато говорим за депресии с билогичен характер, т.е. тези, които не зависят от външните фактори.- Да, могат, но тези, които знаят, че са податливи. Тези състояния обаче са изненадващи, могат да връхлетят абсолютно всеки, включително и много силните и борбените също могат да бъдат повалени от депресивния епизод. От него никой не е застрахован. Могат да се направят някои неща като профилактика и превенция, но те не дават гаранция, че той няма да ни застигне, защото биологичните депресии не се повлияват от външните фактори. Превенцията е човек да мисли повече за себе си и да се щади по отношение на някои ситуации, което не означава да бъдем несъпричастни и несъчувстващи, добри и помагащи. Хубаво е понякога да поставяме себе си в центъра и да се грижим повече за себе си. Така ще сме по-полезни и на себе си, и на нашите близки. Много важно е да прецизираме кое е важно и кое е по-маловажно, да не гоним само материалното презадоволяване, включително и налагания модел за красота. Не е необходимо да водим постоянно битки със себе си, да правим невъзможното, за да постигнем това, което се „цени\" в нашето твърде материално общество. Ако това не го правим, със сигурност ще бъдем по-щастливи, с по-малко депресии.- Храната трябва да бъде здравословна, но за общото състояние на организма, тя няма да ни помогне срещу тях. Ако имаме и добър двигателен режим, ще имаме здраво и добре сложено тяло, от което ще сме доволни и заради него няма да изпадаме в депресия. Със сигурност всичко трябва да бъде умерено, за да няма прекаляване и в здравословния начин на живот.- Да, прекаленото увличане по здравословни режими на хранене или твърде много занимания във фитнеса с цел красота и покриване на стандартите от тв екрана определено могат да доведат до депресии. Това се потвърждава и от практиката. Не бива да се изпада в увличане по строг здравословен хранителен режим само защото така правят другите и така е модерно. Напоследък много хора се увличат по тези неща, за да не отпаднат от мнозинството, но същевременно нито обичат фитнеса, нито са им вкусни киноата и чията. Те бленуват за кебапче с пържени картофки и бира, но модата не го позволява. Така човек не е себе си и това може наистина да го вкара в депресия. ", "date": "2019.09.19", "title": "Д-р Цветеслава Гълъбова: Манията по здравословен живот докарва депресии"}
{"url": "http://www.cross.bg/yslygi-taksi-subirane-1613650.html", "text": "/КРОСС/ Във връзка с постъпили запитвания от медии заради публикация във в. „Сега\", предоставяме следната информация:Не отговаря на истината твърдението за монопол при доставчиците на тол услуги. Агенция „Пътна инфраструктура\" е сключила при Общи условия, еднакви за всички кандидати, договори за предоставяне на услуга за електронно събиране на пътни такси с три доставчика. И трите дружества желаят да предлагат електронни винетки и да предоставят услуга по събиране на тол такси.Оперативна съвместимост с електронната система за събиране на пътни такси на база време (електронна винетка) са постигнали две от дружествата и чрез своите партньори в търговската мрежа продават електронни винетки. Системата за събиране на пътни такси на база изминато разстояние - ТОЛ, ще бъде отворена за оперативно интегриране на националните доставчици на услуги след промяна на Общите условия на база синхронизираната с промените в Закона за пътищата (обн. ДВ, бр. 60 от 30.07.2019 г.) нормативна уредба. До момента нито един от трите национални доставчика, които имат договори с АПИ и за предоставяне на тол услуги, не е преминал процедура за доказване на оперативна съвместимост с електронната система за събиране на тол такси.Не отговаря на истината и твърдението, че доставчиците на услуги ще изчисляват дължимата тол такса на тежкотоварните автомобили с обща технически допустима максимална маса над 3,5 тона. Това ще се прави от Националното тол управление към Агенция „Пътна инфраструктура\". През месец юни на пресконференция бяха показани т.нар. елки на тола, които ще изчисляват дължимите тол такси. Доставчиците на декларирани (GPS) данни ще предават на националните доставчици на услуги данни за географското позициониране на своите клиенти, като националните доставчици само ще ги обработват със съответния софтуер и ще ги превръщат в т.нар. тол декларации. Тол декларациите (информация по кои точно тол сегменти от пътя се е движило съответното превозно средство) ще се подават на Националното тол управление (НТУ), което ще пресметне дължимата тол такса и ще върне информация със сметката на доставчика на услуги. Регистрацията на доставчици на декларирани (GPS) данни е обвързана със синхронизиране на нормативната уредба с промените в Закона за пътищата.По повод „поредният парадокс е какво ще правят над 900 служители, които ще бъдат наети „поетапно\" в Националното тол звено, след като системата е електронна\" и „по какъв начин „контрольорите\" ще се включат в проверките за платена тол такса на камионите\", уточняваме, че към 19.09.2019 г. в НТУ са назначени 677 служители, от които 597 в сектор „Контрол и правоприлагане\". На база на контролната функция, която тези служители осъществяват ежедневно, са събрани 3 734 153, 43 лв. от компенсаторни такси. Продадените до момента електронни винетки са на стойност 326 079 369 лв.Дейността на Националното тол управление се фокусира върху контролната функция на държавата по отношение на събирането на пътни такси и оперирането на Електронната система за събиране на пътни такси. НТУ осъществява систематичен контрол не само над потребителите на пътя, но и върху доставчиците на услуги по събиране на пътни такси. Те ще бъдат задължени до два часа след засичане на съответното превозно средство от контролните рамки да предоставят на НТУ т.нар. тол декларации. НТУ има последваща контролна функция да я валидира и да изчисли дължимата тол такса.Дейността на доставчиците на услуги ще бъде контролирана на база на обективни критерии, които ще бъдат заложени в Общите условия. Ако в продължение на определен период от време, доставчик на услуга по събиране на пътни такси има лоши показатели за обслужване, се предвижда АПИ да има право да го дерегистрира от регистъра на националните или европейски доставчици на услуги. Ще бъде дадено достатъчно време на неговите клиенти да изберат други форми на таксуване.", "date": "2019.09.19", "title": "Няма монопол при доставчиците на тол услуги"}
{"url": "http://www.cross.bg/prah-asteroid-godini-1613632.html", "text": "/КРОСС/ Преди 470 милиона години настълил ледников период на Земята след разпадането на астероид, довело до формиране на гигантски облак прах, който блокирал слънчевите лъчи, сочат резултатите от ново изследване, цитирани от ДПА. Сега учени се стремят да предизвикат сходно събитие, за да се охлади нашата планета.Специалисти от университета в Лунд, Швеция, и музея \"Фийлд\" в Чикаго заключиха, че неочакваното им откритие може да се използва в борбата с глобалното затопляне, ако човечеството не успее да намали емисиите въглероден диоксид.\"Получените резултати за пръв път показват, че навремето подобен прах е охладил значително Земята\", заяви ръководителят на изследването Биргер Шмиц.От повече от десетилетие учени обсъждат различни изкуствени методи за охлаждане на нашата планета, ако се стигне до голяма климатична катастрофа. Сега се обмисля възможността големи колкото изкуствени спътници астероиди да бъдат \"поставени\" в околоземна орбита, за да отделят непрестанно фин прах и отчасти да блокират слънчевите лъчи.\"Това е като да застанеш в центъра на помещение и да нанесеш удар върху пълна с прах торбичка на прахосмукачка, но в по-големи мащаби\", поясни Шмиц.През последните 25 години бяха представени различни хипотези какво е предизвикало ледниковия период. Новото изследване показва, че преди 470 милиона години 150-километров астероид между Юпитер и Марс се е разпаднал и прах се е разпространил в Слънчевата система, като облак прах частично спрял достигането на слънчева светлина до Земята. ", "date": "2019.09.19", "title": "Взривяването на астероид може да спре глобалното затопляне "}
{"url": "http://www.cross.bg/lichno-kralitza-kralitzata-1613639.html", "text": "/КРОСС/ Кралица Елизабет ІІ лично приготвила чай на работник в Бъкингамския дворец. Уникалният жест е разкрит в документалния филм „Тайните на кралския двор\", пише Daily Mail.Работник в резиденцията на кралицата си поръчва чаша чай на жена, която минавала случайно покрай него. Той се бил съсредоточил върху разглобяването на бюро, когато зад себе си чул мил женски глас, който го попитал дали иска чай.„В голяма чаша. С две захарчета. От чая за работниците. Не искам от глупостите, които ми предложиха предишния път, когато бях тук, всичкия този порцелан и чаени чинийки\", отвърнал той грубо на дамата без да се обръща.Жената се върнала при него и му казала: „Оставих чашата на масичката\". Когато се обърнал той с изненада открил, че чаят му е сервиран лично от кралицата на Великобритания. ", "date": "2019.09.19", "title": "Кралица Елизабет ІІ лично сервирала чай на работник в Бъкингамския дворец "}
{"url": "http://www.cross.bg/godini-vuzrast-puti-1613628.html", "text": "/КРОСС/ Краткият дневен сън един или два пъти в седмицата намалява риска от инсулт или инфаркт наполовина, предаде БГНЕС.Група изследователи от Лозанския университет в течение на 8 години са наблюдавали 3262 пациенти на възраст от 35 до 75 години. В началото на наблюдението никой от тях не е имал проблем със сърцето, но през следващите години на тях са им диагностицирани сърдечно-съдови заболявания, които са причинявали дори смърт.Учените внимателно са анализирали начина на живот, който са водели пациентите, отчитайки също така допълнителни фактори като пол, възраст, тегло, наследствена предразположеност към различни болести и вредни привички.Те са установили, че тези, които са дремвали за кратко през деня един-два пъти седмично, по-рядко имат инсулт или инфаркт. При това става дума именно за кратък сън - около 30 минути. ", "date": "2019.09.19", "title": "Кратката дрямка през деня успешно бори инсулти и инфаркти"}
{"url": "http://www.cross.bg/zavedenie-kurnalovo-gradina-1613629.html", "text": "/КРОСС/ Двама мъже са задържани за обира в детска градина в благоевградското село Кърналово.На 17 септември рано сутринта двамата нахлули в кухнята на детското заведение, където била само готвачката. Нападнали жената и ѝ отмъкнали 100 лева.„Стоях на мивката. Чух шум зад гърба си. Помислих, че е доставчикът на хляб, но като се обърнах видях крадците. Заплашиха, че ще ме заколят, ако не им дам пари. Удариха ме и взеха портфейла. Бяха със скрити лица\", разказа в ефира на „Здравей, България\" пострадалата Валентина Гочева.Директорът на ДГ \"Иглика\" заяви, че ще бъде поставено видеонаблюдение в учебното заведение. Тя допълни, че и преди там е имало кражби. ", "date": "2019.09.19", "title": "Задържаха обирджиите от детската градина в Кърналово"}
{"url": "http://www.cross.bg/fitnes-svetovnata-kypa-1613630.html", "text": "/КРОСС/ Голям международен турнир за Световната купа по стрийт фитнес ще отбележи края на София ърбан зона спорт 2019, организирана от „София - европейска столица на спорта\" и Столична община. В България пристигнаха едни от най-добрите майстори на уличния фитнес, които са подготвили уникални изпълнения. Ще участва атлети от Русия, Украйна, Франция, Израел, Гърция и Сърбия. Наред с тях ще се представят най-добрите 15 български състезатели според класирането на последното държавно първенство. 10 от тях са над 16-годишна възраст, 5 са под 16 години.Победителят в турнира ще получи право да участва във финала за Световната купа през декември в Хонг Конг.Турнирът за СК утре ще бъде открит в 12.00 ч. в присъствието на легендарния гимнастик Йордан Йовчев, четирикратен олимпийски медалист и организатор на турнири по стрийт фитнес и градски паркур. Изпълненията на виртуозите са придружени с музика и много настроение на специално изграден сет в Княжеска градина срещу Софийски университет.Стрийт фитнесът набира все по-голяма популярност по цял свят и чака в близко бъдеще прием в олимпийската програма. България записа напоследък впечатляващия успехи - Цвети Станева спечели световна титла в лека категория, а Даниел Христов е световен шампион в средна категория. Имаме и още трима медалисти от първенства на планетата. ", "date": "2019.09.19", "title": "Атлети от 7 държави ще се борят за Световната купа по стрийт фитнес "}
{"url": "http://www.cross.bg/direktor-generalniya-horizont-1613633.html", "text": "/КРОСС/ Съветът за електронни медии (СЕМ) ще сезира прокуратурата с искане за проверка по изнесените твърдения за натиск върху Българското национално радио (БНР). Това стана ясно, след като редколегията на „Хоризонт\" беше изслушана от членовете на регулатора по казуса „БНР\".В становището на Редколегията се посочва, че в обясненията на генералния директор Светослав Костов за спирането на радиосигнала на програмата на 13-и септември и по случая със Силвия Великова има разминавания.Зам. главният редактор на програма „Хоризонт\" в оставка Даниела Късовска настоя за оставката на генералния директор и на Управителния съвет на медията. Според нея през Светослав Костов е осъществяван натиск върху общественото радио:„Без оставки с този генерален директор и с този Управителен съвет не можем да продължим да работим. При нас свободата на изразяване е изключително важна. В качеството си на заместник главен редактор на програмата аз настоявам за оставка на генералния директор и на Управителния съвет\".СЕМ реши, че на БНР ще бъде наложена имуществена санкция за нарушаване на Закона за радио и телевизия, за нарушаване на условията на индивидуалната лицензия, заради спирането на програмата.По предложение на Розита Еленова ще има ново заседание на медийния регулатор, на което да присъстват и петимата членове на надзорния орган, тъй като Галина Георгиева в момента е в отпуск.По-рано през седмицата СЕМ изслуша генералния директор Светослав Костов, който заяви, че спирането на ефирното излъчване се е наложило заради възникнал голям технически проблем.След приключилата проверка по случая главният прокурор Сотир Цацаров заяви, че е имало пълна и неограничена възможност за излъчването на „Хоризонт\" и не се е налагало да се извършва техническа профилактика.В парламента председателят на Държавна агенция „Национална сигурност\" Димитър Георгиев коментира пред журналисти:„В БНР сме си свършили работата, предоставили сме информация на прокуратурата\". ", "date": "2019.09.19", "title": "СЕМ ще сезира прокуратурата за изнесени твърдения за натиск върху БНР "}
{"url": "http://www.cross.bg/silistra-bulgariya-tyrizma-1613634.html", "text": "/КРОСС/ В конферентната зала на комплекс „Дръстър\" в Силистра започна изнесено в Силистра заседание на бизнес форум на Асоциацията на туроператорите на Русия (българо-руска работна група за туризъм). Той е част инициираните от Министерство на туризма на Република България двустранни българо-руски мероприятия на базата на Програма за съвместни действия в областта на туризма с Министерство на икономическото развитие на Руската федерация за периода 2019-2021 г. Форумът стана факт с участието на Федерална агенция по туризъм, Асоциация на туроператорите в Русия, както и на регионални руски туристически администрации и отраслови организации, както и на представители на туристическия бизнес. Домакин на събитието е община Силистра в лицето на д-р Юлиян Найденов - кмет на общината, на д-р Мария Димитрова като председател на Общински съвет Силистра, на Ивелин Статев - областен управител на област Силистра, общински съветници. С участието на представители на културни институции, хотелиери и собственици на къщи за гости, както и на регионални институции. Във форума освен министър Николина Ангелкова и екип от Министрество на туризма, както и представители на съседни областни и общински администрации, участваха Владимир Климанов и Андрей Громов, съответно генерални консули на РФ във Варна и Русе, ръководители на ниво заместник на изпълнителния директор на  руската асоциация на туроператорите и др.  Сред обсъдените теми: взаимният интерес в сферата на туризма, вкл. при използване на съвременни форми за осигуряване на успешен отдих на туристите. Разгледана бе ролята на транспорта за увеличение на туристообмена между България и Русия. Обсъдени са възможности за популяризиране на България на руския пазар като целогодишно място за почивка и укрепване на здравето - чрез представяне на нови туристически продукти. Направен бе преглед на перспективите пред организирания детски отдих на море и планина в България. Варна, Курортен комплекс „Албена\", Силистра, Добрич и Шумен е маршрутът на мащабната проява, първа по размерите си в крайдунавския град от много години насам. На гостите бяха предоставени рекламни материали на хартиен и на електронен носител, представящи Силистра и Крайдунавска Добруджа.", "date": "2019.09.19", "title": "Българо-руски туристически бизнес форум в Силистра"}
{"url": "http://www.cross.bg/sopot-petkov-rymen-1613635.html", "text": "/КРОСС/ Сопот не може да бъде нищо друго освен големия дух на България. Това каза лидерът на АБВ Румен Петков на тържествената церемония по отбелязване на 16-ата годишнина от възстановяването на Сопот като самостоятелна община. Лидерът на АБВ се включи в честванията на празника на общината. 16-ата годишнина от възстановяването на Сопот като самостоятелна община бе отбелязана с богата програма, която обхвана  целия ден.  Румен Петков уважи представянето на книгата „Преселението\", чийто автор е големият български ерудит проф. Боян Биолчев. Лидерът на АБВ се включи и в молебена за здравето и благоденствието на гражданите на Община Сопот. Богослужението за празника оглави негово високопреосвещенство Пловдивския митрополит Николай. По-късно заедно с кмета на Общината Деян Дойнов, Румен Петков се присъедини към официалните слова по повод  празника пред сопотското гражданство. „Скъпи сопотчани, изминаха 16 години от подписването на Указа за възстановяване на Община Сопот от президента Георги Първанов. Години, в които Сопот утвърждаваше себе си. Години на динамично разивите, на спадове, години на възходи. Човек не може да обича Родината си, ако не обича родното си място. За това силата на местния патриотизъм в Община Сопот има особено значение. Атмосферата на Сопот е особена. Помня преди пет, шест, седем години финансовата трагедия, финансовият колапс на Община Сопот, неспособността да се издържа инфраструктурата, да се издържат образованието и здравеопаването. Знам какво стана през последните четири години. Сопот възкръсна, Сопот възроди своите традиции, Сопот върна тази атмосфера и дух, с който ние всички българи се гордеем. Вазов не е големият гражданин на Сопот, а Вазов е българинът с главно Б. Чест прави на г-н Дойнов и на ръководството на Общината това, което правят за Съба Вазова, това, което демонстрират като отношение към Българската армия с наградите, които връчват ежегодно, отношението към българската журналистика и българския дух\", каза Петков. Лидерът на АБВ визира връчването на Военната Вазова награда и журналистическата награда „Съба Вазова\". По думите му това са неща, които трябва да продължат. „За да продължат, ние всички трябва да се борим за себе си и за нашето бъдеще\", заяви Петков. Той поздрави Деян Дойнов и ръководството на Общината с празника, за усилията, себеотрицанието, което влагат всеки ден за добруването на сопотчани и на прекрасната община. „Да поздравя вас с този празник, защото духът на Сопот не може да бъде нищо друго освен големият дух на България. Честит празник, да сте живи и здрави\", обърна се към  гражданите на Сопот Румен Петков. Сопотчани бяха смаяни от безхаберието и липсата на отношение към техния празник от страната на президентство, Министерски съвет и Народно събрание. Нито поздравителен адрес, нито отношение, нито знак.", "date": "2019.09.19", "title": "Румен Петков: Сопот не може да бъде нищо друго освен големия дух на България"}
{"url": "http://www.cross.bg/izbori-kmet-kmetove-1613636.html", "text": "/КРОСС/Жребият за поредността на номерата в бюлетините за местните избори ще се тегли в ЦИК на 25 септември, стана ясно по време на редовния брифинг на Централната избирателна комисия.  ЦИК прие решение за техническата характеристика на бюлетините и методически указания за работата на ОИК. Предварителните списъци на избирателите вече са публикувани и хората могат да проверят дали са в тях. Проверки се правят през Интернет страницата на ГРАО и на телефон 0800 14726, безплатен за цялата страна.Предварителният брой на избирателите е 6 227 901 избиратели. Тази цифра е на страницата на ЦИК в секцията \"избиратели\". Окончателният брой на избирателите ще бъде публикуван непосредствено преди вота.ЦИК прие днес и становище по отношение на отпуските на кандидатите за кметове и за общински съветници. Кандидатите, които са действащи кметове, определят един от своите заместници или друго лице за заместник и задължително излизат в отпуск - платен или неплатен от момента на регистрация до клетвата на избрания на изборите. Кандидатите за общински съветници, които сега са кметове, излизат в отпуск само за времето, докато тече предизборната кампания. Там където няма да има избори за кмет на кметство, то действащите кметове, които не са се регистрирали за кандидати, изпълняват задълженията си до изтичане на мандата.Депутатите, евродепутатите, министрите, техните заместници, могат да не излизат в отпуск, ако поискат да се кандидатират в местните избори, уточни Таня Цанева.Конкурсът за компютърната обработка беше спечелен от \"Информационно обслужване\", съобщи говорителят на ЦИК Таня Цанева.В ЦИК досега са подадени три сигнала и 14 жалби, които се гледат от Комисията или се препращат до ВАС. ЦИК е отхвърлила днес две решения на ОИК, които са отказали регистрацията на една партия и на една коалиция.На местните избори на 27 октомври ще се гласува с четири бюлетини - за общински съветници, където ще има секция за преференции, бюлетина за кмет на район, която ще се ползва в три града - София, Варна и Пловдив, третата бюлетина е за кмет на община и четвърта- за кмет на кметство в общини с над 350 души ", "date": "2019.09.19", "title": "Номерата в бюлетините за местните избори стават ясни на 25 септември "}
{"url": "http://www.cross.bg/arabadzhieva-arest-myarkata-1613637.html", "text": "/КРОСС/ Специализираната прокуратура внесе в съда протест срещу изменението на мярката за неотклонение на Маринела Арабаджиева от задържане под стража в домашен арест, съобщиха от спецпрокуратурата.На 18 септември 2019 г. Специализираният наказателен съд измени в закрито заседание мярката за неотклонение от „Задържане под стража\" в „Домашен арест\" на обвинената за участие в организирана престъпна група за данъчни престъпления и пране на пари Маринела Арабаджиева.Съдебният състав прие, че е налице обосновано предположение Арабаджиева да е извършила престъпленията, за които са й предявени обвинения, както и, че опасностите да се укрие и да извърши друго престъпление са налице. Определението си за изменение на мярката първоинстанционният съд мотивира единствено с влошеното й здравословно състояние.Мотивите на прокуратурата за протеста са два. Резултатите от последната съдебно-медицинска експертиза за здравословното състояние на Арабаджиева сочат, че тя може да пребивава в условията на следствения арест. Във връзка с констатираните й заболявания, с постановление от 28 юли 2019 г., наблюдаващият прокурор е разпоредил Арабаджиева да бъде настанена за терапия в болница „Лозенец\" (бившата Правителствена болница) с оглед адекватното й лечение. Тя обаче е отказала в собственоръчно написана декларация. ", "date": "2019.09.19", "title": "Спецпрокуратурата протестира домашния арест на Маринела Арабаджиева "}
{"url": "http://www.cross.bg/litza-yvrezhdaniya-vagoni-1613638.html", "text": "/КРОСС/ В момента „БДЖ - Пътнически превози\" ЕООД разполага с 21 вагона, пригодени за достъп на лица с увреждания и лица с ограничена подвижност, от които 5 са в експлоатация, предаде репортер на БГНЕС.Обикновено включването им в съставите на влаковете по дългите направления се извършва с предварителна заявка, а останалите 16 са включени поетапно в ремонтната програма на дружеството.За регионалните превози достъпът на лица с увреждания и лица с ограничена подвижност е осигурен чрез обслужването с мотрисните влакове „Сименс\", които са пригодени съгласно приетите стандарти, съобщава министърът на транспорта Росен Желязков.Той коментира обявения търг за закупуване на нови вагони и мотриси и колко от тях са предвидени и адаптирани за хора с увреждания.В качеството си на обществен железопътен превозвач БДЖ се задължава да осигури удобен железопътен транспорт на своите клиенти във всички области на страната. Именно чрез закупуването на новите вагони ще има възможност да се осигури постоянното пътуване на специализирани вагони в съставите на влаковете, които обслужват дългите направления в страната, заявява още Желязков.Той отбелязва и че процедурата за закупуване на нови вагони е на етап финализиране на изготвянето на необходимата документация и технически спецификации като се планира да бъде стартирана до края на този месец.От предвидените за закупуване 40 нови вагона, 8 от тях са пригодени за достъп на лица с увреждания и лица с ограничена подвижност. Тези вагони ще бъдат постоянно включени в съставите, които обслужват дългите направления в страната.Процедурата за поръчка на нови мотрисни влакове е на етап изготвяне на документация за нейното обявяване, което е планирано да се осъществи до края на 2019 г. В нея задължително ще фигурира изискването да бъдат с осигурени места за достъп на лица е увреждания, добавя още Желязков. ", "date": "2019.09.19", "title": "БДЖ разполага с 21 вагона, пригодени за достъп на лица с увреждания"}
{"url": "http://www.cross.bg/nego-gabichev-shamani-1613640.html", "text": "/КРОСС/ Руската полиция арестува шаман, тръгнал пеш от Сибир към Москва, за да прави екзорсизъм на президента Владимир Путин, когото смята за \"демон\", съобщи АФП.Шаманът Александър Габичев е арестуван край магистрала в Бурятия в нощта срещу четвъртък. Той е върнат в родната му Якутия, където го издирват за престъпление. За ареста съобщи в Ю Тюб последовател на шамана, който пътувал с него. Александър Габичев започвал пътуването си през март и планирал да стигне в Москва през 2021 г. За целта трябвало да измине около 5000 км. Напоследък го придружавала малка група последователи. Това привлякло вниманието към него и довело не само до репортажи по телевизията, но и до проблеми с местните власти. През август пристигането му в столицата на Бурятия - Улан Уде, предизвикало проблеми. Други шамани му забранили да влиза в града, а много от последователите му били арестувани. Последвали демонстрации в защита на задържаните.Шаманите, които претендират, че контактуват с природните сили, някога са били много популярни в изолирания Сибир и Далечния изток. Съветската власт обаче ги забранява и те практикуват тайно. След края на СССР интересът към тях нараства, но има много критики, че новите шамани нямат нищо общо с традициите от миналото. ", "date": "2019.09.19", "title": "Арестуваха шаман, тръгнал да прави екзорсизъм на Путин "}
{"url": "http://www.cross.bg/serdika-antichni-moyat-1613617.html", "text": "/КРОСС/ Сдружение за антични реконструкции \"MOS MAIORUM ULPIAE SERDICAE\" организира Първия античен фестивал„Сердика е моят Рим\", който ще се проведе в София на 21 и 22 септември 2019 г.Желанието на организаторите е да популяризират античното наследство на столицата и да привлекат вниманието към реставрираните антични обекти: „Западна порта на Сердика\" и „Античен културно-комуникационен комплекс Сердика\".Подготвена е пъстра и богата програма, която ще запознае жителите и гостите на града с ранната история на Сердика във времето около управлението на император Константин Велики. Ще бъдат представени както значими за периода събития свързани със Сердика, така и ежедневният бит, нрави и обичаи на римляните и варварските племена, населявали нашите земи.Сцена на фестивала ще станат реставрираните антични обекти в сърцето на града. Археологическият парк „Западна Порта на Сердика\" ще се превърне във военен лагер, а по улиците на Античен културно-комуникационен комплекс „Сердика\" отново ще се разхождат римски граждани, занаятчии, търговци и магистрати.Фестивалът ще събере над 140 реконструктори от България, Румъния, Унгария, Австрия и Естония.Партньори на \"Сердика е моят Рим\" са Столична община, РИМ София, Кръжок към катедрата по римско право към Юридическия факултет на Софийския университет, Лятна школа по класически езици, реконструкторски клубове от страната и чужбина.Проектът е финансиран от Програма „Култура\" на Столична община. ", "date": "2019.09.19", "title": "Античен фестивал „Сердика е моят Рим“"}
{"url": "http://www.cross.bg/baza-tochki-razstoyanie-1613618.html", "text": "/КРОСС/ 104 от монтираните и предадени на Агенция „Пътна инфраструктура\" (АПИ) 200 нови и дооборудвани стационарни контролни точки - част от Електронната система за събиране на пътни такси на база време (винетка) и на база изминато разстояние (тол), са на автомагистрали и първокласни пътища. Новите съоръжения, които ще контролират за платена пътна такса на магистралите, са 19. По пътищата първи клас са монтирани 85 стационарни контролни точки, от които 23 са нови и 62 дооборудвани.По второкласните пътища са разположени 64 рамки (36 нови и 28 дооборудвани), а по третокласните - 32 контролни точки (22 нови и 10 дооборудвани). Това посочва министърът на регионалното развитие и благоустройството Петя Аврамова в писмен отговор на депутатски въпрос.Изпълнителят по договора за проектиране, изграждане и въвеждане на електронната система за събиране на пътни такси - „Капш Трафик Солюшънс\" ДЗЗД, предаде на 16 август 2019 г. на АПИ 200 стационарни контролни точки. Съгласно договора, до 9 февруари 2020 г. изпълнителят следва да дооборудва с камери още 95 съществуващи трафик рамки, от които около 50 са на автомагистрали.Контролът и правоприлагането за платена пътна такса се осъществяват и от 105 мобилни екипа на Националното тол управление, които от началото на 2019 г. следят за платени електронни винетки.Функцията на т.нар. портални рамки е единствено контролна и информацията от тях се използва за установяване на нарушителите. На рамките няма да се плаща тол такса и няма да се продават маршрутни карти.След въвеждането на тол системата АПИ ще предлага маршрутни карти по познатите канали за продажба на електронни винетки - на сайта www.bgtoll.bg, от мобилното приложение, на терминали за самотаксуване и на около 50 гишета (в областните пътни управления и на ГКПП „Кулата\", „Калотина\", в близост до „Капитан Андреево\" и „Дунав мост\" при Русе и при Видин), на които ще се плаща в брой. Маршрутни карти ще се предлагат и в пунктовете за продажба на националните и европейски доставчици на услуга с отчитане на изминато разстояние, с които АПИ има договори.Проект на дигитална карта с тестовото покритие на пътища с тол такси е предадена на членовете на Обществения консултативен съвет по въвеждане в експлоатация на електронната система за таксуване на база време и изминато разстояние към министъра на регионалното развитие и благоустройството. След като покритието на пътищата, за които ще се дължи тол такса от тежкотоварните превозни средства, бъде одобрено с решение на Министерския съвет, дигиталната карта ще бъде предадена на националните и европейски доставчици на услуги на база изминато разстояние - тол, които имат договори с АПИ. ", "date": "2019.09.19", "title": "104 от монтираните камери на тол системата са на магистрали и първокласни пътища"}
{"url": "http://www.cross.bg/marinov-ministurut-poslednite-1613621.html", "text": "/КРОСС/ Министърът на вътрешните работи Младен Маринов изнесе пред журналисти направена от него статистика за криминалните престъпления - преди и сега. През 1990 г. е имало 400 убийства, а за последните три години те са под 100, като разкриваемостта е почти 95 до 99 процента, каза във Варна министър Маринов. Там той наблюдава учение за спасяване при авиационна катастрофа.Престъпност има, но с нашите действия я държим в граница, която да не създава напрежение в обществото, отбеляза той. Министърът изтъкна, че МВР се стреми още повече да повишава разкриваемостта.Маринов отчете намаляване на \"структуроопределящите\" престъпления, като се позова на данни на центъра за анализиране на битовата престъпност. Статистиката за последните три години показвала намаление от 2 до 4 процента за престъпления като грабежи, кражби и убийства.Министърът подчерта, че се обръща сериозно внимание на битовата престъпност, това било приоритет. По думите му в последните години е било направено много по отношение на техническото оборудване, защото той и главният секретар държат на бързата и адекватна реакция на служителите на МВР.Едновременно с това продължава операцията на жандармерията в малките населени места, отбеляза Маринов, цитиран от БТА.Министърът изрази надежда да се намерят пари, имал подкрепата на премиера, за увеличаване от началото на следващата година на заплащането на нощния труд на полицаите. Младен Маринов припомни, че министър-председателят вече обяви увеличението на заплатите от 1 януари с 10 процента.В момента правим всичко възможно да удовлетворим искането за увеличение на извънредния труд и смятам, че то е справедливо, каза Маринов. ", "date": "2019.09.19", "title": "Младен Маринов: Намалихме убийствата 4 пъти, държим в граници престъпността"}
{"url": "http://www.cross.bg/kyoveshi-suveta-parlament-1613620.html", "text": "/КРОСС/ Лаура Кьовеши бе одобрена днес от Съвета на ЕС за европейски главен прокурор. Новината съобщиха представители на групата на Зелените в Европейския парламент, предаде БТА.Говорител на Европейската комисия уточни, че с това процедурата не приключва. По неговите думи е очевидно, че има напредък във възстановените преговори между Съвета на ЕС и Европейския парламент.Кьовеши е единственият кандидат за поста на този етап от процедурата. Тя бе по-рано ръководител на румънската антикорупционна прокуратура.Европейският парламент вече спря избора си на Кьовеши.С днешното решение на посланиците в Съвета на ЕС се очертава единодушие между институциите. Кьовеши може да бъде назначена след официалното обявяване на края на междуинституционалните преговори.По-рано Съветът на ЕС имаше свой кандидат - французинът Жан-Франсоа Бонер, но през юли Париж оттегли кандидатурата му и обяви, че е готова да подкрепи Кьовеши.Социалдемократите, които управляват в Румъния, дълго време водеха кампания за дискредитирането на Кьовеши, която е много популярна сред обществото, но е критикувана от част от политическата класа. На свой ред президентът Клаус Йоханис твърдо я подкрепя.Главният прокурор на ЕС разполага само с един мандат от седем години.Новата европейска прокуратура ще бъде независим орган, натоварен с борбата с престъпленията срещу финансовите интереси на ЕС, като корупцията или трансграничните измами с ДДС за над 10 милиона евро. ", "date": "2019.09.19", "title": "Лаура Кьовеши е одобрена за главен прокурор на ЕС "}
{"url": "http://www.cross.bg/velikova-horizont-silviya-1613622.html", "text": "/КРОСС/ Водещата на \"Преди всички\" по програма \"Хоризонт\" на БНР Силвия Великова разказа предисторията на опита да бъде свалена от ефир. Пред СЕМ тя обясни, че е получила заповедта първо устно, а след това по мейл.\"По график аз трябваше да водя предаване в петък и да съм редактор предишния ден. Но някакви хора бяха решили аз да имам други ангажименти на 12.09. Малко след представянето на новия шеф ме извикаха и ми казаха: \"Предаването ти го поема друг колега, събитието - еди-кой си, а ти заминаваш за Стара Загора\". После ми благодари за съвместната работа\", разказа Великова, цитирана от \"24 часа\". По-късно на имейла си тя получава заповед за свалянето си от ефир.\"Потресени сме от разминаването на версиите за спирането на радиото\", каза Николай Петров, зам-председател на редколегията на \"Хоризонт\". Той потвърди информацията, че върху зам.-главния редактор на програмата Даниела Късовска е оказван натиск със заплахи за свалянето на Силвия Великова. Според Николай Петров със заповедта за сваляне на водещата на \"Преди всички\" от ефир е нарушена редакционната независимост в БНР.\"Оттук нататък остават въпросите защо се наложи да ме върне премиерът и какво означава изречението \"Или тя, или радиото\", което каза Ивайло Савов днес\", добави Великова. Тя допълни, че се е видяла преди време с пенсионирания директор на \"Хоризонт\" Ивайло Савов в Борисовата градина и тогава той я предупредил, че вероятно ще я свалят заради оказан натиск върху радиото. \"Малко силно е да кажем, че това е голямата криза на БНР\", уточни Великова.Зам.-главния редактор на програмата в оставка Даниела Късовска също представи своята гледна точка за случилото се.\"Веднага след планьорката, на която Светослав Костов бе представен за директор на \"Хоризонт\", Николай Кръстив дойде при мен, поиска графиците за месеца, задраска името на Силвия от тях и каза: \"Тя няма да води!\" След това направи същото с графиците за ресори, каза: \"Тя вече няма да е в ресор \"Правосъдие\" и остави само другите двама в ресора, макар Силвия да бе първият човек в този ресор. Смятам, че отговорността за това е не само на гениралния директор, а и на УС\", каза Късовска.Очаква се днес Съветът за електронни медии да обяви резултатите от проверката в Българското национално радио. Поводът е спирането на програма \"Хоризонт\" миналия петък. Радиоизлъчването беше спряно за няколко часа, а впоследствие стана ясно, че не е имало основание за това.Проверката на прокуратурата установи, че профилактика не е била извършвана и не е имало технически проблем. Разследващите са установили на този етап, че директорът на дирекция \"Техника\" в БНР е разпоредил спирането на ефира, без затова да е искано реално съгласието на директорът на Националното радио.Снимка: БТА ", "date": "2019.09.19", "title": "Силвия Великова разказа пред СЕМ как е разбрала, че слиза от ефир"}
{"url": "http://www.cross.bg/obshtini-bulgarskite-initziativata-1613624.html", "text": "/КРОСС/ Компаниите от Групата ЧЕЗ в България подкрепиха инициативата на портала на българските общини kmeta.bg -  „Кмет на годината за мандат 2015-2019 г.\" Наградата в категория „Инвестиции и работни места\" бе връчена от регионалния мениджър на ЧЕЗ за България Карел Крал. Първото място сред малките общини си поделят кметовете на Костинброд - Трайко Младенов и на Челопеч - Алекси Кесяков. В категория Средна община отличието бе връчено на кмета на Елин Пелин Ивайло Симеонов. За най-добър кмет в осигуряването на инвестиции и работни места в голяма община бе награден кметът на Враца Калин Каменов.\"Благодаря на kmeta.bg за тази чест и удоволствието да връча наградата в такава важна категория, каквато са инвестициите. Знам колко трудно е да се реализира един хубав проект, но и да бъде оценен от хора, които мислят не само за днес, но и за утрешния ден\", заяви още Карел Крал по време на официалната церемония по награждаването, която се проведе на 18 септември.ЧЕЗ традиционно подкрепя инициативата „Кмет на годината\" заради споделяните общи цели - да се отличат и насърчат успешните примери в управлението на общините. Компанията развива дългогодишно и активно сътрудничество с българските общини и поддържа открита и диалогична комуникация. Всяка година преди началото на активния строителен сезон ръководството на групата се среща с кметовете на общини във всеки регион, за да обсъдят заедно плановете и приоритетите, така че да се осигурят по-добри условия за живот и бизнес в българските общини.Снимка: Красимир Свраков", "date": "2019.09.19", "title": "ЧЕЗ  подкрепи инициативата   „Кмет на годината“"}
{"url": "http://www.cross.bg/kavkaz-bulgariya-severen-1613623.html", "text": "/КРОСС/ В България завърши седмицата на Северен Кавказ , в която местните власти, бизнесът и туристите бяха запознати с възможностите и потенциала на северокавказките региони на Русия. Според резултатите от мероприятията беше решено да се подсили деловата част на следващите форуми, в частност, в онези страни, където ще се провеждат, да бъдат посещавани местните предприятия.\"Разбира се, ние ще направим дълбок анализ, ще получим обратна връзка от ръководителите на делегациите, творческите колективи, за да отработим формата. Още сега разбираме, че трябва да се подсили деловата част, да се включат в програмата посещение на отделни предприятия. Така например, Кабардино-Балкария в рамките на този фестивал излезе с инициатива и ние успяхме благодарение на българските колеги да организираме екскурзия до млечна ферма. Още сега ние ще мислим, как на следващите фестивали да направим посещения на малки групи, за да могат производителите, фермерите, предприемачите да разгледат предприятия от своя профил и да поговорят със своите колеги \", - каза Аристов.Проведеният в България фестивал бе организиран по поръчение на първия заместник-министър на РФ по въпросите на Северен Кавказ, куратор на фондация \"Посети Кавказ\" Одес Байсултанов. Мероприятието стана първият форум-презентация на северокавказките региони в дейността на фондация \"Посети Кавказ\". В състава на делегацията от Северокавказкия федерален окръг (СКФО) бяха производители на алуминиеви профили, оборудване за газовата промишленост, на хранителни продукти, селскостопанска продукция. На срещите с властите на България те разказаха за своите производства и изразиха готовност да експортират в тази страна. Предприемачите се срещнаха с търговския представител на Русия в България Константин Артюшин и отработиха механизма на обмяна на информация, за да се подобри експорта.Освен презентацията на туристическите възможности на северокавказките региони и продукцията, която там се произвежда, се състояха три концерта с участието на творчески колективи от СКФО. \"Изпълненията се превърнаха в цяло виртуално пътешествие по Северен Кавказ, когато зрителите могат за час и половина по време на концерта да се запознаят с традициите на всеки субект, да се докоснат до културата, а панаирът и изложбата на изделия от народните художествени занаяти и гастрономически деликатеси послужиха като ярък елемент на оформлението\", - добави Аристов.Задачите на фондация \"Посети Кавказ\"Фестивалът \"Седмица на Северен Кавказ в България\" се проведе от 10 до 16 септември в Бургас, Варна и Несебър. В него взеха участие над 200 души - свои делегации бяха изпратили всички региони на Северокавказкия федерален окръг. Фестивалът бе организиран от фондация \"Посети Кавказ\" с подкрепата на Министерството по въпросите на Северен Кавказ на Русия, Министерството на туризма на България, Федералната агенция по туризма, Россотрудничество и правителствата на субектите на СКФО според резултатите на официалната визита през март на председателя на правителството на РФ Дмитрий Медведев в България. Тогава бе подписана програма за съвместни действия в областта на туризма между Министерството на икономическото развитие на РФ и Министерството на туризма на България за 2019-2021 година.Фондация \"Посети Кавказ\" е създадена през 2013 година, занимава се с подкрепа и популяризация на културно-просветителски, образователни, научно-изследователски проекти в Северен Кавказ. Фондацията стана организатор на серия бизнес-сесии \"Инвестирай в Кавказ\" през 2017 година, организира медийни фестивали, експертни конференции и форуми, стана партньор на редица региони от Северокавказкия федерален окръг при популяризацията на туристическия им потенциал. Източник и снимка: ТАСС ", "date": "2019.09.19", "title": "В България завърши седмицата на Северен Кавказ "}
{"url": "http://www.cross.bg/hans-papi-mama-1613631.html", "text": "/КРОСС/ Поетът, рекламист и риалити звездаКонстантин Трендафилов, който предизвика фурор с първото си парче \"Кекс\", пусна нов хит в сряда вечерта.Новото видео на твореца се казва \"Мама каза\". Режисьор на видеото е самият Папи Ханс. То започва с надписи:\"Обявихме кастинг за новия клип на Папи Ханс.Условието беше, че в клипа ще влязат само красивите.Изненада. Всички влязоха в клипа.Защото всеки човек е красив.\"Песента е с типичния за Папи Ханс бийт, като аранжиментът е на Трендафилов и на Искрен Тончев-Искрата. Във видеото виждаме хора от всякакви възрасти с различна визия.\n\t\t\t\t\t ", "date": "2019.09.19", "title": "\"Мама каза\" на Папи Ханс с над 100 000 гледания за по-малко от 24 часа"}
{"url": "http://www.cross.bg/zadurzhani-broii-artikyli-1613625.html", "text": "/КРОСС/  През 2018 г. са задържани почти 27 милиона артикула на стойност на черния пазар от близо 740 милиона евро, които са нарушили права върху интелектуална собственост, според нови данни в доклад на Европейската комисия. Броят на задържаните пратки с фалшиви стоки за внос в ЕС се е увеличил през 2018 г. поради множеството малки куриерски и пощенски колети. Броят на задържаните пратки е скочил от 57 433 през 2017 г. на 69 354 през 2018 г., макар общият брой на задържаните артикули да е намалял в сравнение с предишни години.Първи по брой задържани артикули са цигарите, които възлизат на 15 % от общото количество задържани артикули. След тях се нареждат играчките (14 %), опаковъчните материали (9 %), етикетите и стикерите (9 %), както и облеклото (8 %). Продуктите за ежедневно лично ползване в дома, като продуктите за грижа за тялото, лекарствата, играчките и електроуредите за бита, възлизат на почти 37 % от общия брой задържани артикули.Китай е продължил да бъде източник номер едно на стоки, нарушаващи права върху интелектуална собственост. От Северна Македония са потеглили най-много фалшиви алкохолни напитки. Турция е била главният източник на други напитки, парфюми и козметика. Митниците на ЕС са засекли голям брой фалшифицирани часовници, мобилни телефони и аксесоари, мастилени касети и тонери, компактдискове и DVD дискове, етикети и стикери от Хонконг, Китай. Държавата - основен източник на компютърно оборудване, е Индия, на цигари - Камбоджа, а на опаковъчни материали - Босна и Херцеговина. ", "date": "2019.09.19", "title": "Фалшиви стоки за 740 милиона евро са задържани от митниците на ЕС"}
{"url": "http://www.cross.bg/izpraveni-godini-fykyshima-1613627.html", "text": "/КРОСС/ Японски съд оправда трима бивши служители от фирмата, която управлява ядрената централа „Фукушима\", в единствения наказателен процес по катастрофата през 2011 г., предаде БГНЕС.Тримата бивши ръководители от Електроенергийната компания на Токио (TEPCO) бяха заплашени от до 5 години затвор, ако бъдат осъдени за професионална небрежност, довела до смърт и нараняване. Очаква се скоро съдът да обясни мотивите си за решението.Вследствие на присъдата десетки протестиращи, включително някои от региона Фукушима, които се събраха преди началото на сесията, изразиха несъгласие с решението на магистратите.Тримата мъже са единствените, които са изправени пред наказателно преследване за най-тежката ядрена авария след Чернобил.Сривът в инсталацията беше предизвикан от цунами, което се стовари върху съоръжението след земетресение с магнитуд от 9 по Рихтер на 11 март 2011 г. Официално никой не е регистриран като жертва на прегряването и разтапянето на ядрения реактор във Фукушима, въпреки че цунамито, което го е предизвикало, доведе до гибелта или безследното изчезване на 18 500 души.Обвиняемите бяха изправени пред наказателно преследване във връзка със смъртта на повече от 40 хоспитализирани пациенти, които починаха, след като трябваше да бъдат евакуирани след ядрената катастрофа.Прокурорите на два пъти отказаха да продължат делото срещу ръководителите, като се позоваха на липса на доказателства и минимален шанс за осъждане. Но през 2015 г. комисия за преразглеждане на делото, съставена от обикновени граждани, постанови, че бившите служители трябва да бъдат изправени пред съда, принуждавайки прокуратурата да продължи.Прокурорите твърдят, че тримата мъже - бившият председател на TEPCO Цунехиса Кацумата на 79 години и бившите вицепрезиденти Сакае Муто на 69 години и Ичиро Такекуро, на 73 г., са знаели рисковете за инсталацията, породени от цунами в района. ", "date": "2019.09.19", "title": " Японски съд оправда трима обвиняеми за аварията в АЕЦ „Фукушима”"}
{"url": "http://www.cross.bg/yusein-kvota-taiibe-1613626.html", "text": "/КРОСС/ Най-добрата ни състезателка по борба Тайбе Юсеин си осигури квота за Олимпийските игри в Токио, след като победи шведката Хенна Катарина Йохансон с 10-5 на четвъртфиналите в категория до 62 килограма на Световното първенство по борба в Нур-Султан, Казахстан, предаде БГНЕС.По-рано днес световната и европейска шампионка от 2018 година записа две убедителни победи с туш над шампионската на Азия Ксиаожуан Луо (Китай) и над румънката Криста Инче. С достигането си до полуфиналите Юсеин спечели квота за Токио 2020, а за място на финала тя ще спори с унгарката Мариана Шастин, като мачът ще се проведе след 15:00 часа българско време.В следобедния сеанс ще се бори и Юлияна Янева (65 кг) за бронзовия медал в неолимпийската категория до 65 кг, където нейна съперничка ще бъде състезаващата се за Азербайджан Елис Манолова, №1 в Европа за 2018. ", "date": "2019.09.19", "title": " Тайбе Юсеин си осигури квота за Олимпиадата"}
{"url": "http://www.cross.bg/byuletini-byuletinite-kmet-1613611.html", "text": "/КРОСС/ Точно 2565 вида бюлетини ще трябва да бъдат отпечатани за местния вот тази есен, пише в-к Монитор.ЦИК вече обяви обществена поръчка за изработката и доставката на бюлетините за изборите на 27 октомври, като по закон това трябва да се извърши от печатницата на БНБ, към която е изпратена и показа за участие. Няма обявена точна сума, тъй като тепърва от банката трябва да изпратят оферта към ЦИК, а след това по традиция да се пристъпи към преговори за цената.265 вида са бюлетините за гласуване за общински съветници, също толкова са и тези за кмет на община. В по-големите градове, каквито са София, Пловдив и Варна, гражданите трябва да изберат и кмет на райони. Този вид бюлетини са 35 вида. Най-много, около 2000, са бюлетините за гласуване за кмет на кметство, показва документацията към поръчката. БНБ трябва да покаже моста на изпитаната хартия и да гарантира, че целият тираж бюлетини ще се изработят на нея. Самата хартия трябва да е бяла, непрозрачна,за да гарантира тайната на вота и да тежи 120 г/м². За доказване на това изискване кандидатът задължително представя сертификат от производителя и протокол от изпитване в акредитирана лаборатория. ЦИК има право да осъществява контрол по време на целия процес на отпечатване. Иначе за първи тур ще са нужни около 19 034 000 броя бюлетини, като конкретното число ще стане ясно допълнително, тъй като едва тази седмица кметовете по места трябва да обявят предварителните избирателни списъци. По закон броят на бюлетините винаги е с 10% отгоре като резерва, в зависимост от броя на избирателите в съответния район. Бюлетините трябва да бъдат доставени до 23 октомври до всички областни администрации за произвеждане на първия тур на изборите. За втори тур датата за доставка е 1 ноември. В понеделник изтича крайният срок за регистрация в общинските избирателни комисии (ОИК) на партиите и коалициите. До 20 септември кметовете пък трябва да проведат консултации за съставите на секциите по места. До 24-ти пък формациите могат да се откажат и да поискат заличаване от ОИК. Същият е и крайният срок за регистриране на листите с кандидатите за общински съветници. Ден по-късно пък общинските комисии трябва да изпратят на ЦИК списък със всички кандидати, които ще се борят за доверието на гражданите. До 25 септември пък трябва да се тегли и жребият за номерата в бюлетините.В общо 1222 кметства в страната няма да бъдат проведени избори за кмет тази есен. Това става ясно от мотивите на промени в закона за местното самоуправление, внесени от депутати от регионалната комисия от ГЕРБ, патриоти и ДПС. С измененията се урежда статутът на кметските наместници, като се дава възможност след изтичане на мандата, настоящите кметове ще изпълняват временно функциите на кметски наместници до освобождаването им от новоизбрания градоначалник на дадената общината. Според закона за административно-териториалното устройство, за да се проведат избори в дадено кметство, в него трябва да има минимум 350 души. Оказва се обаче, че има населени места, които имат статут на кметства, но са с население под този минимум и там няма как да се проведат избори. В тази връзка с проекта се цели да се уреди правният статут на онези кметства, в които вот е невъзможен поради свиване на населението. ", "date": "2019.09.19", "title": "Печатат 2565 вида бюлетини за местния вот"}
{"url": "http://www.cross.bg/otpadutzi-obshtinata-dypnitza-1613607.html", "text": "/КРОСС/ Днес изтича даденият от РИОСВ срок за почистване на терена при виадукта на магистрала „Струма\" при Дупница.След пожар на незаконно депонирани отпадъци под съоръжението на 13 август бяха нанесени сериозни поражения на моста и това доведе до затваряне на аутобана.Над 7 хил. тона са депонираните на това място отпадъци, обявиха в хода на дейностите от АПИ. Възстановяването ще продължи до 4 месеца и ще струва 1,860 млн. лева.Под самия виадукт е почистено, каза Кольо Илиев - шефът на фирмата „Феникс ресурс\", която държи пункта за отпадъци:„Общината да си чисти боклука. Общината ако дойде при мене е друга тема, Общината не говори с мен\".Общината в Дупница счита, че направените от РИОСВ предписания към нея са незаконни и неправилни.Заместник-кметът на града Крум Милев:„Ние не сме отговорната част. Това не е сметище, не е боклук. Това е суровина. На последната среща в Кюстендил АПИ ни казаха, че като са натоварили камионите, Кольо Илиев е подал сигнал на 112 и са ги върнали обратно. Ние няма да вкарваме кмета в шамарите, да изкарат кмета крадец\".Така или иначе, камарите отпадъци до магистралата, вече не под нея, остават. ", "date": "2019.09.19", "title": "Изтича срокът за почистване на виадукта на магистрала „Струма“ при Дупница "}
{"url": "http://www.cross.bg/obekt-voennite-amerikanskite-1613604.html", "text": "/КРОСС/ Американското военно министерство официално признава, че три видеоклипа, записали среща между бойни пилоти и неидентифицирани летящи обекти (НЛО) са автентични.Това става ясно от статия в престижното научнопопулярно списание \"Популяр механик\".Изданието се позовава на материал, публикуван в сайта на неправителствената организация \"Белк Велвет\", която поддържа онлайн архив от разсекретени документи на правителството на САЩ. Самата статия е плод на дългогодишно разследване. То включва неофициални разговори с правителствени служители, публикуване на предадените от тях тайни документи и множество съдебни дела срещу американските власти за разсекретяване на информация, свързана с НЛО. След продължителна борба автентичноста на кадрите е призната от американските военни, пише в. \"България днес\".\"Военноморският флот определя обектите, съдържащи се в тези видеоклипове, като неидентифицирани въздушни явления\", заяви Джоузеф Градишър, официален говорител на заместник-началника на военноморските операции по информационната война.От обясненията му става ясно, че за американските военни заснетите обекти са способни да извършват маневри, невъзможни за постигане според съвременното равнище на авиационните технологии.Самите видеоклипове за първи път са публикувани през 2017 г. от вестник \"Ню Йорк Таймс\", но тогава военните отказват да потвърдят автентичността им. В журналистическия материал видеата са обозначени с имената FLIR1, Gimbal и GoFast. В статията се твърди, че те са заснети при среща между НЛО и военноморски самолети. На кадрите, записани от камери в бойни самолети, ясно си личат данни от военни сензори, които засичат и анализират мистериозния обект.Първият видеоклип е с продължителност 34 секунди и е записан от пилот на самолет F/A-18. Мистериозният обект е наблюдаван с помощта на инфрачервената система за преден обзор. Учени, анализирали кадрите, коментират, че летящият обект няма крила или други особености, характерни за разузнавателните самолети. При това е способен на почти мигновено ускорение до много високи скорости, каквито нито една известна машина не може да постигне.Второто видео е записано през 2004 г. отново от пилот на F/A-18. Мистериозният обект преди това е регистриран и от крайцера \"Принстън\". При по-близък оглед се оказа, че това е \"голям обект с белезникава овална форма\", която е с дължина приблизително 12 метра и надвиснал над водата на височина около 15 метра. При това обектът \"скача\" от едно място на друго, а водата под него буквално започва да кипи. Според пилота на самолета НЛО не е имало дюзи, крила или витло. Но е успяло да изпревари изтребителя без никакъв проблем.При третото видео с различни сензори пилотът на самолета отново регистрира полета на мистериозен обект. При него е любопитно, че макар и движещо се с изключително висока скорост, НЛО-то е студено, което е невъзможно за изобретена от хора машина заради съпротивлението при триенето с въздуха по време на полет. Отделно летящият обект няма никакви крила и перки и не изпуска изгорели газове, което е характерно за всеки вид конвенционален турбинен двигател.Последвал анализ на клиповете категорично доказва, че данните от сензорите не са добавени допълнително, а са напълно автентични. Това не пречи на военните да откажат да потвърдят истинността на клиповете.След отказа на военните да потвърдят истинността на клиповете завежда дело по Закона за свободата на информацията. Целта му е да се получи отговор дали в американската армия притежава подобни видеоклипове. Така се стига и до официалния коментар на военните относно тяхната истинност и съдържание.Това е само началото! Тепърва властите в различни страни ще пускат официална информация за срещи с НЛО. Очаквам след САЩ това да направят Русия и Китай. Наскоро на конгрес в Сан Марино американски официални представители ми признаха, че вече са получили разрешение да публикуват подобни данни\", коментира пред \"България Днес\" космическият изследовател проф. Лъчезар Филипов.По думите му наскоро американските власти признават и за засечен от подводница в океана странен триъгълен обект. ", "date": "2019.09.19", "title": "Пентагонът обяви за автентични три записа на НЛО "}
{"url": "http://www.cross.bg/fridman-ninova-korneliya-1613615.html", "text": "/КРОСС/ Председателят на НС на БСП Корнелия Нинова се срещна с временно управляващия посолството на САЩ Джъстин Фридман. На срещата, проведена на „Позитано\" 20, бяха обсъдени редица въпроси от взаимен интерес и актуалните политически проблеми в страната.Корнелия Нинова запозна г-н Фридман с основните програмни приоритети в работата на БСП през новия политически сезон, както и с целите, които партията си поставя в предстоящите местни избори. На срещата бяха обсъдени двустранните отношения между България и САЩ, както и предизвикателствата пред България в национален и международен план. ", "date": "2019.09.19", "title": "Корнелия Нинова се срещна с временно управляващия посолството на САЩ Джъстин Фридман"}
{"url": "http://www.cross.bg/biznes-bulgariya-evropa-1613612.html", "text": "/КРОСС/ Над една трета от българите или 39% смятат, че може да се прави успешен бизнес у нас. 34% обаче са на обратното мнение, показва социологическото проучване, на EОS \"Навици на плащане в Европа\" 2019 г., проведено в началото на юли тази година.В проучването младежите видимо са по-оптимистично настроени в сравнение с по-възрастните си съграждани. Доказателство за това е и виждането им, че българската икономика се развива в правилната посока, където близо една трета или 31% подкрепят твърдението. По-голям е дялът на възрастната част от населението или 49% на възраст над 70 години. Останалите 20% не могат да преценят.Малко над една трета смятат, че имано 42% са на обратното мнение.Голяма част от анкетираните са отговорили, че не познават успешни в чужбина български фирмени и продуктови наименования, но искат да научават повече за тях. Затова и от Германо-Българската индустриално-търговска камара започнаха инициативата \"За да успеем в България\", с която да мотивират младежите да останат в страната и да търсят реализация в България. В нея взимат участие и други бизнес организации като Асоциацията на индустриалния капитал в България (АИКБ) , Българската стопанска камара (БСК), Българската търговско-промишлена палата (БТПП). Всички те се обединиха около мнението, че електронните медии твърде често отказват да споменават фирмени и продуктови наименования, заради което българският гражданин остава дезинформиран. \"Ако се налага, може да поискаме законова промяна\", коментира председателят на БСК Радосвет Радев. Думите му бяха подкрепени и от шефа на АИКБ Васил Велев. \"Наскоро президентът на Германия посети компания в България и така и не се разбра коя компания беше това - искаме да разберем какво пречи на медиите да споменават компании и ако това е законодателството, то може да предложим промени\", каза още той.сочи още данните на проучването. При тях просрочените фактури за 2019 г. са 18% спрямо средните 16% за Източна Европа. От друга страна, родният бизнес бави или изобщо не изплаща 25% от фактурите. В региона средния процент е 21%.За последните години навиците на плащане се подобряват както в Европа, така и у нас. За 2019 г. на Стария континент средно 81% от фактурите са били платени, а предишна година те са били 79%. България следва тенденцията като запазва общо 4% неизплатени фактури от миналата година. 77% от издадените фактури у нас биват изплатени навреме, а 19% са със закъснение.Родните компании отчитат и най-добрите си показатели за последните 6 години по отношение на редовността на плащанията. \"Въпреки подобренията, българският бизнес отново попада в групата с лоша дисциплина\", пишат още в проучването. Причина за това е, че 23% от фактурите към фирми-контрагенти се изплащат със закъснение или изобщо не се погасяват.Съответно спри средно ниво 19% за Европа. Любопитен факт е, че работодателите в Обединеното кралство също са сред нередовните - 21%.Близо всяка четвърта компания у нас се притеснява от фалит или това са 24% от анкетираните. През 2018 г. стойността на показателя е била 26%. Последиците за бизнеса са много като намаляване на печалбите (58%), липса на ликвидност (48%) и по-високи разходи за лихви (47%). ", "date": "2019.09.19", "title": "Близо 40% от българите оптимисти за успешен бизнес у нас"}
{"url": "http://www.cross.bg/pobeditelite-prostranstva-stolichna-1613616.html", "text": "/КРОСС/ На церемония  в Столична община бяха отличени победителите в конкурса „Зелени решения  за София\", организиран от дирекция „Зелена система\". Целта на конкурса беше да поощри усилията на организации и граждани да се включат в инициативата за облагородяване на пространства към жилищни и бизнес сгради на територията на Столична община със собствено озеленяване.Йоана Христова, зам.- кмет  на СО поздрави победителите от името на кмета Йорданка Фандъкова .Тя подари на победителите специално подбрани цветя и храсти  с пожелание да продължават да правят зелени и цветни терасите на домовете си, да облагородяват междублоковите пространства защото те са част от нашия голям дом София.Христова представи и Програма „Зелена София\", която подпомага гражданското общество в реализацията на проекти, целящи да подобрят състоянието на зелената система на територията на Столична община.За периода 2011 г. - 2019 г. по Програма „Зелена София\" в районните администрации са подадени 1659 проектни предложения. За същия период с финансиране по Програмата са обновени 890 междублокови пространства, дворни пространства на детски градини и училища.  До края на ноември 2019 г. се очаква да бъдат реализирани още 184 проекта. Размерът на средствата за финансиране на проектите за тази година е 550 000 лв.", "date": "2019.09.19", "title": "Отличиха победителите в конкурса „Зелени решения  за София“ "}
{"url": "http://www.cross.bg/putishtata-sanktzii-putni-1613610.html", "text": "/КРОСС/ По данни на СЗО приблизително 1,35 млн. загиват всяка година в резултат на пътнотранспортни произшествия, което коства на държавите средно 3% от брутния им вътрешен продукт. На европейско ниво през последните десетилетия безопасността на пътя се подобрява значително, но въпреки това броят на смъртните случаи и нараняванията все още е твърде висок. Социално-икономическите разходи в ЕС възлизат на около 120 милиарда евро годишно.В световен мащаб ПТП са основната причина за смъртност сред младежите на възраст между 15 и 29 години. От 2010 г. средногодишното намаление на броя на загиналите по пътищата на ЕС е 2,8%, което е в пъти под заложените цели.Приемане на нова методика за обследване на тежките пътни инциденти, бързо и ефективно събиране на наложени санкции, одитите за пътна безопасност да обхванат всички републикански и общински пътища, създаване на публичен регистрационен режим на фирмите, извършващи сервизна дейност. Това са част от препоръките в Доклада за състоянието на безопасността на движението по пътищата в България, изготвен от Държавната агенция „Безопасност на движението по пътищата\". Документът е първият анализ на нивото на безопасността на движението по пътищата, който се прави у нас и вече е пуснат за обществено обсъждане.Подобряване на събираемостта и съкращаване на сроковете за връчване на наложени санкции по Закона за движение по пътищата. Отказ на административни услуги от всички институции при неплатени задължения и проверка на гражданите на изходните ГКПП за наличие на наложени с електронен фиш глоби. Оборудване на патрулните автомобили на Пътна полиция с ПОС терминали с възможност за заплащане на санкции на място. Това са част от препоръките в анализа. Основният извод на държавната агенция е, че в момента процедурата по установяване, връчване и налагане на наказание, както и събираемост на съответните глоби и/или имуществени санкции води до неизпълнение на основната функция на административно-наказателната отговорност - превенцията. В тази връзка са подготвени измения в Закона за движение по пътищата, които ще въведат новите елементи, като становището на ДАБДП е, че те трябва да бъдат приети приоритетно.Според годишните отчети на Пътна полиция около 96% от инцидентите в страната са резултат от грешка на водача. Тези данни обаче почиват на предварителния оглед на мястото на произшествието. Липсва информация от авто-техническите експертизи при формиране на данните и също така достатъчно обследване от гледна точка на причините, довели до пътно-транспортното произшествие. В тази връзка се предвижда изготвяне на единна нова методика за обследване на тежките пътни инциденти, в която да се отчитат много повече елементи. При особено тежки инциденти те да се обследват от специалисти от различни области - пътни полицаи, инженери, експерти по пътна безопасност и др.Разширяване на възможностите за оказване на първа долекарска помощ и оборудване на патрулните автомобили на Пътна полиция с чанти за първа помощ. Това се препоръчва по отношение на състоянието и възможностите на спасителната верига у нас. Препоръчва се всички шофьори в институции и общини да минават периодичен курс по първа помощ, а с децата да се работи от ранна възраст в тази посока. ", "date": "2019.09.19", "title": "1,35 млн. загиват от пътни произшествия всяка година"}
{"url": "http://www.cross.bg/rabota-poveche-tursene-1613606.html", "text": "/КРОСС/ Искахме да направим целия процес по намиране на работа по-приятен и достъпен за младите хора, дори по-вълнуващ и съответно този процес да не е немотивиращ и неприятен, заяви пред БНР Константин Цонев, един от създателите на електронна платформа за търсене на работа.Начинът, по който се опитахме да направим това, е чрез изцяло мобилно интерактивно приложение, в което кандидатите си създават профил - става за около 5 минути, подобно на „Линкдин\", каза Цонев в предаването „Преди всички\" на програма „Хоризонт\".„След това има набор от филтри, където потребителите задават очакванията си и на база на тези неща, включително взаимодействие с приложението - т.е. колкото повече го използват и колкото повече обяви за работа харесват или отхвърлят, толкова повече алгоритъмът се научава какво да им показва - само най-подходящите обяви\", допълни той.Според него основната разлика с други начини за търсене на работа е достъпността - изцяло мобилно: „Дори когато си в градския транспорт можеш за минута да видиш какво се случва\". ", "date": "2019.09.19", "title": "Мобилно приложение помага в търсенето на работа"}
{"url": "http://www.cross.bg/direktor-horizont-radioto-1613609.html", "text": "/КРОСС/ Да, това бяха поредица от разговори и те започнаха значително преди датата 13-и, петък. Беше ми обяснено, че името на Радиото е заложено на карта, че има персонални заплахи срещу генералния директор, срещу семейството му. Търсеше се начин чрез административна хватка Великова да бъде свалена от ефир до края на октомври.Според мен определено става дума за някаква зависимост, за поет ангажимент, за който е дошло времето да бъде изпълнен. И разбирах, че поръчителите втвърдяваха очакванията си. Непрекъснато се повтаряше едно и също: „Или тя, или аз\".(Кима.)Беше измислена тази история с необходимата командировка на Силвия Великова за обучение на колеги в Стара Загора между 11 и 13 септември. Отказах да подпиша такава заповед, защото според мен това беше репресия. Не съм си позволявал досега да упражнявам репресия спрямо никого. Не го направих и сега. На следващия ден ми беше предложено да се пенсионирам и аз си тръгнах. Прозаична история.Буквално час или два след това тази поръчка беше изпълнена от новоназначения изпълняващ длъжността директор на „Хоризонт\". После Кръстев (бел. ред. подалият оставка и.д. директор на „Хоризонт\" Николай Кръстев) казва, че е направил това поради липсата на административен опит. Не вярвам. Мисля, че човек би трябвало да има огромен управленски талант, за да може за два часа време да направи нещо, което другите не успяха да сторят 18 години в Радиото.Другото е известно: Силвия беше свалена от ефир, след това - върната, прекъснаха излъчването на програма „Хоризонт\" за 5 часа и всички последици от тава са налице.Разбирам недоволството на колегите в „Хоризонт\" така: те вече не стоят само зад Силвия, те се борят за собственото право да казват истината и да получават истината. И в момента са гневни именно поради това, че не стигат до нея. Задават много въпроси, но все още не са получили честен отговор.Това, което е споделено с мен, е това, което Ви казах. Имаше едно изречение: „Ще ме сготвят накрая\". Затова смятам, че става дума за зависимост. За поети ангажименти, които трябваше да бъдат изпълнени. Разговарях с уплашен човек, изпаднал в паника. Натискът беше много силен, което потвърждават и други колеги.Това не зная, но съм убеден, че този път не става дума за политически натиск. Премиерът беше откровено гневен и зададе въпроса „Кой прави това?\" с онази фраза за главанаците. Но убеден съм, че главанаците бяха извън радиото. Тези, които много искаха това да се случи и то стана. Затова е много важно да се отговори на този въпрос: КОЙ? Мисля, че държавата има огромен ресурс да го направи. И когато го направи, ще може много лесно да отговори и на въпроса ЗАЩО.А иначе, зависимостите са в сериозно противоречие с основен стандарт на Програма „Хоризонт\", който е свързан с независимата журналистика. Оттук смятам, че проблемът става сериозен и реакцията на колегията е лесна за обясняване.Според мен да. Моделът е един и същ.Не е в стила ми да говоря с хипотези. Само когато отговорим на горните въпроси, ще имаме и този отговор.Чуваме се от време на време. Колегите чакат отговори. Те са свикнали да боравят с категориите истина, независимост, чакат справедливост, но знам, че можем да извървим пътя до истината, но да не стигнем до справедливостта и това е много възможно да се случи сега.Когато говорихме за тези неща, имах възможността да му кажа, че има два избора: единият е да застане пред хората в Радиото в тази ситуация, другият е да застане срещу тях. Той избра втория.Не. Смятам, че Радиото е оцеляло в много подобни ситуации, на които съм свидетел и в които съм бил участник. Тази много ми напомня на 2001 г., когато генерален директор беше Иван Бориславов, и на чудовищния натиск върху медиите от правителството на Виденов преди това. Все се надявах, че това няма да се случи никога повече. Но, както виждате, случва се. Но както знаем тези битки ни правят по-силни. Сигурен съм в това.Трудно. Разбира се, че е трудно, но по отношение на предстоящите избори ние си свършихме работата - нещата са организирани така, че с малко помощ те ще бъдат направени по стандартите на „Хоризонт\".Правдоподобни ли са версиите за спирането на ефира, които чухме досега? За профилактика, за еднолична отговорност на техническия директор.Спирането на ефира според мен не е по силите на един служител. То не е и в правомощията на един. Техническият директор бе натоварен с огромна вина, защото направил някакво предложение.Вижте, в Радиото аз съм виждал много глупави предложения, даже идиотски, но те не са минавали, защото за всяко подобно предложение трябва да има обсъждане и решение. А решенията в Радиото се вземат от управителните органи по закон - управителния съвет и генералния директор.Тази констатация ми звучи наивно. Не може отговорността да бъде търсена само от този човек.Главният прокурор Сотир Цацаров обясни, че предложението било формулирано така, че не се разбрало, че всъщност се иска спиране на „Хоризонт\". Било свързано със студиото. Възможно ли е това?Добре, но „Хоризонт\" има един основен студиен комплекс и много други резервни варианти за излъчване, така че това не е сериозно.Тезата, че генералният директор не е разбрал, че става въпрос за спиране, беше подкрепена така.Не съм убеден в това. Пак казвам - на първо място за мен отговорността в ситуации, които биха могли да предизвикат криза, е на органа на управление - управителния съвет и генералния директор. Крайно време е, ако се мисли за промяна на Закона за радиото и телевизията, да се преосмисли сериозно функцията на управителния съвет, защото до момента тези хора, общо взето, през целия си мандат са регистратори на някакво историческо радиовреме и толкова. Там трябва да има значително повече отговорности и права, за да не се случват подобни безумия.Аз очаквам СЕМ да разбере тревогата на редколегията, внимателно да ги слуша и да ги чуе и после да вземе адекватно решение.За да коментирам и него, и интервюто на генералния директор по „Хоризонт\", трябва да вляза в изразните средства на водевила. Всъщност съгласих се на това интервю и поради това, че като слушах това интервю, останах с впечатлението, че в Радиото не се е случило нищо особено.Слушам го.Източник offnews ", "date": "2019.09.19", "title": "Обяснението за Силвия Великова беше: 'Или тя, или аз. Ще ме сготвят накрая'"}
{"url": "http://www.cross.bg/bonev-dryzhestvo-leva-1613608.html", "text": "/КРОСС/ Агонията след тъжния край на акционерното дружество „Страгите\", контролирано от бившия вътрешен министър Богомил Бонев, продължава вече пета година, пише вестник Банкеръ. Грандоманският хотелски комплекс  в Банско, носещ претенциозното име „Страгите-Роял Тауърс\" беше сред най-внушителните проекти в курортния град. Той  беше реализиран в зората на строителния бум, но харчовете по него  буквално „потопиха\" компанията на Бонев.Днес синдикът на обявеното в несъстоятелност дружество Веселин Банков  провежда четири търга за  разпродажба на негови имоти и имущество.  Сред тях са складове, хладилни помещения, бар и хотелско и ресторантьорско оборудване. Очевидно това са последните жалки остатъци от луксозния комплекс, който от години се разпродава на парче първо от частни съдебни изпълнители, а по-късно  и от назначения от съда синдик.Ако съдим по документите, вписани в Търговския регистър  в партидата на компанията, дълговете при започването на съдебната сага по фалита й са били близо седем милиона лева. Почти три милиона от тях са задълженията към „Инвест банк\" АД , формирани от кредити, отпуснати след като върху хотела са били учредени три ипотеки в периода 2005-а-2007- година.Прави впечатление, че другият основен кредитор на  фалиралата компания на практика е нейният основен акционер - американското дружество „Страгите\" ООД , което според списъка на акционерите притежава почти половината от акциите ( 54 346 от общо 112 973 броя) От същия списък става ясно, че  Богомил Бонев притежава 32 555 акции, а Тодор Ефтимов, който е управлявал дружеството до обявяването му в неплатежоспособност, е бил собственик на 24 072 акции. Съдът го е признал като сериозен кредитор на основание договор за заем от 2007-а, съпроводен с два анекса към него на стойност близо 4.5 млн.лева ( 2 690 813.31 лв. главница, 1 299 061.16 лв.- лихва и 403 621.99 неустойка).Националната агенция за приходите също е записана сред кредиторите. На книга дълговете към нея са за над 200 хил. лева. Колко от тях ще успее да си върне, е въпрос с много неизвестни.Първите продажби на части от Царското кътче на Бонев тръгнаха през  2015-а от няколко къщи, апартаменти, ресторант, нощен бар и магазини, чиято общата стойност възлизаше на около 3 млн. лева. След това се мина през търгове за маси, столове и хотелско оборудване, докато се стигне днес и до складовете. Но едва ли това ще е краят с разпарчетосването на имущество на фирмата, тъй като досега задълженията към кредиторите все още не са покрити. ", "date": "2019.09.19", "title": "Продават остатъците от хотела на Богомил Бонев в Банско"}
{"url": "http://www.cross.bg/predpriyatiya-pyblichnite-rabotnitzite-1613598.html", "text": "/КРОСС/ КНСБ осъжда остро вчерашното решение на парламентарната икономическа комисия да отхвърли предложенията на синдиката за текста на чл. 21 от проекта на Закон за публичните предприятия.С това Народното събрание на практика отряза работниците от правото им да контролират публичните компании, което е тяхно право по Конституция, законите на Р България, както и редица международни актове, които препоръчват независим надзор над управлението на държавните дружества.Припомняме, че участието на представителите на работниците и служителите в управлението на публичните предприятия, както в Надзорния съвет на новата Агенция за публичните предприятия и контрол, е част от препоръките на Организацията за икономическо сътрудничество и развитие (ОИСР) към междуведомствена работна група, която разработи проекта на нормативен акт. Мярката е част и от Плана за действие на българското правителство за мерки в отговор на намеренията на Република България за присъединяване към Валутния механизъм II (ERM II) и към Банковия съюз.Преди разглеждането му в парламента, проектозаконът бе разгледан в Националния съвет за тристранно сътрудничество, който обсъди и прие принципите, залегнали в него, включително и участието на хората на труда в управлението на държавните предприятия.Погазването на принципа, че работниците не могат да контролират компаниите, в които се трудят,  означава отказ от прозрачност, което създава рискове за злоупотреби с  и без това ограничения публичен ресурс.Пренебрегването на решенията на социалните партньори в НСТС е още един негативен сигнал в посока на съмненията за непрозрачно управление на държавните фирми.Настояваме парламента да се съобрази с предложенията на КНСБ и да промени закона, така че работниците и служителите да бъдат представени както в управленските органи на публичните предприятия, така и в Надзорния съвет на новата Агенция.Отхвърлянето на тези текстове би означавало социално напрежение във важни сфери от икономиката с негативен ефект върху ключови региони от страната. ", "date": "2019.09.19", "title": "Парламентът отряза работниците от правото да контролират дружествата, в които работят"}
{"url": "http://www.cross.bg/stolichnata-politziya-izdirva-godishno-momiche-1613599.html", "text": "/КРОСС/ Столичното Шесто РУ издирва 15-годишната Елеонора Миленова Йорданова от София. Тя е в неизвестност от 3 септември, когато за последен път била видяна в градинка в ж.к. \"Лагера\" в столицата.  Момичето е високо около 160 см, с права, дълга кестенява коса и кафяви очи. Била е облечена със сиви дънки, сива блуза и обута с черни гуменки.Хората, които имат информация за момичето, могат да сигнализират на тел.: 112, 02/9821760, 02/9821755 или в най-близкото районно управление на МВР.", "date": "2019.09.19", "title": "Столичната полиция издирва 15-годишно момиче "}
{"url": "http://www.cross.bg/tazgodishnoto-teknofet-bude-1613602.html", "text": "/КРОСС/ Нaй-нoвият руcки пътничecки caмoлeт МС-21 щe e eднa oт aтрaкциитe нa тaзгoдишнoтo aвиaциoннo излoжeниe ТEКNOFEЅТ. Тo ce провежда в момента и ще продължи до 22 ceптeмври нa тeритoриятa нa бившeтo грaждaнcкo лeтищe „Aтaтюрк\" в Иcтaнбул.Нa нeгo мoгaт дa бъдaт видeни в пoлeт или нa cтoянкa новият пътничесĸи лайнеp за сpедни pазстояния MС-21, близĸо-магистpалния самолет Ѕuрerјet 100. „За пpеминаващия сеpтифиĸационни изпитания MС-21 авиошоyто в Typция е пъpва пpимеpа зад гpаница\", cъoбщaвaт oт кoмпaниятa прoизвoдитeл „Oбeдинeнa aвиaциoннa кoрпoрaция\" (AOAК) MС-21-300 е ĸапацитет 150-211 пътници. Първият му тecтoви пoлeт e нa 28 мaй 2017 г., кaтo ce oчaквa ceртификaциятa му дa бъдe зaвършeнa прeз 2020 г. Прeдвидeнo e ceрийнoтo му прoизвoдcтвo дa зaпoчнe прeз 2021 г.Първитe дoгoвoри зa прoдaжбa вeчe ca пoдпиcaни c руcкият нaциoнaлeн прeвoзвaч „Аepофлот\". Oбщo дo мoмeнтa ca cключeни oкoнчaтeлни дoгoвoри зa 200 брoя мaшини.Нa тaзгoдишнoтo издaниe нa ТEКNOFEЅТ щe бъдaт прeдcтaвeни вoeнни мaшини турcкo прoизвoдcтвo и нaй-нoвo пoкoлeниe вoeнни дрoнoвe - Аkinсi. Пoceтитeлитe щe мoгaт дa видят oтблизo възмoжнocтитe нa руcкия Cу-35, кaктo и caмoлeтa, прeднaзнaчeн зa учacтиe при гaceнe нa пoжaри Бе-200. Cпeциaлнo внимaниe щe бъдe oтдeлeнo нa изкуcтвeния интeлeкт в aвиaциятa. Зa пръв път в рaмкитe нa излoжeниeтo щe бъдe прeдcтaвeн прoтoтип нa турcки бoeн caмoлeт.Пoceщeниeтo нa ТEКNOFEЅТ e бeзплaтнo. Минaлoгoдишнoтo издaниe бeшe пoceтeнo oт 550 000 души, a нa тaзгoдишнoтo ce oчaквa тeхният брoй дa дocтигнe 1 милиoн души. ", "date": "2019.09.19", "title": "Представят най-новия руски пътнически самолет"}
{"url": "http://www.cross.bg/mrezhata-yadroto-tehnologiyata-1613594.html", "text": "/КРОСС/ Безжичната технология от пето поколение, или по-известна като 5G, ще бъде по-бързата версия на настоящите 4G мрежи. За устройства като смарт телефон или лаптоп, това означава по-широка честотна лента, така че по-бързо ще се стриймват видеа и ще се изпращат по-бързо файлове.Ядрото срещу ръба в 4G и 5G мрежитеНо усъвършенстването ще промени из основи начинa, по който се обработва информацията, а това води до опасения за сигурността.С 4G технологията, ядрото на системата е централизиран хъб на мрежата, който използва компютри да сортират и обработват данните. И докато ядрото е защитено, вашите данни също са защитени. При 4G, „ръбът\" на мрежата - съставен от кули и антени - е твърде отдалечен от ядрото на данните.С 5G обработващата кула ще бъде по-близо до хората и техните устройства. Увеличаването на процесорната мощност във всички части на мрежата прави 5G по-бърза. Но това означава, че вече няма да има „ръб на мрежата\" и цялата мрежа ще изисква толкова защита, колкото самото ядро в днешната 4G технология.„Няма го предишното разграничение на сигурността между критични и некритични елементи\", заяви американският кибер експерт Робърт Щрайер. \"Не можете да намалите риска от недоверени доставчици в 5G мрежи, като ги поставите на „ръба\", тъй като няма разлика между ръба и сърцевината\", каза Страйер.Интегрираната 5G мрежа не само ще контролира по-голям обем от потоци от данни, но и ще поддържа критични приложения, като автономни превозни средства и телемедицина, което повдига сериозни опасения за безопасността.Ето защо Америка е загрижена за 5G още от начало. Ненадеждни страни или други участници биха могли да получат достъп до 5G система в различните ѝ точки, а не само чрез несигурно ядро.Докато страните се обединяват, за да установят стандарти за сигурност, за да защитят потребителите на 5G мрежата, САЩ твърдят, че напредъкът в 5G технологията прави старото разграничение между ядрото и „ръба\" безсмислено. ", "date": "2019.09.19", "title": "5G мрежите – бързина и повече рискове"}
{"url": "http://www.cross.bg/chasten-izpulnitel-sudeben-1613600.html", "text": "/КРОСС/ Взривиха автомобил на частен съдебен изпълнител в Стара Загора. Инцидентът е станал  ул. „Иван Асен II\" до блок 185.  Сигналът е подаден около 2.00 часа тази нощ.По първоначална информация взривът е избухнал в гаражна клетка, в която била паркирана кола. Кооперацията, пред която е избухнал взрива, е 4-етажна.Хора от квартала разказват, че се събудили от силен шум, което предизвикало паника и страх. Първоначално част от тях си помислили, че е гръмнал бойлер или газова бутилка, а други, че е избухнала бомба. Взривът се чул в радиус поне на половин километър от мястото.Според някои от жителите на квартала, взривената кола е собственост на частен съдебен изпълнител и предполагат, че взривът бил за отмъщение.От ударната вълна са нанесени материални щети на леки автомобили, както и на съседен магазин. Всички прозорци в междуетажното пространство на близък 13-етажен блок са избити до 7-ия етаж.Няма пострадали хора.На мястото все още се извършва оглед от униформените. Тепърва ще се изясняват причините за взрива.Снимка: Dariknews.bg ", "date": "2019.09.19", "title": "Взривиха колата на частен съдебен изпълнител в Стара Загора"}
{"url": "http://www.cross.bg/specheli-vasiliki-grad-1613597.html", "text": "/КРОСС/ Спортният талант на „Еврофутбол\" Василики Кадоглу продължава с безапелационното си представяне на плувните маратони у нас и в чужбина. След като спечели състезанието в Пореч, а преди това в холандския град Дордрехт и в Несебър, сега 16-годишната състезателка на варненския клуб „Астери\" спечели ХХI-я маратон „Света Ефемия\" в хърватския град Ровин, който се проведе на 14.09.2019 г.Васи преодоля трасето от 5000 метра във водите на Адриатическо море за 1:01,52 часа, с което стана първа при жените. В маратона взеха участие 124 състезателя. Следващото състезание на талантливата ни плувкиня е Комен къп на 6 и 7 октомври. Това е състезание в открити води в Ларнака (Кипър), където Василики ще се участва на дистанцията от 7,5 км.„Еврофутбол\" пожелава много успехи на Спортните си таланти!", "date": "2019.09.19", "title": "Спортният талант на „Еврофутбол\" Василики Кадоглу спечели маратона в Ровин"}
{"url": "http://www.cross.bg/putyvane-vuzrast-lokomotiv-1613596.html", "text": "/КРОСС/ БДЖ организира празнично атракционно пътуване за всички свои клиенти, поради големия интерес към ретро подвижния състав. По повод Деня на Независимостта на България /22-ри септември/ по маршрута София-Черепиш-София специалното пътуване ще се осъществи с парния локомотив 01.23.Атракционният влак ще отпътува от Централна гара София в 09:10 ч. По време на престоя си туристите могат да посетят Черепишкия манастир „Успение Богородично\", както и да разгледат музейната част в комплекса. В обратното направление композицията с ретро локомотива ще потегли от гара Черепиш в 14:15 ч.Цената на билета за влака с парния локомотив № 01.23 между София и Черепиш ще бъде 29.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Националният железопътен превозвач напомня, че децата на възраст до 10 години задължително пътуват с придружител.Билети могат да бъдат закупени от билетните каси и железопътните бюра във всички гари в страната. ", "date": "2019.09.19", "title": "БДЖ организира пътуване с парен локомотив за Деня на Независимостта"}
{"url": "http://www.cross.bg/bolnichni-rabotnika-plashta-1613586.html", "text": "/КРОСС/ Реално първите три дни болнични често се плащат от другите работници в дадената фирма, които съвестно стоят и работят, докато колегите им са някъде по плажовете. Не казвам, че всички, които имат болнични листа го правят, но феномена расте. Това каза в сутрешния блок на БТВ „Тази сутрин\" Васил Велев, председател на АИКБ. Този вид болнични превишават много средноевропейските статистически норми.Има ли човешки фактор в една процедура, винаги ще има причини и за грешки. Ние никога няма да протектираме лошите практики. Това коментира д-р Николай Брънзалов от Националното сдружение на общопрактикуващите лекари. Има случаи, в които пациента идва на преглед, оплаква се от определен вид симптоми и болки, които ние няма как реално да проверим и затова се доверяваме, че той реално ги преживява и изпитва, допълни лекарят.Категорично не е приемливо от първия до третия ден от болничните да е за сметка на работника. Това каза от своя страна икономическия експерт Мика Зайкова. Според нея това е абсурдно, нечовешко и до известна степен незаконно. Трябва да се плаща, но не трябва да ги плаща бизнеса, защото ако си спомняте това беше временна, антикризисна мярка, която българския законодател превърна в постоянна, за да спаси да речем НОИ от фалит, каза експертът. Според нея болничните за този период трябва да се плащат не от работодателя или работника,  а от НОИ. ", "date": "2019.09.19", "title": "Васил Велев,  АИКБ: Феноменът с фалшивите болнични расте"}
{"url": "http://www.cross.bg/sudebnite-emss-evropeiiskata-1613587.html", "text": "/КРОСС/ Висшият съдебен съвет на Република България е домакин на съвместната среща на проектните екипи на Европейската мрежа на съдебните съвети. В събитието, което се провежда на 19 и 20 септември в Sofia Hotel Balkan, участват около 60 представители на съдебните системи на 23 европейски държави - членове и наблюдатели на ЕМСС. Форумът ще бъде открит от Боян Магдалинчев - представляващ Висшия съдебен съвет на Република България. Приветствие към гостите ще отправи също Кийс Стерк - президент на ЕМСС. Европейската комисия ще бъде представена от Йоже Струс от Главна дирекция „Правосъдие и потребители\".Участниците ще обсъдят Проект 1 „Независимост и отчетност на съдебната власт\", който се изпълнява от 2013 г., и Проект 2 „Обществено доверие и имидж на правосъдието\", който стартира през 2017 г. Проектите на ЕМСС се изпълняват в рамките на една година в периода между провеждането на ежегодните Общи събрания на ЕМСС през месец юни.Срещата е първа за новосформираните проектни екипи по двата проекта за периода 2019 г.-2020 г. На нея ще бъдат дискутирани следващите стъпки към постигането на стратегическите цели на ЕМСС:Осигуряване подкрепа за независимостта, отчетността и качеството на съдебните системи в Европа и насърчаване на разбирането за и спазването на съдебната независимост; Насърчаване достъпа до правосъдие в дигиталната ера (по отношение на ефективността, разходите и навременността) в полза на всички граждани на ЕС Укрепване на взаимното доверие между съдебните системи в Европа.Висшият съдебен съвет е член на Европейската мрежа на съдебните съвети от 2007 г., като всяка година активно участва в инициативите на Мрежата чрез свои представители. Участието в проектните екипи предоставя възможност на Съвета за обмен на информация, добри практики и идеи за насърчаване независимостта и отчетността на съдебната власт, повишаване качеството на съдебната система и укрепване на имиджа на правосъдието и общественото доверие. ", "date": "2019.09.19", "title": "ВСС е домакин на среща на Европейската мрежа на съдебните съвети"}
{"url": "http://www.cross.bg/tzennosti-kyltyrata-germaniya-1613588.html", "text": "/КРОСС/    Министърът на културата Боил Банов връща от Германия придобити при нелегални разкопки и незаконно изнесени от страната български археологически находки. Ценните предмети са били задържани при опит да бъдат продадени на пазара на антики, благодарение на ефективното сътрудничество между българските и германските служби, а със съдействието на Федералното правителство и на посолството на страната ни в германската столица те ще бъдат върнати в страната им на произход.Точно 202 ценни археологически находки връща в България министър Банов. Той прие ценните предмети на специална церемония в българското посолство в Берлин днес, в присъствието на представители на държавния министър по въпросите на културата и медиите на Германия и българското Министерство на културата, дипломати и представители на службите на двете страни. Културните ценности са задържани при опит да бъдат продадени на пазара на антики, благодарение на ефективното сътрудничество между Федералното министерство на финансите, Главната митническа служба в Берлин, Баварската държавна служба за криминални разследвания и българските институции - Националния археологически институт и посолството на страната ни в германската столица. „Благодаря на германските и на българските служби, на Федералното правителство и на българското посолство за техния професионализъм и работа по превенцията на трафика на културни ценности. Мисля, че заедно даваме един ясен знак към всички, които имат намерение да вършат подобни престъпления и незаконна търговия с антики. Ако случаите занапред стават по-редки, то ще означава, че сме успели в целите, които сме си поставили\", каза министърът на културата при получаването на артефактите.\t„Мястото на културното наследство е в музеите и в галериите, достъпно за учените и публиката\", допълни министър Боил Банов и изрази надежда, че институциите на европейско ниво ще продължат да работят заедно и за предотвратяването и разкриването и на други подобни престъпления с цел опазване на общото историческо наследство.„Този акт съответства напълно с целите на Закона за защита на културните ценности, който влезе в сила през 2016 г.: Германия не трябва да предлага пазар на обекти, които са напуснали нелегално страните си на произход\", каза в приветствие от името на държавния министър по въпросите на културата и медиите, проф. Моника Грютерс, д-р Ян Оле Пюшел, директор на дирекция „Филм, медии и международна дейност\". Той подчерта огромното значение на диалога не само между германските и българските власти, но и на равнище ЕС за защита на културните ценности, включително по време на Българското председателство на Съвета на ЕС и по неотдавна приетия регламент за ефективни правила за внос и защита на културните ценности от трети страни. По време на работното посещение в Германия министърът на културата Боил Банов ще се срещне и със сенатора по културните и европейските въпроси на провинция Берлин д-р Клаус Ледерер. Предстои двамата да обсъдят не само престъпленията с културни ценности, но и възможностите за разширяване на двустранния обмен във всички области на изкуството и културата.Повече снимки в ", "date": "2019.09.19", "title": "България си връща незаконно изнесени в Германия археологически ценности "}
{"url": "http://www.cross.bg/belozem-beliya-shturkel-1613585.html", "text": "/КРОСС/ Церемонията по откриването на новия Информационен Център за белия щъркел в Белозем ще се състои на 23 септември от 18,30 часа на площада на селото, в сградата на бившия Битов комбинат. Събитието е част от традиционния Събор ,,Родова среща 2019\" който се провежда в Белозем от 21 до 23 септември. Центърът е изграден от НЧ ,,Просвета 1909\" с. Белозем в партньорство с кметство с. Белозем и Зелени Балкани в рамките на международен проект финансиран от германската фондация ЕвроНатур (www.euronatur.org ). Общински съвет град Раковски, предостави на Читалището помещение което да се използва за целите на Информационния Център Информационния Център за белия щъркел представя дейностите за опазването и популяризираното на красивите птици гнездящи в Белозем. Заради най - многочислената колония на щъркели в България (над 40 двойки), по предложение на Зелени Балкани, през 2005 г., селото е включено в Мрежата на Европейските села на белия щъркел, от германската фондация ЕвроНатур ( www.euronatur.org ). От тогава, местните общности в лицето на Кметството, Читалището, Училище ,,Гео Милев\" - Белозем (на чийто покрив гнездят повече от половината щъркели в селото) и др., изпълняват природозащитни дейности за опазването щъркелите и техните местообитания. Ключово място в тях заема разработения през 2015 ,,Местен План за Действие на Европейско Село на Щъркелите - Белозем\", в които още тогава е предвиденото изграждането на Музей на щъркелите в Белозем. Така, днес една от целите на Плана е постигната и в Информационния център , експозиция от табла, картини, макети  и други информационни материали, пред посетителите се представят различни особености за една от най обичаните птици - белия щъркел.Последователната работа в тази насока не остава не забелязана и през 2019 г., традиционния фестивала на белия щъркел, който се провежда ежегодно в Белозем, е асоцииран към официалната програма на Пловдив - Европейска столица на културата 2019.  ", "date": "2019.09.19", "title": "Музей на щъркела ще бъде открит в с. Белозем"}
{"url": "http://www.cross.bg/maiistori-remonta-remonti-1613589.html", "text": "/КРОСС/ Бум на измами с майстори в сезона на ремонтите. Потребители масово се оплакват от изкуствено надути цени или некачествени ремонти от строители, които работят без договор. Какви са правата ни, ако майсторът си тръгне в средата на ремонта? Или ни вземе с пъти повече от договореното? Отговорите потърси Георги Георгиев в рубриката „На твоя страна\".Най-често жалбите са свързани с неспазване на предварително уговорени срокове и цени, лошо качество на работата и дори измами, при които майстори фантоми взимат капаро, след което изчезват.При бърз преглед на форумите за строителство в интернет откриваме десетки предупреждения от измамени след ремонти това лято. Сред потърпевшите е и потребителят Ани Чиликова. След дълго търсене на майстори получава оферта за 2 хил. лв. за преустройство на терасата в апартамента си.Имахме уговорка за крайна цена, отделно за труд и отделно за материали. Накрая сумата скочи почти двойно. Ремонтът продължи доста повече от предвиденото време, от предвидените средства, за които се бяхме разбрали, и за съжаление се оказа некачествен, разказа Чиликова. Истинските проблеми започват, когато вижда резултата. Покривът беше изпълнен много лошо. Не беше добре хванат, беше опасен за всички наоколо и се наложи демонтаж и поставянето на нова конструкция и нов покрив, поясни тя.Тогава обаче е късно. Тъй като Ани вече е платила капаро. И то в пълния размер на ремонта.Глупава постъпка. Знам, че е много глупаво, но ме помолиха. Трябвало да заминават за море. Уговорихме се да си довършат работата преди това. И аз постъпих човешки - дадох им цялата сума, каза още Ани Чиликова.Измамните майстори привличат клиенти с обещания за нереално ниски цени и бързи срокове, разказва собственикът на една от фирмите за ремонти в София. Повече от половината му клиенти търсят услугите му, след като вече са опарени от „пишман\" майстори.Взимат по няколко обекта наведнъж. Идва при вас, при съседа, при някой друг - на всички обещават, че ще ги свършат веднага, но това е до момента, в който вземат капаро и от там нататък клиентът е зависим, разказа още Бобан Якимовски, управител на строителна фирма.Уж ниската цена, която откриваме в офертите, бързо скача в хода на ремонта, разказва професионалният майстор Александър Благоев. С допълнителни дейности и услуги, които в началото са премълчани. Цената на ремонта се дава „на око\", а до края нараства поне с 25 %. Често и двойно.Могат да излъжат в квадратурата. Ако е 20 кв., а кажат, че са 40 - хората ги интересува крайната цена. При плочките няма какво реално да оскъпи, но винаги могат да измислят, че плочката не е първо качество, че не е равна и няма прав ъгъл, че не можеш да регулираш фугите. В повечето случаи така лъжат и оскъпяват цената, каза още Александър Благоев, управител на фирма за ремонти.Дали цената на ремонта е реална за пазара можем да сравним с оферти на лицензирани фирми в строителството, съветват от бранша. ", "date": "2019.09.19", "title": "Бум на измами с майстори в сезона на ремонтите"}
{"url": "http://www.cross.bg/morbili-kantardzhiev-oblast-1613590.html", "text": "/КРОСС/ Има ли повишение при случаите на заболели от морбили и може ли да бъде спрян вирусът - темата в Сутрешния блок на БНТ1 коментира проф. д-р Тодор Кантарджиев, директор на Националния център за заразни и паразитни болести. Регистрираните до момента случаи на морбили са 1158, съобщи проф. Кантарджиев.Може да кажем обаче, че епидемията сериозно затихва. В Област Бургас, където тя започна февруари месец, вече нямаме случаи, ликвидирана е. Ликвидирана е и в Област Кюстендил, Област Пазарджик. Проблемът в момента е в София и София - град, последните три седмици имаме по 3-4 болни, това са главно деца в пред имунизационна възраст, коментира проф. Кантарджиев. Когато епидемията се разпространи от здравните заведения в Разложко, тогава на няколко пъти настоявахме имунизацията да обхваща застрашените групи, които боледуват, категоричен е той. По думите му, в никакъв случай не бива да се допуска да се пише в регистрите, че дете е ваксинирано без да му е поставена ваксина, тъй като това е най-голямата грешка. Деца с морбили бяха вкарани заедно с бебета в детското отделение. Болници допуснаха големи грешки - не провериха кръвта на персонала и така заразата се разпространи, посочи още експертът.Проф. д-р Тодор Кантарджиев коментира, че ако не ликвидираме морбили до февруари месец, влизаме в групите на държавите, които имат вътрешно разпространение на морбили. ", "date": "2019.09.19", "title": "Проф. д-р Тодор Кантарджиев: Епидемията от морбили сериозно затихва"}
{"url": "http://www.cross.bg/krymova-malina-putishtata-1613591.html", "text": "/КРОСС/ Председателят на Държавната агенция \"Безопасност на движението по пътищата\" Малина Крумова представи в \"Сутрешен блок\" акцентите от доклада за безопасността на движението по пътищата, които изследва комплексните причини за пътнотранспортните произшествия. Малина Крумова представи основните изводи от доклада за безопасността на движението по пътищата. Тя посочи, че това е първият по рода си доклад от гледна точка на мащаба, в който той се изготвя.Това, което ние се опитахме да направим, със съдействието на всички институции, е именно да се фокусираме върху елементите и фактори, които определят този резултат - защо се стига до толкова ПТП-та, толкова ранени, толкова загинали. Фокусирали сме се върху всички важни елементи - правната и институционалната рамка, състоянието на пътищата, подготовката и поведението на водачите, състоянието на автомобилния парк и, разбира се, спешната помощ, коментира Крумова.Докладът констатира пропуски, върху които трябва да се работи. Според статистиката на МВР 96% от пътнотранспортните произшествия са по вина на шофьорите. Крумова посочи обаче, че това са данни по първоначален оглед на местопроизшествието, които не отчитат резултати от последващи експертизи.Малина Крумова каза, че е изключително важно, когато шофьорът е сгрешил, да бъдат проследени причините за неговата грешка. Докладът предлага въвеждането на механизъм тежките пътнотранспортни произшествия да бъдат обследвани от комплексни екипи, които да установяват механизма на случване на произшествията. ", "date": "2019.09.19", "title": "Малина Крумова: Тежките ПТП-та трябва да бъдат обследвани от комплексни екипи"}
{"url": "http://www.cross.bg/proverki-babh-suglasno-1613592.html", "text": "/КРОСС/ От 24 септември 2019 г., вторник, Българска агенция по безопасност на храните (БАБХ) стартира тематични проверки в кухненските блокове на детските ясли, градини и кухни, както и в обектите за хранене в училищата. Проверките са във връзка със старта на новата учебна година и ще се проведат на територията на цялата страна. Целта е да се гарантира  качеството и безопасността на храните, които консумират децата.Инспекторите ще проверяват доставените и приготвените храни, плодове, зеленчуци и напитки, с цел уточняване на придружаващи документи, правилно етикетиране, качество и годност, правилно съхранение, както и спазване на сроковете на съхранение.При установяване на несъответствие ще бъдат предприети действия, съгласно действащото законодателство. При необходимост и по преценка на проверяващите инспектори ще бъдат вземани проби за лабораторно изпитване, които да бъдат изпращани в лаборатории, съгласно съществуващото разпределение.Масовите проверки ще продължат до 11 октомври 2019 г. включително. След това обектите ще бъдат проверявани на принципа на официалния контрол, който БАБХ регулярно извършва  ", "date": "2019.09.19", "title": "БАБХ проверява кухните на детските ясли и градини"}
{"url": "http://www.cross.bg/jamaica-mulniya-fytbolen-1613593.html", "text": "/КРОСС/ Мълния удари в последните минути на футболен мач в Кингстън, Ямайка. Срещата между ученическите отбори на \"Jamaica College\" и \"Wolmer's Boys\" е била прекъсната от съдийската тройка веднага след инцидента, в 84-тата минута.Светкавицата ударила трима футболисти, единият, от които бил откаран в болница в безсъзнание, уточнява изданието \"Jamaica Observer\". Другите двама са прегледани и изписани без травми.Ударът на мълния в земята създава опасно поле около точката на директното попадение. Често при подобни ситуации в полето умират цели стада животни.Снимка: \"Jamaica Observer\" ", "date": "2019.09.19", "title": "Мълния спря футболен мач "}
{"url": "http://www.cross.bg/dzhaz-evropeiiskata-konferentziya-1613595.html", "text": "/КРОСС/ София спечели надпреварата да бъде домакин на единствената по рода си Европейска джаз конференция и през септември 2020 г. ще посрещне организатори,  програмни директори, мениджъри и продуценти на джаз фестивали и културни оператори от Европа и света. Събитието ще се проведе от 10-и до 13-и септември в НДК и се очаква в него да вземат участие повече от 400 ключови дейци на световната джаз сцена, включително журналисти, музикални агенти и изпълнители. Новината за домакинството на София беше обявена официално по време на тазгодишното издание на събитието в град Новара, Италия. Генералният мениджър на Европейската джаз мрежа Джамбатиста Тофони изрази удовлетворение от координацията и съвместната работа с българските институции и подчерта забележителния дух на столицата и усилията на кмета Йорданка Фандъкова в стремежа й да създава условия за разнообразен културен и социален живот в града. Форумът се организира от Европейската джаз мрежа и се провежда всяка година в различен град в Европа. Съорганизатори от българска страна на седмото издание на конференцията са Фондация A to Z, която стои зад най-мащабния джаз фестивал у нас - A to JazZ и Националният дворец на културата в партньорство със Столична община, Министерство на културата и Представителството на Европейската комисия в България. \"Вече 9 години подкрепяме А to JazZ фестивал и той се превърна в музикалната емблема на София. Сигурна съм, че имаме привилегията да бъдем домакин на 7-та Европейска джаз конференция именно благодарение неговите постижения, утвърждавайки се като едно от водещите джаз събития на стария континент. Този форум ще даде възможност на България за пореден път да се заяви като културна  дестинация. Нещо повече, срещата на мениджъри, продуценти и културни оператори от цяла Европа с българските им колеги ще допринесе изключително много за развитието на музикалната сцена у нас\", каза кметът на София г-жа Йорданка Фандъкова.Министърът на културата Боил Банов изрази своята подкрепа за инициативата и сподели, че професионален форум в сферата на културата от такъв ранг се организира за първи път в България. \"Идването на всички тези хора, за да се запознаят с българската джаз сцена, е изключителна възможност за музикантите тук да представят творчеството  си пред професионална аудитория, което да доведе до директен интерес към тях и до изява на големи международни сцени\", заяви министър Банов. По думите на Петър Димитров, директор A to JazZ, Европейската джаз конференция ще постави началото на бъдещи партньорства и творчески проекти между български и европейски фестивали и артисти, което е потенциална възможност за тяхната реализация извън границите на страната. На свой ред председателят на Съвета на директорите на НДК Борислав Велков изрази удовлетворението си от избора на НДК като място за провеждане на 7-та Европейска джаз конференция. „Това нарежда НДК сред най-значимите европейски и световни културни центрове с принос в развитието на европейската музикална среда и с уникална възможност за подпомагане нивото на събитийния мениджмънт в България\".В рамките на Европейската джаз конференция ще се проведе първият български шоукейс, в който след кандидатстване и селектиране от международна комисия различни джаз проекти ще имат възможност да се представят пред участниците в конференцията. Условията и процедурата за участие ще бъдат обявени през следващите месеци.Организацията и провеждането на Европейската джаз конференция се съфинансира от програма \"Творческа Европа\" на Европейския съюз, а съорганизатори от българска страна ще бъдат Фондация A to Z и Национален дворец на културата в партньорство със Столична Община, Министерството на културата и Представителството на Европейската комисия в София. В състава на Организационния комитет участват Петър Димитров и Мила Георгиева (Фондация A to Z), Борислав Велков (Председател на Съвета на директорите на НДК), Елен Герджиков (Председател на Столичен общински съвет), Малина Едрева (Председател на постоянната комисия по образование, наука, култура и културно многообразие към СОС), Бойко Благоев (Представителство на ЕК в България) и Елиянка Михайлова (Директор на Дирекция „Сценични изкуства и художествено образование\" на Министерството на културата).", "date": "2019.09.19", "title": "София ще бъде домакин на 7-та Европейска джаз конференция през 2020 г. "}
{"url": "http://www.cross.bg/partiya-rymuniya-pravitelstvoto-1613571.html", "text": "/КРОСС/  Румънската опозиционна Национално-либерална партия (НЛП) ще внесе следващата седмица в парламента вот на недоверие срещу правителството на Социалдемократическата партия (СДП), заявиха за Медиафакс източници от НЛП.Дотогава либералите ще продължат преговорите с Алианс на либералите и демократите (АЛДЕ), който в края на август напусна управляващата коалиция, и с партия Про Румъния на бившия премиер Виктор Понта.Вотът на недоверие вече е подкрепен от други две опозиционни партии - Съюз за спасение на Румъния (ССР) и партия Народно движение (ПНД).Лидерите на парламентарните групи на ССР и ПНД днес са разговаряли с представители на Демократичния съюз на унгарците в Румъния (ДСУР) и на националните малцинства.Либералите искат да съберат 233 подписа на парламентаристи, колкото гласа са необходими, за да успее инициативата.От своя страна лидерът на АЛДЕ Калин Попеску Таричану заяви, че НЛП трябва да представи документ за това какви са плановете й след падането на правителството на премиера Виорика Дънчила. Той изтъкна, че АЛДЕ няма да даде \"празен чек\" при вота.Управляващата коалиция на премиера Виорика Дънчила вече оцеля при вот на недоверие в румънския парламент през юли т.г. Опозицията успя да събере 200 от необходимите 233 гласа.Вотът на недоверие беше внесен след загубата на Социалдемократическата партия на Румъния на изборите за Европейски парламент. Партията беше подкрепена от 22,5%, което е голям удар, след като получи 45 на сто на парламентарните избори през 2016 г. Коалиционните им партньори дори не успяха да преминат прага от 5%.Опозицията внесе искането срещу правителството на Дънчила, въпреки че от самото начало беше ясно, че няма да успее да събере нужните гласове в парламента, където социалдемократите и либералите имат комфортно мнозинство. Единственият шанс беше повече от дузина депутати от коалицията да гласуват срещу правителството си. ", "date": "2019.09.19", "title": "Пак вот на недоверие срещу правителството на Румъния"}
{"url": "http://www.cross.bg/sliven-grada-proekti-1613572.html", "text": "/КРОСС/  Сливен е на първо място по територия измежду общините в България. Преди 4 години общината беше с едни от най-лошите финансови показатели и със значително икономическо изоставане. Днес просрочени задължения няма, което дава възможност за реализиране на значителен по брой и вид проекти. Един от тях е кръговото движение на улица \"Розова градина\", който облекчи чувствително движението в града. Димитър Митев, председател на ОбС Сливен: Бяха направени и благоустроени с европейски проекти поречието на река Асеновска, квартал Република. В момента работи общината по един грандиозен европейски проект за благоустрояването на три големи квартала \"Дружба\", \"Сини Камъни\" и \"Българка\".По проект за развитие на туризма в Сливен очакват скоро да бъде ремонтирана въжената линия, която дава възможност на жителите и гостите на града да достигат по атрактивен начин местността Карандила. Там ги очакват резултатите от реализирана инвестиция за свободното време на гражданите. В града работят няколко големи предприятия. По улиците на Сливен вече се движат 27 чисто нови автобуси, обслужващи градските линии. 11 млн. лв са заделени за тролейбуси и електробуси за покриване на цялата градска мрежа, с което ще има благоприятен ефект за въздуха и околната среда. До края на годината трябва да приключи и санирането на блоковете.Жителите на Сливен одобряват променящия се облик на града и привличането на нови инвеститори. Имат разбира се и забележки. Показател за правилната посока на развитие на община Сливен е представения преди няколко дни бизнес каталог \"Инвестиционна дестинация Сливен и Ямбол\" като идеята е обединяване на двата близки града за създаване на обща икономическа зона. Димитър Митев, председател на ОбС Сливен: Идеята е изключително добра, а именно да се осигури терен в района на бившето летище Бършен да се направят инфраструктури - канализация, водопровод, всичко и на евентуалните инвеститори да се предостави готова материална база, готова инфраструктура така че да дойдат и да реализират своите проекти, своя бизнес. От регионалното министерство преди време поеха ангажимент пътя Сливен - Ямбол да стане четирилентов, като това ще доведе до още по-бързата комуникация между двата града, улесняване достъпа до магистрала Тракия и до бъдещата икономическа зона.", "date": "2019.09.19", "title": "Тръгва проект за най-голямата индустриална зона у нас между Сливен и Ямбол "}
{"url": "http://www.cross.bg/instagram-prodykti-merki-1613576.html", "text": "/КРОСС/ Instagram обяви по-строги мерки за постове за продукти за отслабване и козметична хирургия. Някои от публикациите ще бъдат скрити от лица под 18-годишна възраст, докато други, предлагащи „чудодейни\" продукти за намаляване на теглото ще бъдат премахвани, съобщава БГНЕС.Причината са нарастващите опасения за последиците от промотирането на диетични продукти и нереалистични цели върху младите хора, тъй като те имат унищожителен ефект върху физическото и умственото здраве на младежите. Промените ще бъдат приложени и във Facebook, която притежава Instagram. ", "date": "2019.09.19", "title": " Instagram приема строги мерки срещу продуктите за отслабване"}
{"url": "http://www.cross.bg/karakachanov-durzhavi-bulgariya-1613578.html", "text": "/КРОСС/ Нашите контраразузнавателни структури си вършат работата и информация се събира и се анализира за всеки един опит на чужди фактори, без значение дали това са държави или други субекти, които се опитват по някакъв начин да се бъркат във вътрешната политика. Подобни случаи и опити има. Това каза вицепремиерът и министър на отбраната Красимир Каракачанов в ефира на „Здравей, България\".По повод на шпионския скандал с Движение „Русофили\" министърът на отбраната заяви, че България се стреми към добри и приятелски отношения с Русия. „Прокуратурата изнесе своите мотиви и аз съм склонен да ги уважа, докато тя се произнесе окончателно по въпроса. Темата обаче е много по-сериозна по отношение на опитите на различни външни  фактори да влияят върху политическата обстановка в България. Тук не е въпроса само дали традиционно това се очаква да се върши от Русия, която поради напрежение в Черно море, кризата в Украйна, Крим и т.н. е доста активна в целия Балкански регион и у нас. Отношенията, които се зародиха между Русия и Турция също предполагат подобни съмнения. Прокуратурата си има своите мотиви, за да предприеме подобни действия\", каза той.Той уточни, че има и други  държави, които извършват шпионска дейност у нас. „Има държави, които се водят наши съюзници, които доста активно работят в подобна посока, а има и държави, които дори очакват нашата подкрепа за ЕС и НАТО, които също се опитват да извършват подобна дейност\", добави Каракачанов. По повод на скандала със спирането на ефира на Програма „Хоризонт\" на БНР вицепремиерът заяви:  „Прокуратурата е констатирала, че не е имало технически причини БНР да бъде спрян сигналът. Би следвало да се замислим по другия въпрос - ако някой иска да изразява своето отношение по една или друга тема, защо трябва да бъде за сметка на слушателите на БНР. Общественият интерес изисква подобни институции като БНР  и БНТ по никакъв начин да не се замесват в политически игри или върху тях да се упражнява натиск. Ако някой обаче е оказвал натиск, нека тези, на който той е оказван, да кажат дали това са представители на властта, дали са някакви други структури или нещо различно\".На 21 ВМРО  ще обяви кандидатурата си за кмет на София. „На изборите в София и в която и да е община в България не участваме, за да подпомагаме един или друг, включително някой от нашите партньори. Там, където сме преценили и сме се договорили с нашите коалиционни партньори - НФСБ или ГЕРБ, ние сме направили съответната форма на коалиционно взаимодействие\", посочи Каракачанов и добави: „По отношение на кандидатурата на г-н Сидеров за кмет на София, мога само да му пожелая успех\".Красимир Каракачанов подчерта, че е необходимо да се работи за включването в трудовия процес на трайно безработните у нас. „Когато говорим за доходите на хората, едно е ясно - ние имаме едно задължение към гражданите и трябва да го изпълним - то е към пенсионерите. За да сме справедливи трябва преизчисляването на пенсии след 2010 г. да бъде според осигурителния доход към 2009 г. Държавата трябва да си влезе в ролята. Тези хубави, крайно неолиберални приказки за пазарната икономика като механизъм са много красиви, но виждаме, че в България и доста други европейски държави не работят добре. Когато има проблем с работната ръка, първо мислиш какво се случва с потенциала, който имаш вътре. Не можеш да спреш един  български граждани, който тук взима 2000-3000 лв., да отиде в Германия или Франция, където ще взима 2000-3000 евро. Не можеш да го спреш, но можеш да помислиш тези 400 хил., които се водят трайно безработни, да бъдат вкарани в трудовия процес\".Каракачанов заяви, че подкрепя идеята да се върне наборната военна служба. „Армията е институция, която дава не само умения на младите хора да защитават страната си, което е тяхно задължение по Конституция. За съжаление забелязвам, че някои инициативи на ВМРО или Патриотите се избутват настрани - и програмата за интеграция на ромите, и закона за доброволната военна служба\", обясни министърът на отбраната. ", "date": "2019.09.19", "title": "Каракачанов: Има опити за шпионаж от наши съюзнически държави"}
{"url": "http://www.cross.bg/martin-nikolaii-tzentura-1613581.html", "text": "/КРОСС/ Млад мъж беше жестоко нахапан по ръката от питбул в центъра на Варна. Инцидентът е станал на метри от сградата на училище в събота срещу неделя около 1 часа през нощта. Кучето е било без намордник и каишка.По времето на инцидента Мартин Янчев е бил с неговия приятел Николай Генов. Били близо до оживена улица в центъра на града, когато ги напада питбулът. Първо проявил агресия към Николай, след това и към Мартин. Той е с 18 нахапвания по едната ръка и краката. Двете деца на собственика стават свидетели на случилото се. Възникнал спор между Мартин, Николай и стопанина на животното. Според него раните на Мартин не били от неговия домашен любимец. „След като превързах Мартин, той пак пусна кучето. То ме блъсна, събориме, но успях да го избутам. Децата си пищяха и си ревяха\", разказва Николай.Бащата на Мартин съобщи, че вече е сезирана Районната прокуратура. „Още вечерта Мартин е разпитван в 1 РПУ. За мен лично животните не са виновни, а собствениците на кучето\", каза той.При пристигането си полицията е записала личните данни на собственика и пострадалите. Все още не е ясно дали стопанинът на животното е задържан. ", "date": "2019.09.19", "title": " Питбул нахапа жестоко млад мъж в центъра на Варна"}
{"url": "http://www.cross.bg/obvineniya-dokazvat-prichini-1613580.html", "text": "/КРОСС/ Специализирания наказателен съд определи мярка за неотклонение „домашен арест\" за Маринела Арабаджиева. Мотивите на съда са медицинската експертиза за влошеното й здравословно състояние.Познат сценарий е при задържане и обвинения за някакви престъпления, пране на пари, задържания да излезе поради здравословни причини. Трудно може да сбъркаме, ако кажем, че от 10, 9 ще се опитат да излязат по медицински причини. Това каза в сутрешния блок на БТВ „Тази сутрин\" Тихомир Безлов от Центъра за изследване на демокрацията. Подобна струва ми се е ситуацията с Миню Стайков, който беше задържан, сина му. Ако направим един списък с последните задържания, ще видим много дълъг списък на излезли по медицински причини, каза още Безлов.В случая не може да се каже, че има обрат по делото, просто мярката срещу Маринела Арабаджиева пада. При самото дело трябва да се види какво и как ще се докаже. Трябва да се отбележи, че обвиненията за данъчни престъпления, в случая за ДДС измами, изключително сложно се доказват. Обикновено се доказват ниските нива, там присъди има, но ако погледнем, имаме няколко така наречени олигарси с такива обвинения за ДДС измами - Ковачки, Гриша Ганчев, но такива обвинения се доказват трудно. ", "date": "2019.09.19", "title": "Тихомир Безлов: Освобождаването под домашен арест е познат сценарий за бъдещо оневинямане"}
{"url": "http://www.cross.bg/zarkov-dostatuchno-krym-1613579.html", "text": "/КРОСС/ „Трябва ни генерално нова концепция  за наказателната политика, която да бъде достатъчно ефективна, за да се възстанови чувството за справедливост в хората. Такава концепция за наказателната отговорност трябваше да е изработена от правителството в края на миналата година\". Това заяви зам.-председателят на ПГ на \"БСП за България\" и член на ИБ на БСП Крум Зарков пред БТВ.„От БСП смятаме, че когато деянието е причинило смърт или тежка телесна повреда не трябва да има съкратено производство\", каза той. Зарков коментира, че вчера институциите са се обединили около решението, които левицата и други парламентарни групи предлагат -при най-тежките престъпления да не се намалява присъдата с една трета. „Има генерален проблем - българската наказателна политика се формира по този начин - нещо се случва и започваме да се чудим\", заяви Зарков.Социалистът отбеляза, че  целта на всяко наказание е да възстанови справедливостта и да бъде достатъчно превантивно, за да не се случват тези неща. „Трябва да бъдем наясно, че веднъж случи ли се такова деяние, никога не може да има достатъчно правилен отговор след това\", подчерта той.Зарков коментира, че ако се работи бързо, в рамките на няколко седмици може да се приеме законът и на второ четене. „Ако подходът, предложен от БСП, бъде приет навреме, е възможно и вече извършени престъпления, включително убийството от Сотиря, да бъдат третирани по новата поправка - извършителите да не  се възползват от намалените присъди „, завърши Крум Зарков.  ", "date": "2019.09.19", "title": "Крум Зарков : За да има справедливост, трябва  нова наказателна политика"}
{"url": "http://www.cross.bg/mobilnost-paketa-komisiyata-1613583.html", "text": "/КРОСС/ Пакетът \"Мобилност\" отново на дневен ред на Европейския парламент. В комисията по транспорт ще обсъждат предложението на българският евродепутат Андрей Новаков рестиркциите в пакета \"Мобилност\", които засягат най-много българските и румънските шофьори, да бъдат изтеглени.Освен това Новаков е поискал от председателя на Европарламента четиримата британски евродепутати, които са членове на комисията по транспорт, да не гласуват по пакета. Според приетите на първо четене текстове шофьорите на тирове трябва да почиват извън кабината на камиона, да се връщат на всеки четири седмици в България, а размерът на командировъчните да бъде според държавата, в която са изпратени. ", "date": "2019.09.19", "title": "ЕП обсъжда пакета \"Мобилност\""}
{"url": "http://www.cross.bg/rehabilitatziya-sanatoriym-bolnitza-1613582.html", "text": "/КРОСС/ Възстановяването на големия български актьор Стефан Данаилов ще продължи в т.нар. Военен санаториум в Хирася (Болницата за продължително лечение и рехабилитация -  към Военномедицинска академия (ВМА), предаде БГНЕС.След инцидент през август, Ламбо бе приет по спешност в болница „Бургасмед\", а операцията на тазобедрената става бе извършена от екипа на един от водещите хирурзи в България - проф. Андрей Йотов, началник на Клиника по ортопедия и травматология в УМБАЛ „Софиямед\". След допълнителни изследвания в столичната болница, направени през септември, на Данаилов е назначена рехабилитация, която ще бъде проведена във военния санаториум в Хисаря.Екипите на двете болници са в контакт още от първоначалната хоспитализация на пациента. Именно становищата на специалисти мотивираха лечението му до момента и предстоящата рехабилитация в Хисаря - град с над 2500-годишна история, който носи отпечатъка на няколко древни култури.Военният санаториум „Калероя\" е най-голямата болница за балнеология, рехабилитация и профилактика в страната. Разположен е в „сърцето\" на просторен парк, а благоприятният климат, в съчетание с богатството на 22 минерални извора и съвременната апаратура за физиотерапия и рехабилитация, създават перфектни условия за пълноценно лечение. ", "date": "2019.09.19", "title": " Стефан Данаилов ще продължи възстановяването си във Военния санаториум в Хисаря"}
{"url": "http://www.cross.bg/koli-hotela-sobstvenikut-1613584.html", "text": "/КРОСС/ Крадци задигнаха луксозни автомобили от паркинг на хотел в столичния квартал „Драгалевци\" . Кадри от охранителните камери заснели наглата кражба. Записите ни изпрати собственикът на хотела в рубриката на Нова телевизия „Моята новина\". Според сигнала му става дума за две изключително ловки и нагли кражби на две коли на 5 и 18 септември. Обирджиите са едни и същи и в двата случая.Става въпрос за коли на стойност над 150 хиляди лева едната. Автомобилите не са разбити. Използвали са специална програма, с която са намерени честотите на дистанционното на ключа, и колата се отваря без проблем. Единият автомобил е със софийска, а другият с чужда регистрация, заяви в ефира на „Здравей, България\" собственикът на хотела Кристиян Петров. ", "date": "2019.09.19", "title": "Обирджии задигнаха луксозни коли от паркинг на столичен хотел"}
{"url": "http://www.cross.bg/sofiya-manolova-platformata-1613568.html", "text": "/КРОСС/ На 19 септември членове на ръководството на БСП - София ще се срещнат с кандидата за кмет на Столична община Мая Манолова. На срещата ще бъдат обсъдени политики и предложения от платформата на БСП, които, при постигане на консенсус, ще бъдат включени в платформата за управление на София на Мая Манолова.Събитието ще се състои от 14.00 часа, в Български културен център (ул. „Веслец\" №13). ", "date": "2019.09.19", "title": "Членове на ръководството на БСП – София се срещнат с Мая Манолова"}
{"url": "http://www.cross.bg/mesta-obyad-predimno-1613573.html", "text": "/КРОСС/ Днес над страната ще преобладава облачно време и на много места от запад на изток ще превали краткотраен дъжд. По-значителни ще са валежите след обяд в Рило- Родопската област и на отделни места там ще има и гръмотевична дейност. Вятърът ще е предимно умерен от север-северозапад и с него ще продължи да нахлува студен въздух. Дневните температури чувствително ще се понижат и максималните в Северна България ще са между 15° и 20°, в Южна - между 20° и 25°. Атмосферното налягане е по-високо от средното за месеца - ще продължи да се повишава.Над планините ще преобладава облачно и мъгливо време. Ще има превалявания от дъжд, на повече места и по-значителни след обяд в Рило-Родопската област, където ще има и гръмотевична дейност. Ще духа до умерен, по билата - силен, предимно запад-северозападен вятър. Температурите ще се понижат и максималната на височина 1200 метра ще е около 16°, на 2000 - около 9°, в Стара планина ще са по-ниски.Над Черноморието ще е предимно облачно. Преди обяд на отделни места, а по-късно след обяд в много райони ще има превалявания от дъжд, като ще продължи да превалява и през нощта срещу петък. Вятърът ще е умерен от север-североизток и с него температурите ще се понижат. Максималните ще са между 20° и 23°. Температурата на морската вода е около 23°. Вълнението на морето ще се усили, ще е 3 бала, в крайните южни райони - до 4 бала. ", "date": "2019.09.19", "title": " Облаци и валежи в четвъртък"}
{"url": "http://www.cross.bg/direktor-izpulnitelen-bivsh-1613566.html", "text": "/КРОСС/  Проф. Васил Райнов - бивш директор на Института за български езикПроф. Асен Балтов, изпълнителен директор на \"Пирогов\"Добрин Иванов, изпълнителен директор на Асоциацията на индустриалния капиталДочо Боджаков, кинорежисьорНедялко Чандъров, председател на УС и главен изпълнителен директор на БулстрадПетър Диков, бивш главен архитект на СофияСтамен Янев, изпълнителен директор на Българската агенция за инвестицииСтефан Дедев - политикТеодора Димова, белетрист и драматург ", "date": "2019.09.19", "title": "Рождениците на 19 септември"}
{"url": "http://www.cross.bg/sudut-razsledvaneto-zasedava-1613574.html", "text": "/КРОСС/ Съдът ще заседава по разследването срещу бившите квестори на фалиралата банка КТБ. Елена Костадинова и Станислав Лютов са обвинени в умишлена безстопанственост.Разследването срещу тях стартира през 2015 г. Тогава премиерът Бойко Борисов обяви, че квесторите са преправили около 1000 договора за преференциални депозити, така че титулярите им да могат да получат по 100 хил. евро от фонда за компенсация. ", "date": "2019.09.19", "title": "Съдът ще заседава по разследването срещу бившите квестори на КТБ"}
{"url": "http://www.cross.bg/chasa-provede-sofiyaot-1613567.html", "text": "/КРОСС/ ***София.От 09:00 часа ще се проведе заседание на Народното събрание.***София.От 09:30 часа в Дома на Европа, ще бъде представен най-новият годишен доклад „Малцинства и коренно население 2019: Фокус върху справедливостта в областта на климата\"  и ще бъдат връчени годишните награди от конкурса „Журналистика за развитие 2019\".***София.От 10:00 часа в Зала \"Роял\", Конферентен център „Проджект Лаб\"( гр. София, бул. Мария Луиза 58, етаж 3) ще се проведе информационен ден по проект № BG05SFOP001-3.001-0001-C01 „Създаване на модел за оптимизация на съдебната карта на българските съдилища и прокуратури и разработване на единна информационна система на съдилищата\".***София.От 10.00 часа, в Националния пресклуб на БТА, ще се проведе прес-закуска, на която ще бъдат оповестени резултатите от ежегодното проучване на EOS Group „Навици на плащане в Европа 2019\".***София.От 11:00 часа кметът на София Йорданка Фандъкова ще провери реновираната клиника по обща хирургия в Първа градска болница (Първа МБАЛ) на бул. „Патриарх Евтимий\" 37.***София.От 11:00 часа в сградата на ГДНП ще се състои брифинг за предприети мерки във връзка с предстоящите празнични дни.***София.От 11:30 в зала \"Запад\" в Народното събрание ПГ на „Воля\" ще представи първите законопроекти в подкрепа на семействата, обединени в пакет \"Майка и дете\".***София.От 14:00 ч. в Пресклуба в сградата на Народното събрание на пл. „Княз Александър І\" № 1 ще се проведе редовен брифинг на Централната избирателна комисия (ЦИК) във връзка с подготовката и произвеждането на изборите за общински съветници и за кметове, насрочени на 27 октомври 2019 г.***София.От 14.00 часа в Българския културен център на ул. „Веслец\" №13 членове на ръководството на БСП - София ще се срещнат с кандидата за кмет на Столична община Мая Манолова.***София.От 16:00 часа в атриума на Сердика офиси, ще се състои форум „Бъдещето на мобилността\", част от официалната програма на Европейска седмица на мобилността 2019.***София.От 17.30 часа в Китайския културен център, съвместно със Столична община ще представят най-доброто от българската и китайската култура под мотото „Да опознаем Нинбо, да почувстваме китайската и българската култура\".***София.От 18.30 часа в Мраморната зала на Руския културно-информационен център ще се състои концерт в рамките на проекта \"Посолство на майсторството\".***Асеновград.В 10.00 часа в двора на Дневният център за деца с увреждания кметът д-р Емил Караиванов ще открие реновираната сграда на социалната институция.***Благоевград.От 10:00 часа в сградата на ОДМВР ще се проведе брифинг, на който ще се предостави информация за обезпечаване на сигурността на гражданите и транзитно преминаващите през страната чужди граждани за дните от 20 до 23 септември 2019 г.***Бургас.От 11.30 часа кметът Димитър Николов ще посети новия корпус на Професионалната гимназия по електротехника и електроника „Константин Фотинов\" и ще се срещне с учителя по физика Теодосий Теодосиев - Тео, който ще проведе обучителен семинар пред бургаските преподаватели по физика в новата лаборатория на училището.***Бургас.От 16.00 ч. в района на Морска гара ще се състои показ на специализирано оборудване, екипировка и въоръжение на Военноморските сили, Военновъздушните сили и Служба „Военна полиция\".***Варна.От 10:00 часа министърът на образованието и науката Красимир Вълчев ще участва в откриването на учебната година на Икономическия университет. По-късно през деня министърът ще присъства на откриването на новите зали по симулационно обучение във Факултета по дентална медицина на Медицинския университет.***Варна.От 11:30 ч. във Факултета по дентална медицина на откриване на новите зали за симулационно обучение по дентална медицина в МУ-Варна. На събитието ще присъстват министърът на образованието и науката Красимир Вълчев и кметът на Варна г-н Иван Портних. Събитието ще се състои в зала 211, ет. 2 на Факултета по дентална медицина, Варна, бул. „Цар Освободител\" 84.***Варна.От 14:00 часа в зала „Варна\" на Общината ще се проведат консултации за определяне състава на Секционните избирателни комисии, с представители на парламентарно представените партии и коалиции в 44-то Народно събрание и партиите и коалициите, които имат избрани с техни кандидатски листи членове на Европейския парламент от РБ, но не са парламентарно представени.***Варна.От 18:00 часа в Общината ще бъде открита Седмица на православната книга.***Видин.От 11.00 часа, в залата на 6 ет. в сградата на Общинската администрация ще се проведат консултации за определяне състава на секционните избирателни комисии в Община Видин, във връзка с произвеждането на изборите за общински съветници и за кметове на 27 октомври 2019 г.***Горна Оряховица.От 11.00 часа в зала 102 на общината, кметът инж. Добромир Добрев и неговият екип ще направят отчет пред медиите за извършеното през мандат 2015 - 2019 г.***Добрич.От 18:00 часа в Художествената галерия - етаж 2, ще се състои представянето на номинираните за общински съветници от листата на Местна коалиция България на гражданите (ДБГ, ССД,НДСВ, ГН).***Дупница.От 10.00 часа на ул. „Бузлуджа\" ще се открие официално обект „Предходно жилище за деца от 15 до 18 години с капацитет 8 места\"***Кюстендил.От 10.00 часа в сградата на Община Кюстендил ще се проведат консултации за определяне съставите на секционните избирателни комисии във връзка с предстоящите местни избори.***Кюстендил.От 14.00 часа в залата на общинския хотел „Кюстендил\", ще се проведе последното заседание на Общинския съвет.***Кърджали.От 11:00 часа в пресклуба на ОДМВР-Кърджали ще се проведе пресконференция във връзка с мерките, които ще бъдат предприети по линия на пътната безопасност и сигурността на гражданите при предстоящите празници.***Монтана.От 10.00 часа ОДМВР-Монтана организира брифинг за предоставяне на информация за готовността на дирекцията при обезпечаване сигурността на гражданите и транзитно преминаващи чужди граждани през територията на обл. Монтана през дните 21 - 23 . 09.2019 г. и Националния празник на Независимостта на България.***Монтана.От 13:00 часа зад сградата на Областна администрация ще се състои откриването на барелеф на полковник барон Николай Карлович Притвиц - командир на Трети ескадрон на Лейбгвардейския улански полк от дивизията на генерал Леонов.***Пловдив.От 09:00 часа в ОП ''Чистота'' директорът на предприятието Иван Стоянов ще представи най-новата техника, която пристигна в предприятието директно от завода в Италия.***Пловдив.От 10:30 часа в ОДМВР ще се проведе пресконференция за предприетите превантивни мерки за безпроблемното провеждане на Националния празник - 22 септември и свързаните с него почивни дни.***Пловдив.От 12:00 часа в пресклуба на БТА ще се проведе пресконференция на ПП АБВ. Участие ще вземат Румен Петков, председател на ПП АБВ, Владимир Маринов и Любомира Ганчева, двамата заместник-председатели на политическата формация. Лидерът на ПП АБВ и неговите заместници ще представят актуална информация и позиция за развитието на Местни избори 2019 в Пловдив- град и областта.***Сливен.От 11.00 часа в сградата на ОДМВР началникът на сектор „Пътна полиция\" ще изнесе информация, относно предприетите мерки по обезпечаване на сигурността, организацията на движение и пътната безопасност през празничните и почивни дни 20-23 септември.***Сливен.От 11.00 часа ще бъде даден старт на санирането на още един блок по Националната програма за енергийна ефективност на многофамилни жилищни сгради - в кв. „Гео Милев\" 17.***Смолян.От 09.00 часа в Сесийната зала на общината ще се проведе заседание на Общинския съвет.***Стара Загора.***Сливен.От 11:00 часа в сградата на ОДМВР-Сливен началникът на сектор „Пътна полиция\"-Сливен ще изнесе информация, относно предприетите мерки по обезпечаване на сигурността, организацията на движение и пътната безопасност през празничните и почивни дни 20-23 септември.***Сливен.От 18:00 часа, в \"Узунова къща\", ще се състои изложбата „Изкуството на графиката в колекцията на проф. д-р Чавдар Славов\". Разград. От 11:00 часа в зала 308 на Общината ще се състоят консултации за състава на СИК.***Шумен.От 09:00 часа в зала 363 на Общината ще се проведе заседание на Общинския съвет.  ", "date": "2019.09.19", "title": "Предстоящи събития на 19 септември"}
{"url": "http://www.cross.bg/chasa-sega-tryd-1613569.html", "text": "/КРОСС/ в. 24 часа -  По „Тракия\" до Пловдив без полицаи, ще има само камерив. 24 часа - Цацаров и депутати зад промяната - доживотни присъди за убийците!в. Монитор - Квотите увеличиха двойно работещите инвалидив. Монитор - Печатат 2565 вида бюлетини за местния вотв. Монитор - София прави 6 индустриални зонив. Сега - България форсира нов договор за близо 3 милиарда левав. Телеграф - Разбихме канал за оръжия и дрога към Англияв. Труд - Данък „телевизор влиза в парламентав. 24 часа -  Желяз Андреев е свален от издирване в Интерпол с червена бюлетина, благодари на Борисов и главния прокурорв. 24 часа - България в топ 5 по пари от плана „Юнкер\"в. 24 часа - От днес започват „Балкански поток\", 308 км тръби ще са готови до 1 януарив. 24 часа - Интригата в Банско:Сегашният кмет от ГЕРБ и бившата му дясна ръка в битка за курортав. Сега - Цацаров за БНР: Никой не е оневинил горното стъпалов. Сега - Мая Манолова пробва публичен катарзис за Пеевски, Орешарски и Костинбродв. Сега - БДЖ отменя влакове заради липса на локомотивив. Телеграф - Лекари каратисти ни посрещат в кабинетитев. Труд - Депутатите „закрили\" 1000 кметствав. Труд - Парите от ЕС вдигнаха заплатите с 4,9%в. 24 часа - Райна Кабаиванска, оперна певица:Днес искат главната героиня в „Травиата\" да е слаба, за да я съблекат по бикини на сценатав. 24 часа - Андрей Иванов, общински съветник от ГЕРБ в София:С Бойко Борисов спряхме заменките в София през 2007 г.в. Монитор - Емил Нешев, директор на Планинската спасителна служба към БЧК: Нужна е отделна служба за въздушните линейкив. Телеграф - Шефът на камарата на автосервизите Владимир Дочев: Взривът на таксито в Добрич е от техническа некомпетентноств. Труд - Доц. д-р Андрей Кехайов, президент на ЮЕМФ, пред „Труд\": Задкулисни сили внасят хаос в здравната система в. 24 часа - Шпионски игри по Томислав Дончевв. Монитор - Да бръкнеш в джобав. Сега - Предизборната социология - наука с елементи на лъжав. Сега - Главанаците се качиха на главата на Борисовв. Сега - Тол системата не работи, но поскъпвав. Телеграф - Д-р Джеки Чанв. Труд - Редовната казарма -ах, този политмираж   ", "date": "2019.09.19", "title": "Преглед на вестниците "}
{"url": "http://www.cross.bg/varna-mashtabno-provede-1613575.html", "text": "/КРОСС/ Мащабно учение ще се проведе на територията на Варна. Полиция, пожарна, военни и представители на БЧК ще тренират реакция при авиационни произшествия.Екипите ще разиграват сценарии като гасене на пожар, евакуация на хора и събиране на разлято гориво в морето. ", "date": "2019.09.19", "title": "Мащабно учение на полицията, пожарната, военните и БЧК ще се проведе във Варна"}
{"url": "http://www.cross.bg/tyrtziya-rogozin-rysiya-1613570.html", "text": "/КРОСС/  Турция има всичко необходимо, за да бъде в списъка на космическите сили, а Русия е готова да помогне на Анкара да реализира своите интереси в Космоса, обяви директорът на \"Роскосмос\" Дмитрий Рогозин.В интервю за Анадолската агенция Рогозин каза, че Москва е готова да помогне на Турция да разработи ракетни и орбитални космически технологии.\"Ако Турция сметне за необходимо създаването на ракетни технологии, тогава сме готови да помогнем с двигатели и трансфер на определени технологии... Бихме могли да доставим отделни компоненти за някои турски проекти, например двигатели, системи за управление и много други. Ние не виждаме сериозни ограничения и в това отношение Турция може да разчита на подкрепата на Русия\", подчерта Рогозин.Той посочи, че овладяването на космическото пространство е свързано със сигурността на държавата и \"за това важи особено Турция, тъй като страната се намира в трудна среда\".\"Затова сътрудничеството с Русия в развитието на орбиталните космически технологии, способни да правят подробни проучвания и да дават точни прогнози, би било много полезно за нашите турски колеги. Готови сме да обсъдим това\", каза Рогозин.По думите му, Турция може да се присъедини към съвместния руско-казахски проект за използване на космодрума \"Байконур\", тъй като Казахстан е в приятелски отношения както с Анкара, така и с Москва.\"Роскосмос\" е готов да предостави ракети, за да може Турция да изстреля свой космически кораб. Бихме могли да изградим проект между три държави и да се възползваме от уникалната инфраструктура в \"Байконур\", добави Рогозин.При този сценарий Анкара ще организира изстрелванията, Русия ще помогне за трансфер на технологии, а Казахстан ще осигури космодрум, тъй като е наел руския \"Байконур\" до 2050 г.\"Роскосмос\" също така е предложил миналия месец, по време на Международния авиационен и космически салон МАКС-2019, на президента на Турция Реджеп Ердоган, да изпрати турски астронавт до Международната космическа станция.Рогозин посочи, че голяма и модерна държава като Турция, която защитава интересите си в различни региони на света, с различни съюзи на Запад и Изток - е в \"естествен процес\" на \"признаване на интересите си в космоса\".\"Бихме искали да имаме турски пилоти и експерти в Центъра за обучение на космонавтите. Можем бързо да обучим както астронавт, така и помощници и да ги изпратим на МКС през следващите години\", добави той.\"Русия ще се радва да предложи своите съоръжения на турските астронавти\", отбеляза Рогозин. \"Първият турски астронавт може да излезе в космоса през 2023 г. за 100-годишнината на Република Турция\".\"Сътрудничеството между нашите страни сега е изключително силно. Когато беше подписано споразумението за системите за противовъздушна отбрана С-400, нашето сътрудничество достигна ново ниво\", подчерта Рогозин.През декември 2018 г. Ердоган с указ обяви създаването на турска космическа агенция. Тя има за цел да подготви и осъществи космическа програма в съответствие с политиките, определени от президента на Турция. ", "date": "2019.09.19", "title": "Русия предлага на Турция да стане \"космическа сила\""}
{"url": "http://www.cross.bg/doklada-sigyrnost-agentziya-1613577.html", "text": "/КРОСС/ Парламентът ще разгледа четири секретни годишни доклада за работата на службите за сигурност у нас. Затова и пленарното заседание ще бъде закрито заради информацията в доклада  за дейността на Държавна агенция „Национална сигурност\", Държавна агенция \"Разузнаване\", Служба \"Военна информация\" и доклада на Държавната комисия по сигурността на информацията относно цялостната дейност по състоянието на защитата на класифицираната информация в Република България през 2018 година.Депутатите ще обсъдят и промени на първо четене в Закона за стоковите борси и тържищата. Така за гарантиране на задълженията на страните по сключени фючърсни и опционни сделки, които не са финансови инструменти по смисъла на Закона за пазарите на финансови инструменти, стоковата борса ще създаде  специален механизъм. ", "date": "2019.09.19", "title": "Парламентът изслушва секретни доклади за работата на службите за сигурност"}
{"url": "http://www.cross.bg/direktor-chasa-radio-1613563.html", "text": "/КРОСС/ В наръчника на всеки конспиратор и превратаджия дори и в технологичния XXI век пише колко важна институция е националното радио. Независимо дали действието се развива в Боливия, в Индонезия или в Гърция, радиото е една от най-важните точки за превземане при преврат за смяна на властта.В родна България може и да сме изостанали в някои показатели, но в овладяването на ефира винаги сме били с модерно отношение и световно мислене.Ето например какво се случва в София в нощта срещу 9 септември 1944 г. Превратаджиите тогава атакуват първо Военното министерство около 2 часа след полунощ. В следващите два часа овладяват пощата и телефонната централа, а в 6 часа сутринта - четвъртото по значение място, коетовойници блокират, е именно Българското национално радио. За да може в 6 часа и 25 минути новият премиер на държавата Кимон Георгиев (с голям опит в превратите) да прочете в ефир прокламация към н ацията и да обяви състава на новото правителство.Дори и в онези смутни времена и при техническа обезпеченост, несравнима с тази в наши дни, излъчването на програмата не спира. Защото БНР е обект от национална значимост, пряко свързан със сигурността на държавата. По закон сигналът на националното радио трябва да покрива цялата територия на страната и да служи при необходимост като сигнално-оповестителна система в случай на бедствия и аварии.Неслучайно БНР излъчваше дълги години (много програми продължават и днес) на средни и къси вълни, а не на УКВ, както повечето модерни радиостанции, защото късите и средните са много по-надеждни и осигуряватмного по-добър сигнал на големи разстояния дори и при по-слаб предавател.Новият генерален директор на националното радио Светослав Костов, въпреки че според биографията му работи там от цели 21 години, явно не знае всички тези подробности. Защото едно от първите решения, коитовзема на новия пост, не е свързано със сигурността на БНР и служителите му, а с драстичното увеличение на личната му заплата. А само два месеца след като влиза в кабинета на генералния директор, той успява даосъществи немислимото - да дръпне в буквалния смисъл на думата шалтера на радиото. Цели 5 часа тишина в ефир.Но нека се върнем върху финансово-битовия аспект на тази история. По закон и според договора му със СЕМ заплатата на генералния директор на БНР е равна на месечните възнаграждения на председателите на комисии в Народното събрание, или 5000 лева. Върху тях той може самолично да си осигури надбавка, не по-голяма от 40 процента. И така още в първия си работен месец - от 2 юли той има договор със СЕМ, още не успял дазатопли, както се казва, стола в работния си кабинет, Костов си подписва увеличение, с което взема цели 7800 лева.И това обаче му се струва твърде скромно, защото втората заплата, която си определя за месец август, вече е 8209 лева. Така с финансов блицкриг, без да губи излишно време, генералният директор на БНР напердаши поработен фиш премиера Бойко Борисов и сега гони единствено президента Радев. Но ако запази математическия алгоритъм в надбавките, до няколко месеца Костов ще бъде най-щедро платеният чиновник в България.Най-вероятно обаче никой никога нямаше и да чуе как генералният директор на националното радио любезно и навременно обгрижва битието си (въпреки че е обществена фигура и доходите му, осигурени от данъкоплатците, трябва да са абсолютно прозрачни), ако не беше сътворил уникалния гаф да спре за 5 часа излъчването на радиото. Без всякакво съмнение, готов съм да се обзаложа - Костов няма да остави в дългата история на БНР нищо по-различно от този куриоз, както и скандала със свалянето от ефир нажурналистката Силвия Великова.Всъщност началото на неговия край като генерален директор вероятно започва призори на фаталния петък (13 септември).Часове по-рано по безапелационен, неморален и несъвместим с нашето време похват той решава да свали от ефир журналистката Силвия Великова, която води сутрешния блок на Хоризонт\". За негова изненада всичките й колеги категорично отказват да я заместят и тогава спира излъчването на радиото, под предлог че е необходима спешна профилактика.В обясненията, които генералният директор дава пред СЕМ, се опитва да създаде впечатлението, че идеята затова е на техническия директор на БНР и той само резолирал \"Да\" отгоре. Но дори и наистина в националното радио да има някакъв технически директор, който като сив кардинал спира ефира при всяко редакционно вълнение, (правил го е и през 2001 г. при вътрешен бунт в \"Хоризонт\") генералният директор с 20-годишен стаж не може да не знае, че БНР има възможности и мощности да излъчва от различни апаратни точно за да се избегне спирането му.Проверката на прокуратурата и ДАНС показват, че в радиото не е имало абсолютно никакъв технически проблем.Изглежда, че профилактиката е била необходима единствено за да може новият генерален директор Светослав Костов да прикрие конфузната ситуация с липсата на водещ след просташкото сваляне от ефир на СилвияВеликова.Дори и тя да е била повече от пристрастна в своя ресор, както той твърди, има много цивилизовани и професионални начини да се постигне плурализъм. А съвсем друг е въпросът, че един генерален директор трябва да има авторитет и да убеди колегите си да седнат зад микрофона. Или да го направи той - в което няма нищо срамно, ако е истински професионалист.А позакъснялото решение да бъдат увеличени заплатите на всички служители на БНР с 25 процента идва, след като новият шеф на БНР вече два пъти си е вдигал лично своята - с над 60 процента, като гледаме фиша му загорещия месец август. Така че финансовата му загриженост идва по-скоро да успокои духовете в разбуненото от него радио.Всичко, съвсем накратко разказано дотук, показва, че Светослав Костов е непрофесионалист, управленски немощен и морално неподходящ за този пост.Нека шалтерът му за генерален директор на БНР да бъде дръпнат сега!Автор Слави Ангелов, 24 часа ", "date": "2019.09.19", "title": "Нека да дръпнем шалтера на генералния директор на БНР сега!"}
{"url": "http://www.cross.bg/bulgariya-aleksandur-komynisticheskite-1613565.html", "text": "/КРОСС/ 96 г. - След убийството на Домициан за римски император е определен Нерва - първият от Петимата добри императори.1502 г. - Христофор Колумб достига бреговете на Коста Рика, при последната си, 4-та експедиция до Новия свят.1759 г. - Канадската провинция Квебек окончателно попада под английски контрол.1793 г. - Президентът Джордж Вашингтон прави първата копка на сградата на Конгреса на САЩ - Капитолия.1810 г. - В Чили е формирано първото военно правителство на страната - начало на борбата за получаване на независимост от Испания.1851 г. - Започва да излиза американският ежедневник Ню Йорк Таймс.1885 г. - Съединението на България: Извършен е военен преврат, подкрепен от българския княз Александър I Батенберг. (нов стил)1906 г. - Тайфун, придружен с цунами, стават причина за смъртта на около 10 000 души в Хонконг.1910 г. - Съставено е тридесет и първото правителство на България, начело с Александър Малинов.1922 г. - Унгария е приета в Обществото на народите.1923 г. - Правителството на професор Александър Цанков иска и получава разрешение от Междусъюзническата военнотехническа комисия за свикване на 3000 наборници за потушаване на комунистическите бунтове.1925 г. - Основан е град Аймореш в Бразилия.1928 г. - За първи път е направен полет над Ламанша с автожира „С-8\", пилотиран от конструктора Хуан де Ла Сиерва.1934 г. - СССР е приет в Обществото на народите.1961 г. - Генералният секретар на ООН Даг Хамаршелд загива в самолетна катастрофа над Конго.1962 г. - Руанда, Бурунди и Ямайка са приети за членове на ООН.1970 г. - Джими Хендрикс е намерен мъртъв в Лондон.1973 г. - Двете Германии - ФРГ и ГДР са приети за членки на ООН.1976 г. - В Пекин се състои погребалната церемония на лидера на Китай Мао Дзъдун.1981 г. - Премахнато е смъртното наказание във Франция.1998 г. - Създадена е неправителствената организация ICANN, която отговаря за поддържането на системата от домейни и IP-адреси в Интернет.2008 г. - 40 Народно събрание на България приема Пражката декларация за европейската съвест и комунизма, която осъжда нацистките и комунистическите тоталитарни режими.2008 г. - Американският рапър Snoop Dogg изнася концерт в Зимния дворец на културата.2014 г. - Референдум за независимост на Шотландия. ", "date": "2019.09.19", "title": "19 септември в историята"}
{"url": "http://www.cross.bg/tema-bulgarite-putya-1613564.html", "text": "/КРОСС/Тема: Политика преди избори - вицепремиерът Томислав Дончев;Тема: Последното изследване на Алфа Рисърч: кого подкрепят българите? - социологът Боряна Димитрова;Тема: Докладът за безопасността на движението по пътя е готов: 611 загинали на пътя само за година - какво да се направи?Тема: В Столипиново: ваксинират срещу морбили - може ли да бъде спрян вирусът?-Нова телевизия,  „Здравей  България\"Тема: Да изчезнеш за 60 секунди! Как маскирани задигат скъпи автомобили в столицата?Тема: Вицепремиерът и министър на отбраната Красимир Каракачанов. За предизборните разводи и следизборните сценарии. И още: Ще се върне ли наистина задължителната казарма?Тема: Нападение от питбул. Млад мъж беше жестоко нахапан от куче без намордник в центъра на Варна.Тема: Бум на измами с майстори в сезона на ремонтите. Как да избегнем некачествените и скъпи ремонти, когато поправяме апартамента си? Съветите в „На твоя страна\".Тема: Обир в детската градина! Въоръжени с нож нападнаха служителка заради 100 лева.Тема: За шамарите и насилието в училище. Докъде според българите е границата на дисциплината в клас?Тема: И още: Как училище във Велинград реши да се бори с агресията в час?Тема: Размер XL на модния подиум! Защо известни имена заложиха на момичета, които излизат от стандарта за модели? ", "date": "2019.09.19", "title": "Теми и гости в сутрешните блокове на телевизиите"}
{"url": "http://www.cross.bg/trofim-dionisiii-zapovyadal-1613331.html", "text": "/КРОСС/ При царуването на римския император Проб (Проб царувал от 276 до 282 г., бел.ред.) и по времето на управлението на Антиохия от Атик, наречен също Илиодор, веднъж антиохийците имали празник в чест на Аполон Дафнийски и според обичая си цял ден прекарвали в жертвоприношения на идолите, в пиянство, ликуване и други скверни дела. В това време в Антиохия дошли от друга страна двама мъже, непознати никому. Това били Трофим и Саватий, хора благочестиви и почитащи истинския Бог. Като видели заслепението и гибелта на толкова много души, те само въздъхнали, обърнали се към Бога и започнали да се молят със сълзи:- Боже, Който си направил целия свят от нищото с една Своя дума и си сътворил човека по Свой образ и подобие! По-гледни от небето и освободи тези хора от ръцете на врага.Докато казвали това, идолопоклонниците забелязали, че те не се покланят на езическите богове, хванали ги и ги отвели при своя властелин и съдия Атик Илиодор. Той заповядал да ги разделят, като доведат отначало при него свети Трофим и започнал да го разпитва за името, живота и вярата му.Светецът отговорил:- Името ми е Трофим, роден съм от свободни и благородни родители, но като паднах във властта на греха, отначало живях нечестиво, докато не придобих истинска свобода и благородство чрез светото кръщение.Тогава съдията попитал:- Каква е вярата ти?- Вече ти казах - отговорил Трофим, - но ще кажа още по-ясно: аз съм християнин, раб на Христа, и желая да стана жертва за Христа.- Чужденец ли си, или римски гражданин? - запитал съдията.Светецът, който бил чужд на света, отговорил, че е странник. Тогава Атик казал:- Чел ли си императорските укази за християните?- Чел съм ги - отговорил светецът, - но какво са те за нас? Между благочестието и бесовското прелъстяване има такава разлика, както между деня и нощта.Тези думи разгневили мъчителя и той заповядал да свалят дрехите на Трофим, да го разпънат за ръцете и краката и да го бият немилосърдно. Слугите тъй дълго били мъченика, че земята се обагрила с кръвта му. После съдията им заповядал да спрат и казал:- Трофиме, принеси жертва на боговете, иначе ще те пратя във Фригия, при мъчителя Дионисий.Дионисий бил известен навред със своята жестокост и безчовечност.Свети Трофим възразил:- За мен не е важно дали ще бъда убит от тебе, или от някой друг, дали ти ще ме мъчиш или Дионисий. Смъртта ще бъде само една, защото и двамата имате едно намерение - да убивате онези, които служат на истинския Бог.Съдията се разлютил още повече, заповядал да окачат светеца на едно дърво и да разкъсват тялото му. Веднага го наобиколили палачи с остри оръдия, рязали тялото му до кости и дори до самите му вътрешности. А той претърпявал всичко и тихо и кротко мълвял:- Господи, помогни на Твоя раб!Тогава съдията възкликнал:- Къде е твоят Христос?Мъченикът отговорил:- Моят Христос е с всички, които Го призовават. Той не се отделя и от мене и това, че присъства в мене, е явно от лекотата, с която понасям мъченията, непоносими за човешкото естество, ако на страдащите не помага Самият Бог.След мъченията хвърлили свети Трофим в тъмница.Тогава довели в съда блажения Саватий и съдията му казал:- Не те питам дали си християнин, най-напред ми кажи какво звание имаш?Самата дума \"християнин\" за езичниците била така омразна, че мъчителят дори не искал да я чуе. Както болните очи не могат да гледат светлината, приятна за всички здрави, така и той с помрачените си душевни очи не можел да гледа светлината на Христовото име и затова казал: \"Не те питам дали си християнин\".Свети Саватий отговорил:- Моето звание, достойнство и отечество, славата и богатството ми е Христос, Синът Божий, Който съществува вечно - с Неговия промисъл е утвърдена и се управлява вселената.Съдията възприел смелия отговор на мъченика като оскърбление, изпаднал в ярост и като го ударил по страните, казал:- Отговаряй за това, за което те питат, а за да не те погубя с мъчения, пристъпи към боговете и им принеси жертва.Но светецът хулел боговете, осмивал безумието на нечестивите и изобличавал безбожието им.Тогава по заповед на мъчителя повесили Саватий и с железни куки започнали да дерат тялото му, докато не се показали костите му. И тъй като падали вече цели парчета от плътта му и вътрешностите му били разкъсани, на мъчителите не им останало какво да измъчват. Затова го свалили от дървото и свети Саватий веднага предал душата си в ръцете на своя Господ.Когато свети Саватий се преставил в Господа, в ръцете на мъчителите останал само блажения Трофим. Атик се отчаял в опитите си да го обърне в идолопоклонството и решил да го изпрати във Фригия при мъчителя Дионисий. Той написал писмо, в което му съобщавал, че Трофим претърпял големи мъки и независимо от тях се оказал по-силен от мъчителите си, че почита само Христа, надсмива се над боговете и ги смята за нищо. После заповядал да изведат светеца от тъмницата, да го обуят в железни ботуши, в които били заковани множество пирони с остриетата нагоре, и така да го отведат във Фригия. Войниците накарали светеца да върви редом с тях - те яздели коне, а той вървял пеша, в железни ботуши с гвоздеи, с пронизани нозе. Но той изпреварвал и ездачите, и ония, които вървели пеша, обагряйки целия път с кръвта си. Това бил наистина скръбен път, който водел в блажения живот: колкото крачки направел той, толкова нови рани се появявали на нозете му, и колкото нови рани получавал, толкова мъки и болки претърпявал. Но Сам Господ го съпровождал: Той укрепявал Своя раб по пътя и за всяка крачка му приготвил въздаяние.* Синад, или Синада, град в северна Фригия, било до планината, където се намирали знаменитите Синадски мраморни кариери. Днес селището е в руини, близо до Ескикара.След три дни път войниците заедно със светия мъченик стигнали фригийския град Синад* и там предали на Дионисий посланието на Илиодор. Като го прочел, Дионисий заповядал веднага да доведат свети Трофим и запитал:- Ти ли си Трофим?Мъченикът отговорил:- Аз съм Трофим и раб на истинския Бог, вярващите в Когото няма никога да се посрамят.Дионисий казал:- Ти продължаваш да си непокорен и дори призоваваш суетния и безполезен Христос, станал виновник за смъртта на мнозина. Но ако преди не искаше да се откажеш от Него, сега остави надеждата, която Му възлагаш. Принеси жертва на боговете, за да се избавиш от страшни мъки и смърт и да живееш живота си в мир.Мъжественият Трофим отговорил:- Дори и да исках, невъзможно е да се избавя от смъртта. Защото и да не ме убиеш ти, самото ми естество е смъртно. А чрез смъртта трябва да придобиваме вечния живот, който е несравнимо по-добър и по-дълъг от сегашния, изпълнен с беди и кратък наш живот. Благата на бъдещия живот не може да види тленното ни око, ухо не може да чуе и на ум на човека те не са идвали. Копнея за този живот и се радвам, когато чувам да ми говориш за смъртта, с която се опитваш да ме заплашиш.Тогава, обзет от ярост, Дионисий наредил да бият свети Трофим с дебели жили и докато слугите изпълнявали заповедта, той му говорел:- Само обещай да принесеш жертва на боговете и веднага ще се избавиш от мъчението.Но свети Трофим не обръщал внимание на раните и думите на мъчителя и мълчал.По заповед на управителя слугите смесили оцет и горчица и излели сместа в ноздрите на светия. А после го повесили на едно дърво, разрязали хълбоците му, а от ребрата му изтичали потоци кръв.Светецът мълчаливо понасял тези мъки и казвал сам на себе си: \"Много са скърбите на праведника, но от всички тях Господ ще го избави\".Дионисий чул това и казал:- Напразна е надеждата ти, Трофиме, и суетни са помислите ти, защото кой ще дойде при теб от небето и ще те избави от страданията? Затова те съветвам да принесеш жертва на боговете и тогава сам ще си помогнеш.Свети Трофим се присмял на безумието на мъчителя и отговорил:- Никога няма да се отвърна от моя истински и жив Бог.Тогава Дионисий в ярост казал на слугите:- Мъчете го още.И те започнали да го измъчват с още по-голяма жестокост.А светецът се молел:- Наклони ухо към мене, Боже мой, и ме избави \"от примката, която са ми поставили, защото Ти си моя крепост\", Господи (Срв. Пс. 30:5)!Дионисий заповядал да полеят раните на светия мъченик с оцет и сол, за да увеличат страданията му.Тогава блаженият му казал:- Сега ти само укрепяваш тялото ми, за да не изтлее от раните, които ми нанасяш.После започнали да горят ребрата му със свещи, но и с това не могли да победят непобедимия Христов воин. Накрая хвърлили свети Трофим в тъмница.* Според вярванията на гърците и римляните Кастор и Полукс били синове на владетеля на небето и най-висшия от боговете - Дий (Зевс), и затова се наричали Диоскури. Вероятно отначало те били древнопелопонески божества на светлината. В същото време те били почитани като покровители на държавата. В тяхна чест имало празници, наречени Диоскурии или Анакии - празници на властниците и управниците, както на места наричали Кастор и Полукс.В Синад имало един сенатор и пръв съветник на име Доримедонт. Той бил благочестив християнин, но криел това, защото се опасявал от мъчителя. Доримедонт често тайно идвал в тъмницата при свети Трофим, умивал кръвта му и избърсвал струпеите му с чисти кърпи, превързвал раните му и по всякакъв начин се грижел за него. Но не могъл дълго да се крие от мъчителя. Скоро настъпил богопротивният празник, наречен Диоскурия, тоест ден на Кастор и Полукс*.Празненството се извършвало всенародно в Синад. Заедно с всички приближени и съветници, Дионисий се покланял на идолите и като видял, че сред тях не присъства Доримедонт, пратил да му наредят да се яви на празненството.Блаженият Доримедонт отговорил на пратениците:- Аз съм християнин и затова не подобава да присъствам на бесовските празници.Тогава Дионисий заповядал със сила да го доведат при него, разпитал го и се убедил, че наистина е християнин. Но тъй като не желаел да го съди в същия ден, заповядал да го хвърлят в тъмница.После изпратил при него свои приятели да го убедят да се разкае и да се обърне към техните богове. Но свети Доримедонт ги погледнал строго и казал:- \"Махнете се от мене всички, които вършите беззаконие\".После замълчал и бил \"като човек, който не чува и няма в устата си отговор\" (Пс. 37:15)..На другия ден мъчителят дошъл в съда и заповядал да доведат светия.- Заблудени човече! - казал той на светия мъченик. - Какво стана вчера с тебе, че отстъпи от боговете и отказа да изпълниш царските заповеди? Нима вече не ти е угодно да бъдеш почитан от всички и да заемаш сред нас видно място?Светецът отговорил:- Онзи, който обича истинския Бог, не зачита за нищо светската чест и слава. Каква полза има да се гордееш пред другите, да се обличаш в скъпоценни одежди и да се покланяш на идолите? Всичко това е временно и суетно, отлъчва от Бога и хвърля човека в огнената геена.Мъчителят дълго и с ласкателства, и със заплахи се опитвал да отвърне свети Доримедонт от Христа, но не постигнал нищо. Тогава заповядал да свалят дрехите му, да го повесят и да горят ребрата му с горещи железни пръчки, а сам му говорел:- Нека да видя дали ще дойде да ти помогне Христос!В мъченията светецът призовавал името на Господа, надсмивал се над езическите богове и с думите си уязвявал сърцето на мъчителя повече, отколкото той с копията си - неговото тяло.Тогава Дионисий обърнал гнева си върху слугите, които измъчвали светеца, и ги укорявал, че не могат да накарат да замлъкне човекът, който похулва боговете им. Слугите изпаднали в ярост, разкъсали с железни куки лицето на светеца и избили зъбите му, но и с това не могли да накарат да замлъкнат богоречивите уста, изповядващи Христа и похулващи бездушните идоли. После наклали под светия мъченик огън и го хвърлили върху горещите въглени. Но той ходел по тях сякаш били прекрасни цветя, радвал се на страданията и бил готов да понесе за Христа още по-големи и люти мъки.След това мъчителят заповядал да го отведат в тъмницата, а да доведат за мъчение свети Трофим. Повесили го, започнали да разкъсват тялото му с железни куки, подновявайки предишните рани, а после изболи очите му с нажежени пръчки. Но при тези страдания светецът благодарял на Христа, а после отново бил отведен в тъмницата.Дионисий започнал да се съветва с приближените си с каква смърт да умъртви двамата мъченици, защото пренебрегвали всички мъки. Накрая решил да ги хвърли на зверовете. За целта заповядал да доведат гладни зверове и да се устрои публично зрелище. Когато настъпил определеният ден, той се явил на зрелището заедно с всички свои съветници и слуги и се събрало множество народ. Светите Трофим и Доримедонт били изведени от тъмницата голи, покрити с рани, така че целите им тела представлявали една язва. Пуснали срещу мъчениците мечка, която с ярост се устремила към тях, но щом се приближила, веднага станала кротка. Свети Доримедонт, който желаел по-скоро да се освободи от тялото и да бъде с Христа (Фил. 1:23.), хванал мечката за ухото и започнал да я дразни, за да го разкъса час по-скоро, но тя като засрамена накланяла и отвръщала главата си от него. Като видял, че мечката не посяга на светиите, мъчителят изпаднал в гняв и пуснал срещу тях леопард, но и той като куче лижел нозете им. После пуснали лъв, но и този звяр станал кротък като агне. Мъчителят се разярил и заплашил със смърт слугата, който отговарял за животните, ако не съумее така да ги раздразни, че да разкъсат двамата християни. Но когато слугата започнал да дразни лъва, звярът се хвърлил върху него и го умъртвил. Всички присъстващи се ужасили и познали силата на истинския Бог и наш Спасител. Само беззаконният мъчител не искал да я познае и още повече се помрачавал с тъмнината на своето безумие, като хулел Христа и наричал рабите Му вълшебници. После заповядал да отсекат главите им с меч. Така след жестоки мъчения светите Трофим и Доримедонт завършили страданията си и се присъединили към свети Саватий в безсмъртния живот, а сега ликуват с ангелите, прославяйки Светата Троица - Отца, Сина и Светия Дух, Единия Бог, прославян от всички вовеки веков. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски ", "date": "2019.09.19", "title": "Св. мчци Трофим, Саватий и Доримедонт"}
{"url": "http://www.cross.bg/ystata-postavish-glavata-1613326.html", "text": "/КРОСС/  Ако поставиш главата си в устата на лъв, не трябва да се оплакваш, в случай че един ден той я отхапе.- Агата Кристи ", "date": "2019.09.19", "title": " Ако поставиш главата си в устата на лъв..."}
{"url": "http://www.cross.bg/komisiya-paketa-transportnata-1613605.html", "text": "/КРОСС/ Транспортната комисия в Европейския парламент отхвърли днес предложението пакетът „Мобилност\" да бъде изтеглен от Европейската комисия.Заседанието на транспортната комисия продължи по-малко от десет минути. В началото председателката Карима Дели обяви, че евродепутатът Исмаил Ертуг, който бе вносител на предложението камионите да се връщат в страната - отправна точка на всеки четири седмици, става заместник-председател на парламентарната група на Прогресивния алианс на социалистите и демократите и вече няма да е докладчик по пакета. Новият координатор е шведът от същата партия Юхан Даниелсон.Пред „Хоризонт\" вносителят на искането за изтеглянето на пакета - евродепутатът от ЕНП Андрей Новаков, коментира резултата така:„Със сигурност не е положителен, малко разочароващ, идва следващата седмица, така че готвим се за него тогава, когато гласуваме дали да се даде мандат, но не очаквам да има по-добро представяне от това. Ясно е, че мнозинството е категорично срещу нашата позиция\".Председателката на транспортната комисия Карима Дели съобщи, че следващото заседание е във вторник. Тогава ще се гласува дали да започнат преговорите по пакета. Ако вотът бъде положителен, започват преговори със Съвета и Комисията.Новата комисия трябва да поеме функциите си от първи ноември. ", "date": "2019.09.19", "title": "Транспортната комисия в ЕП отхвърли искането за изтегляне на пакета „Мобилност“ "}
{"url": "http://www.cross.bg/film-govori-chyvstva-1613603.html", "text": "/КРОСС/  Холивудската звезда, която преди време каза, че мястото му вече не е пред камерата, тези дни е в центъра на събитията - с премиери на новия му филм, с обширно интервю пред CNN, с корица на списание GQ Филмовата звезда обсъди тази и още много теми в откровен разговор с Кристиан Аманпур по Си Ен Ен (CNN). Двамата говориха за бащите и синовете преди излизането на последния му филм - научнофантастичния трилър „Ad Astra\". Филмът, режисиран от Джеймс Грей и също с участието на Томи Лий Джоунс и Лив Тайлър, разказва историята на астронавта Рой Макбрайд (Пит), който издирва изчезналия си баща. Докато изпълнява мисията, на която се е посветил, той разкрива тайни, които биха могли да унищожат Вселената.говорейки за родителските взаимоотношения, 55-годишният Пит каза: „Моят индивидуален опит е донякъде универсален, поради факта, че познавате нашите родители, нашата вселена, нашите богове, първият отпечатък в съзнанието ни как да се държим, да реагираме, да се чувстваме в света. Поради това в различна степен някои от нас повече от други носят болка и объркване. Мисля, че отнема почти цял живот, за да разберем какво е твоето и какво е тяхното\". „Баща ми винаги казваше, че иска да ми даде по-добър живот, отколкото е имал, идвайки от крайна бедност, и го направи. И това ме кара да си мисля, като татко, какво мога да предложа, което е по-добро, на моите деца?\", добавя актьорът.Филмът изследва темите за отношенията баща-син, мъжествеността, уязвимостта и самотата. \"Всички сме преживели загуба, всички сме изпитвали голяма самота на моменти. И сме добри в това да опаковаме такива неща и да ги оставим настрана, да не се справяме с тях. Някои от нас са наистина добри в това, да го преодолеем и да излезем от другата страна като всестранно развито, мисля, като по-уверено, по-любящо човешко същество\", казва той. Пит говори откровено за развода си и борбата му с алкохола. През септември 2016 г. съпругата му Анджелина Джоли подаде молба за развод след две години брак и повече от 10 години като двойка, а през 2017 г. актьорът говори пред GQ за отказване от пиенето, признавайки, че „пие твърде много\". „Това, което разбрах, е, че бягам, за да избегна тежки чувства, болезнени чувства\", признава Пит пред Аманпур. \"Просто не знаех как да се справя с тях. Всичко, което открих, използвах за бягство\", казва Пит. \"Това са видове объркани чувства, не знам как по-добре да го опиша. Това може да бъде всичко - наркотици, напитки, гледане на филми, закуски. Всичко. Не искам в този момент да бягам от каквото и да било\", казва още той. \"Искам да бъда в него, искам да го почувствам. Установих, правейки това, че излизаш от другата страна с по-дълбоко разбиране на себе си и с по-голяма благодарност за тези в живота. И птиците, и дърветата, и всичко останало\".Освен философски поглед над живота, Брад Пит демонстрира и топ форма от корицата на едно от големите светски списания - GQ. За пореден път той удивява фенките си и ги оставя без дъх. Последният път беше в сцена от „Имало едно време в Холивуд\", където съблече потника си, за да поправя антена ", "date": "2019.09.19", "title": "Брад Пит говори откровено за развода, за алкохола и за новия си филм "}
{"url": "http://www.cross.bg/nangarhar-sili-naii-malko-1613601.html", "text": "/КРОСС/ Най-малко 30 цивилни са били убити и 40 - ранени, при въздушен удар в Източен Афганистан през нощта. Той е бил нанесен от афганистанските въоръжени сили, които са действали с американска подкрепа по въздух, предаде Ройтерс, като се позова на трима представители на властите.Мишена на атаката с дрон в провинция Нангархар е било скривалище, използвано от бойци на групировката \"Ислямска държава\". По погрешка обаче били ударени селскостопански работници близо до нива, каза член на провинциалния съвет на Нангархар. Афганистанското министерство на отбраната потвърди нападението, но отказа да даде информация за жертвите. Представител на въоръжените сили на САЩ не бе открит за коментар. ", "date": "2019.09.19", "title": "Най-малко 30 цивилни загинаха при въздушен удар в Афганистан"}
