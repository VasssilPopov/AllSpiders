{"url": "http://www.cross.bg/vaklin-aleksandur-mnenie-1611863.html", "text": "/КРОСС/  Главният прокурор Сотир Цацаров и заместниците му - Иван Гешев и Мария Шишкова, се срещнаха с Александър Ваклин в Съдебната палата в София по негова молба, съобщава пресцентърът на прокуратурата.Прокуратурата информира, че срещата е поискана от г-н Ваклин заради \"упражняването на системен и целенасочен натиск спрямо него и семейството му, вследствие на показанията му като свидетел на държавното обвинение по делото срещу кмета на столичния район „Младост\" \".Александър Ваклин е потвърдил позицията си, изложена в отвореното му писмо до медиите от 9 август т. г., а именно - че негово законово задължение е да не участва в корупционна схема и да не укрива престъпление, което му е станало известно. Той е посочил, че са били положени целенасочени усилия в публичното пространство да бъде засегната личната и професионалната му репутация, включително и чрез медийни публикации, съдържащи откровени неистини. Тази манипулация на общественото мнение, започнала още при задържането на подсъдимата Десислава Иванчева, продължавала като зададена „линия на поведение\" и до настоящия момент в хода на процедурата по избор на главен прокурор. Александър Ваклин посочил като пример за това статия, публикувана на 07.08.2019 г. в сайта „Биволъ\" с неверни твърдения относно придобит имот от семейството на Иван Гешев, с анонимен автор и в същото време, непубликуването от този сайт на правото му на отговор, изпратено още на следващия ден. Съобразно Конституцията на Република България свободата на изразяване на мнение не може да се използва за уронване на правата и доброто име на другиго, а с подобни публикации „свободата на словото се изопачава до свобода на оклеветяване, открити нападки и подстрекаване към насилие\".Главният прокурор и неговите заместници заявиха своето разбиране към изложените от г-н Ваклин проблеми и посочиха, че ще застанат зад всеки свидетел в защита на законовите му права, допълват от прокуратурата.Ръководството на Прокуратурата изразява своята категорична позиция, че са недопустими опити за натиск върху свидетели и уронване на доброто им име, включително и чрез дирижирани медийни кампании. Недопустими са и всякакви опити за манипулиране на общественото мнение спрямо хора, изпълнили гражданския си дълг, завършва съобщението. ", "date": "2019.08.26", "title": "Ръководството на прокуратурата се срещна с Александър Ваклин"}
{"url": "http://www.cross.bg/rabotata-pendarovski-zayavi-1611864.html", "text": "/КРОСС/  Македонският президент Стево Пендаровски очаква да възникнат проблеми и обструкции относно прилагането на договора с България. Той подчерта, че трябва да бъде подкрепена работата на съвместната комисия и да ѝ се осигури възможност да работи.Изказването бе направено по време на традиционната посланическа конференция в Скопие. Държавното ръководство има позиция по този въпрос, трябва да бъде подкрепена работата на комисията и да ѝ се осигури възможност за продуктивна работа. Очакваме подобно отношение и от София, каза още Пендаровски. Според него не съществуват причини от стратегически или политически характер работата на комисията да не напредва.„Върху съвместната комисия се оказва политическо влияние, което забавя работата ѝ\", констатира президентът и подчерта, че обкръжението около тази комисия се е променило през последните 5-6 месеца и се надява срещата през септември да бъде продуктивна.През последните две години се наблюдава подобряване на имиджа на Македония в Европа и света. Налице е очевиден демократичен подем в страната, заяви македонският президентът и добави, че държавата е демонстрирала европейски подход при решаването на въпроси, които я държаха далече от интеграцията в НАТО и ЕС: спора за името с Гърция и договора за приятелство с България.По отношение на диалога Белград-Прищина Пендаровски заяви, че трябва да се заяви ясно, че не всяко решение на въпроса е от интерес за региона. Това се отнася най-вече до решение, предвиждащо промяна на граници и размяна на хора и територии. ", "date": "2019.08.26", "title": "Пендаровски: Има проблеми, но очакваме напредък в отношенията с България "}
{"url": "http://www.cross.bg/dans-geshev-ivan-1611866.html", "text": "/КРОСС/  Държавна агенция „Национална сигурност\" (ДАНС) изразява подкрепа за издигнатата кандидатура на Иван Гешев за нов главен прокурор, съобщи БГНЕС.В становище до Висшия съдебен съвет председателят на ДАНС Димитър Георгиев посочва, че под ръководството на Гешев Спецпрокуратурата и агенцията са провели успешни разследвания по противодействие на тероризма, незаконна миграция, пране на пари, злоупотреба с еврофондове, данъчни престъпления, корупционни престъпления, контрабанда и други.Взаимодействието между Прокуратурата и ДАНС е от важно значение за провеждане на ефективни разследвания, като разширяването на механизмите за сътрудничество в рамките на двете на законовите правомощия на двете институции е единственият способ за постигане на по-добри резултати. Това, от своя страна, води и до повишаване на общественото доверие към тези институции, заявяват от ръководството на ДАНС.В заключение от ДАНС заявяват, че Иван Гешев отговаря на законовите, професионалните и нравствените изисквания за заемане на длъжността главен прокурор, поради което подкрепят неговата кандидатура. ", "date": "2019.08.26", "title": "ДАНС подкрепи Иван Гешев за главен прокурор"}
{"url": "http://www.cross.bg/android-google-versiya-1611851.html", "text": "/КРОСС/ Google промени схемата за именуване на своята мобилна операционна система Android. Компанията се отказа от традицията да нарича новите версии в чест на популярен сладкиш - схема, въведена с появата на Android 1.6, предава technews.bg.Поредната Android версия бе представена през май 2019 г. под името Android 10 Q, където \"Q\", както винаги, трябваше да означава името на някое лакомство. Но в крайна сметка Google реши да изостави буквите в името, а новата версия на мобилната ОС вече е известна просто като Android 10, подобно на iOS 13.Разработчиците на Android посочват няколко причини с различна степен на важност за отхвърляне на предишната схема за именуване. Първата и основна от тях е стремежът към опростяване: според разработчиците, те са прекарали много време в търсене на подходящ сладкиш, името на който да започва с буквата \"Q\" и да бъде просто и запомнящо се.Досега, с излизане на всяка нова версия, Google избираше \"сладко\" име, което започва със следващата буква на английската азбука. Така например, през 2017 г. Google пусна Android 8 Oreo, а през 2018 г. - Android 9 Pie.След като не намериха подходяща дума за версия 10, започваща с Q, разработчиците решиха да се отдалечат от класическата схема за именуване, която освен това предизвиква объркване в различни страни по света.Например, на някои места няма лакомство с буквата L (Android 5.0 от 2014 г. се нарима Lollipop). Освен това сладкишът KitKat, на който е кръстена Android 4.4 от 2013 г., не се продава във всички страни и това име очевидно не докосва цялата аудитория на мобилната платформа.Преименуването на Android ще засегне както новата версия 10, така и всички следващи версии, докато Google не предложи нова схема за именуване. Това означава, че и Android 11, и Android 12, както и всички следващи версии могат да получат само числово обозначение. ", "date": "2019.08.26", "title": "Google променя именуването на Android"}
{"url": "http://www.cross.bg/rezervatzii-kamara-poveche-1611838.html", "text": "/КРОСС/ Все повече ресторанти във Виена правят резервации само за ограничено време. В определени заведения можете да резервирате маса само за час и половина. Някои гости са изненадани и недоволни, но от Виенската стопанска камара обясняват, че проявяват пълно разбиране към собствениците на заведения за хранене.Много от популярните ресторанти са сред първите, които въведоха този тип резервации. Резервации за определен часови диапазон се правят и на празници, когато заведенията очакват повече гости. Стопанската камара определя тази система като типична рожба на епохата на цифровизацията, защото все повече хора резервират онлайн. Доскоро всички резервации се правеха по телефона и на клиентите се обръщаше внимание, че времето за престой в ресторанта е ограничено. Системата за онлайн резервации с часово ограничение не позволява личен разговор, но в нея ясно е посочено максимално разрешеното време. Много хора са разочаровани и недоволни, но по този начин ресторантите могат да използват една маса два пъти на вечер. Това правило важи в най-голяма степен за резервации в по-ранните часове, затова от Стопанската камара съветват да се избират по-късни часове за вечеря или питието след вечеря да се пие на бара в ресторанта.Снимки: © MarioLang/Eurocomm-PR ", "date": "2019.08.26", "title": "Ограничени резервации в ресторантите във Виена"}
{"url": "http://www.cross.bg/pravo-obezshtetenie-slychaii-1611844.html", "text": "/КРОСС/ Експертите на Комисията за защита на потребителите предоставят информация, която може да ни бъде полезна, когато сме на път. При закъснение над 2 часа имате право да получите обратно парите си за билета или на алтернативен транспорт до крайната дестинация. Ако закъснението е повече от 90 минути или се стигне до отмяна на пътуване с продължителност над 3 часа, компанията следва да Ви осигури храна или напитки. При необходимост - и настаняване за две нощувки в хотел на цена до 80 евро на нощувка. Имайте предвид, че това обезщетение отпада, ако превозвачът може да докаже, че отмяната/закъснението се дължат на непреодолима сила - тежки атмосферни условия или сериозни природни бедствия.  Имате право на обезщетение. Ако щетите са в резултат на пътно-транспортно произшествие, размерът на обезщетението на единица багаж не може да бъде по-малък от 1200 евро.  Свържете се с него и предявете рекламация. Пазете всички документи, свързани с пътуването и доказващи Вашите претенции, за да приложите копия от тях към жалбата си. В случай че отговорът на превозвача не ви удовлетворява, можете да се обърнете към специализирания контролен орган - Изпълнителна агенция „Автомобилна администрация\" или към Европейския потребителски център - когато превозвачът е регистриран в друга европейска държава.  Авиокомпанията следва да Ви предложи нов маршрут до крайната точка на пътуването при сравними транспортни условия на първата възможна дата или на по-късна дата, удобна за вас в зависимост от наличието на свободни места. Другата възможност е да Ви възстанови стойността на билета в срок до 7 дни. Може да имате право на обезщетение от 125 до 600 евро, като размерът му зависи от разстоянието на полета. Това обезщетение обаче може да отпадне в случай, че превозвачът Ви е уведомил за отмяната най- малко 14 дни преди полета или пък успее да докаже, че тя се дължи на извънредни обстоятелства.Ако полетът закъснее... При закъснение над 2 часа имате право на храна и напитки, а при необходимост - и на настаняване и транспорт от летището до хотела и обратно. Ако закъснението на полета е повече от 5 часа, може да поискате възстановяване на стойността на билета. В случай че пристигнете с повече от 3 часа по-късно от планираното, може да имате право на обезщетение, като размерът му зависи от големината на закъснението. Това право е валидно само ако забавянето не се дължи на извънредни обстоятелства.  Ако багажът ви бъде повреден, забавен или изгубен, може да имате право на обезщетение с максимален размер до 1220 евро.  Още при пристигането на летището попълнете протокол за загубен, съответно - повреден багаж. Подайте жалба към авиокомпанията, като към нея приложите протокола и електронните билети. Срокът за подаване на жалбата е до 7 дни от получаването на багажа в случай че е бил повреден, и до 21 дни, когато е забавен. Добре е да разполагате с касови бележки за доказване стойността на липсващите вещи, тъй като в противен случай превозвачът може да определи обезщетението за загубения багаж според неговото тегло.  Първо се обърнете към самия превозвач, а впоследствие помощ можете да потърсите и от Мрежата Европейски потребителски центрове, както и от специализирания контролен орган в съответната страна, който за България е Главна дирекция „Гражданска въздухоплавателна администрация\". „На интернет страницата на функциониращия към Комисията за защита на потребителите Европейски потребителски център има калкулатор за полети, чрез който можем да проверим имаме ли право на обезщетение и да пресметнем точния му размер в нашата конкретна ситуация\", напомнят от КЗП.", "date": "2019.08.26", "title": "Важно да знаем: Правата ни при пътуване с автобус и самолет "}
{"url": "http://www.cross.bg/lesbos-lageri-ostrov-1611865.html", "text": "/КРОСС/  Местните власти предупреждават, че този факт е предпоставка за конфликти и здравни проблеми.Проблемът с миграцията е извън възможностите на Гърция да се справи сама. Това заяви заместник-министърът по миграционната политика на страната Йоргос Кумуцакос.Коментарът му идва непосредствено след пристигането на още десетки мигранти на гръцки острови. В четвъртък и петък на Лесбос и Хиос пристигнаха последователно още над 600 души.Според последните статистически данни на островите Лесбос, Самос, Хиос, Лерос и Кос има 22 700 бежанци, но броят им е извън капацитетите на бежанските лагери. Например, на остров Самос са настанени четири хиляди бежанци, а лагерът там може да приеме едва 650 души.Препълнените лагери са предпоставка за конфликти. Последният случай е в лагера Мория на остров Лесбос, където афганистански тийнейджър намушка с нож трима свои сънародници, а по-късно единият от тях почина. В този лагер живеят 7 500 мигранти при капацитет 3 330.Отделно, рисковете за здравето са много сериозни. ", "date": "2019.08.26", "title": "Бежанските лагери в Гърция са препълнени "}
{"url": "http://www.cross.bg/razlichni-enzimi-metiltransferaza-1611856.html", "text": "/КРОСС/ Учени от Датския технологичен институт идентифицираха неизследван механизъм на епигенетичната регулация, при който метилни групи се присъединяват към веригата на ДНК, съобщи Физ.орг. Това позволява да се създадат живи \"фабрики\" за производство на различни вещества.Специалистите установили кои ензими, известни като метилтрансфераза, отговарят за метилирането у микроорганизмите. В бъдеще това ще позволи да бъдат създадени организми с определени метиломи - съвкупност от метилни групи, свързани с ДНК. След като се знае кой ензим води до вкючването или изключването на даден ген, ще може в клетка на микроорганизъм да се вкарат нови гени и да се гарантира функционирането им.Вкараните с помощта на методи на генното инженерство фрагменти ДНК ще се разпознават от организма като чужди, тъй като не са метилирани правилно. Това е проблем при създаването на клетъчни \"фабрики\" за производство на лекарства, биохимични съединения и хранителни съставки.Изследователите конструирали различни плазмиди - съдържащи генетична информация пръстеновидни молекули ДНК у бактериите. Плазмидите съдържали гени метилтрансфераза и определени фрагменти ДНК, които служат за мишена за метилиращи ензими. След като фрагментите ДНК били метилирани, учените ги секвенирали, изяснявайки кои от тях са били подвластни на въздействието на ензими.По този начин били определени особеностите на метилирането у два микроорганизма - бактериите Moorela thermoacetica и Acetobacterium woodii. Те притежават 23 гена метилтрансфераза и едва 12 различни фрагмента ДНК. Метилирането на 11 фрагмента ДНК било свързано с функционирането на конкретен ензим. ", "date": "2019.08.26", "title": "Учени се доближиха до създаване на живи „фабрики“ за производство на лекарства "}
{"url": "http://www.cross.bg/krichim-eood-ii--1611848.html", "text": "/КРОСС/ Между 26 и 30 август, от 22:00 ч. до 06:00 ч. сутринта, ще се спира движението през тунел „Кричим\" на третокласния път IIІ-866 Михалково - Кричим. Обходният маршрут е по път II-86 Пловдив - Асеновград - Смолян.Ремонтът на съоръжението е част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча\". Проектът - лот 23, ще се финансира по Оперативна програма „Региони в растеж\" 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация. По проекта се ремонтират 4 големи мостови съоръжения и тунела „Кричим\", който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи.Изпълнител на строително-монтажните работи е „АВТОМАГИСТРАЛИ ЧЕРНО МОРЕ\" АД, а подизпълнител е „ИСА 2000\" ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000\" ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда\" ЕООД. Техният договор е за 9 258 лв. с ДДС.", "date": "2019.08.26", "title": "Спират движението през тунел Кричим заради ремонти"}
{"url": "http://www.cross.bg/stroitelstvo-zdravnata-putishta-1611852.html", "text": "/КРОСС/ Цинизъм е да се хвалиш със строителство на пътища в деня, в който се навършва една година от катастрофата край Своге, която отне 20 човешки живота, г-н Борисов. Експертизата доказа некачествено строителство. А един пожар под магистрала \"Струма\" компрометира прясно построения участък, за който са пръснати и европейски средства, и парите на българските данъкоплатци. Правите го, возейки в джипа си Нанков, който \"пое\" политическата отговорност, като от министър го назначихте за зам.-министър.Тези факти казват всичко. Воаяжите ви едва ли заслужават повече внимание. Но друга тема заслужава огромно внимание. Днес директорът на Здравната каса обяви, че пациентите доплащат 4 млрд. лв. от джоба си често \"под масата\" или с измислени поводи - ВИП стая с четка за зъби и шапка за глава. ГЕРБ управляват България вече десет години.  И по този показател - здравен статус и смъртност, също ни закотвиха на дъното на Европа. Здравната реформа е крещящо наложителна. И трябва да започне с премахване статута на търговски дружества на болниците. ", "date": "2019.08.26", "title": "Нинова: Цинизъм е да се хвалиш с пътища, когато се навършва година от катастрофата при Своге "}
{"url": "http://www.cross.bg/domingo-plasido-predstavlenieto-1611850.html", "text": "/КРОСС/ Испанският тенор Пласидо Доминго бе изпратен с 10-минутни аплодисменти и станали на крака зрители при първата си сценична изява след публикацията на обвинения в сексуален тормоз срещу него, съобщиха Асошиейтед прес и Франс прес.\"Триумф в Залцбург, станали на крака зрители за Пласидо Доминго\", написа регионалният в. \"Клайне цайтунг\" след представлението на операта \"Луиза Милер\" на Верди, което бе с участието на 78-годишния певец.Ансамбълът от певци в постановката се представи на сцената преди представлението и незабавно бе аплодиран. Когато Доминго излезе на сцената, зрителите се изправиха на крака, за да го приветстват. Сред присъствалите на представлението видни личности бе избраната за председател на Европейската комисия германка Урсула фон дер Лайен.Обвиненията срещу Пласидо Доминго накараха Лосанджелиската опера, на която той е генерален директор от 2003 г., да започне разследване, а две големи зали в САЩ отмениха планирани по-рано представления. В Европа обаче не са отменени представления с неговото участие. Предвижда се той да пее в Унгария в сряда и отново в Залцбург на 31 август. ", "date": "2019.08.26", "title": "След обвиненията в сексуален тормоз: Пласидо Доминго с концерт в Залцбург "}
{"url": "http://www.cross.bg/dzhonsun-premier-boris-1611849.html", "text": "/КРОСС/ Британският премиер Борис Джонсън обеща днес в кулоарите на срещата на върха на Г-7 в Биариц, че страната му ще отпусне 10 милиона лири за повторно залесяване на амазонкската гора, в която сега бушуват много пожари, предаде Франс прес.Джонсън обяви отпускането на тази помощ малко преди началото на сесия на лидерите на Г-7, посветена на околната среда, на която се очаква бъде повдигнат въпросът за ситуацията в дъждовните гори на Амазонка.Британският премиер също така изрази увереност, че Великобритания ще бъде домакин на следващата международна конференция за климата, която ще се проведе през 2020 г. ", "date": "2019.08.26", "title": "Борис Джонсън обеща 10 милиона лири за залесяване на Амазония "}
{"url": "http://www.cross.bg/strelba-v-malmyo-ima-raneni-1611860.html", "text": "/КРОСС/  Трима души са хоспитализирани, след като неизвестни открили стрелба по улиците на Малмьо, Швеция, предаде телевизионният канал SVT Nyheter.Според полицията, вероятно поне един човек е ранен вследствие на стрелбата. Продължава разпитът на свидетели.Очевидец разказва за лежащи на земята жена и малко дете. Други свидетели твърдят, че жената и детето са откарани с автомобил на Спешна помощ.Квартал Риберсборг близо до градския плаж е отцепен, а на мястото работят криминалисти. ", "date": "2019.08.26", "title": "Стрелба в Малмьо, има ранени"}
{"url": "http://www.cross.bg/tzigari-slyzhiteli-mitnicheski-1611854.html", "text": "/КРОСС/ Близо 330 000 къса нелегални цигари задържаха митнически служители от ГД „Митническо разузнаване и разследване\" в района на ГКПП Кулата. Тютюневите изделия са открити в специално изграден тайник  в пода на товарното помещение на камион, пътуващ от Италия през Гърция и България до Румъния.На 21.08.2019 г., при пристигане на българския граничен пункт камионът, управляван италиански гражданин У.Г., е отклонен за проверка от митнически служители на база анализ на риска. По документи камионът пътувал празен, без стока и в действителност превозвал само няколко празни товарни палета.Митническите служители се усъмнили в структурата на товарното помещение и при детайлен оглед открили, че подът е покрит с допълнителни плоскости, които образуват кухини с различна дълбочина. Вътре митническите служители открили стекове с цигари от марката Regina Red Оriginal, без акцизен бандерол.Общото количество на иззетите цигари е 16 440 кутии или общо 328 800 къса цигари.По случая е било образувано досъдебно производство под надзора на РП Петрич като У.Г. е обвинен за  незаконно държане на акцизни стоки без бандерол. Досъдебното производство приключи със споразумение между страните, което съдът е одобрил, а италианският гражданин е осъдени на три години „лишаване от свобода\" с пет години изпитателен срок.", "date": "2019.08.26", "title": " Нелегални цигари в двоен под на камион откриха на ГКПП Кулата "}
{"url": "http://www.cross.bg/priem-septemvri-dopulnitelen-1611862.html", "text": "/КРОСС/  Най-старото висше учебно заведение в страната обяви допълнителен прием за 800 места, които са субсидирани от държавата. 4 578 новоприети студенти са се записали след приключване на трите класирания в кандидат-студентската кампания за учебната 2019/2020 година на Софийския университет „Св. Климент Охридски\".23 от тях са лауреати от национални и международни състезания и олимпиади.В същото време Алма Матер обяви допълнителен прием за 1280 незаети места след вече приключилото класиране. От тях 800 са за специалности, субсидирани от държавата, а 480 за специалности срещу заплащане от страна на студентите.Срокът за подаване на документи за участие в допълнителния прием е от 9 до 13 септември. Класирането ще бъде обявено на 17 септември, а записването ще бъде от 18 до 20 септември. ", "date": "2019.08.26", "title": " Софийският университет обяви допълнителен прием за учебната 2019/2020 година "}
{"url": "http://www.cross.bg/hurvatiya-internet-nikoga-1611855.html", "text": "/КРОСС/ Повече от 21% от гражданите на Хърватия никога не са ползвали интернет, което е притеснително, според секторния анализ на Икономическия институт в Загреб, съобщава МИА.Степента на изостаналост на Хърватия спрямо другите държави от ЕС по отношение ползването на интернет е отчетена от Индекса за дигитална икономика и общество на Европейската комисия.Последният доклад за Хърватия в Брюксел предупреждава, че 21% от населението на страната никога не е ползвало интернет в рамките на миналата година. Тези данни поставят страната на едно от последните места, 25-то, в класацията на Европейския съюз.Този резултат е двойно повече от средното за ЕС. Според проведените проучвания, 11% от гражданите или всеки девети жител на Европейския съюз никога не е ползвал интернет.Ползването на социалните мрежи за делови контакти в Хърватия също е под средното за държавите от ЕС, а интернет-търговията се смята за едва прохождаща в сравнение с останалите европейски държави. ", "date": "2019.08.26", "title": "Хърватия е в дъното на класацията за ползване на интернет в ЕС "}
{"url": "http://www.cross.bg/toplofikatziya-raiion-plovdiv-1611859.html", "text": "/КРОСС/  EVN Топлофикация стартира изграждане на нов присъединителен топлопровод по ул. „Полковник Бонев\" в район „Северен\" в Пловдив. Новата мрежа е с цел присъединяване на нова жилищна сграда към централно отопление и битова гореща вода.По време на извършване на изкопните дейности движението по улицата ще бъде затруднено. EVN Топлофикация уверява, че дружеството ще предприеме необходимите мерки за по-бързото приключване на проекта. ", "date": "2019.08.26", "title": "EVN Топлофикация продължава изграждането на нова мрежа в район „Северен“ в Пловдив"}
{"url": "http://www.cross.bg/lalova-ivet-finala-1611835.html", "text": "/КРОСС/ Ивет Лалова покри норматива за Олимпийските игри на 100 м, който до момента й липсваше. Тя се класира втора във финала на дисциплината с 11.08 сек (+0.4 м/сек) на турнира в Мадрид.Така българката снощи в рамките на два часа добави към квотите си на 200 м за световното първенство в Доха и Игрите в Токио и тези на 100 м., съобщава BGathletic. В сериите тя записа 11.17 сек и слезе под норматива за Доха от 11.24 сек, а във финала се справи и с изискването от 11.15 сек за Олимпиадата догодина.Отличната спортна форма, която Лалова развива й осигури и квалитетна победа над действащата световна шампионка на 100 м Тори Боуи (САЩ). Американката финишира трета с 11.09 се. Победата завоюва Катарина Хорн (РЮА) - 11.01 сек.Тези 11.08 сек са най-силните на 100 м за Лалова 2013 г. насам, когато тя имаше 11.04 сек. През 2015 г. пък тя за последно слиза под 11.10 сек.Следващият старт за Ивет е в Правец, когато тя ще стартира на 100 м и 200 м на Балканиадата за мъже и жени. ", "date": "2019.08.26", "title": "Ивет Лалова взе квота за Олимпийските игри в Токио"}
{"url": "http://www.cross.bg/evrofytbol-talant-sporten-1611840.html", "text": "/КРОСС/ Спортният талант на „Еврофутбол\" - Василики Кадоглу, триумфира в 20-тия юбилеен плувен маратон „Поречки делфин\", който се състоя в хърватския град Пореч на 24.08.2019 г. Талантливата ни 16-годишна плувкиня преодоля 5-километровото трасе в Адриатическо море за 58 минути и победи и при жените, и във възрастта „девойки 16-17-годишни\". Васи бе повече от убедителна, след като втората финиширала - Ивана Призмич, е на 5.10 минути след нея, а третата - Нина Йокич е на повече от 7 минути и половина. В надпреварата участваха 116 състезатели. В последния ден на август Василики и съотборникът й от варненския клуб „Астери\" и Спортен талант на „Еврофутбол\" - Георги Цурев, ще вземат участие в плувния маратон в холандския град Дордрехт. Той е благотворителен и има за цел да събере средства за болни деца, а двамата състезатели ще участват със съдействието на Община Варна след успеха им на маратона „Галата - Варна\".Друг Спортен талант на „Еврофутбол\" - Тихомир Иванов, зае 7-о място в дисциплината скок на височина на турнира от Диамантената лига в Париж. Плевенчанинът преодоля 223 см., което му бе достатъчно, за да си осигури участие във финалите на турнира на 29 август в Цюрих.Състезателката по тенис за хора с увреждания и Спортен талант на „Еврофутбол\" - Зоя Чавдарова, вече е 89-та в световната ранглиста, след като се представи отлично на три турнира от серията „Фючърс\" в периода 9-19 август. В първия от тях - 8-и мемориален турнир „Йенс Ванерк\" в Антверпен (Белгия) Зоя стана втора по единично в утешителния турнир и втора на двойки заедно с Уи Мин Уанг от Китай. Последваха два турнира в Румъния. На Букурещ Опън тя отпадна на 1/4- финал от французойката Шарлот Фербанк, която е 41-ва в света с 2-6, 6-4, 4-6. В последното състезание - Арджес Оупън, Зоя зае 3-то място, след като загуби в полуфинала отново от същата съперничка. Участието й в тези турнири се реализира с помощта на „Еврофутбол\", Българска федерация по тенис и  Министерство на младежта и спорта.Още един Спортен талант на „Еврофутбол\" - Биляна Чавдарова, се класира 4-та във група девойки младша възраст в 3-киломентровата дистанция на състезанието с ролкови кънки, свободен стил за купа „Троян\", което се състоя в събота. ", "date": "2019.08.26", "title": "Спортният талант на „Еврофутбол\" Василики Кадоглу триумфира в  плувен маратон в Хърватия"}
{"url": "http://www.cross.bg/kycheto-lyubimtzi-naii-dobriya-1611836.html", "text": "/КРОСС/ На 26-ти август отбелязваме Световния ден на кучето. На този ден почитателите на кучетата празнуват заедно със своите четириноги приятели. Нашите домашни любимци са неделима част от семейството. Те са предани, любящи и всеотдайни и независимо, че пакостите им понякога могат да изкарат човек извън равновесие, никой собственик на куче не би се разделил с най-добрия си приятел.Множеството изследвания са показали, че кучетата са прекрасни терапевти и тяхното присъствие е способно да извади хора от състояние на много тежка депресия.А ако има история, която може да ни трогне истински, това е тази на кучето Хачико от гара Шибуя в Япония. Четириногия любимец става символ на верността и предаността към стопанина си, дори години след неговата смърт.Празникът води началото си от САЩ, а предложението за него е дошло от американската почитателка на домашни любимци Колин Пейдж. Днес в много страни се организират различни инициативи, чиято цел е да насърчат хората да бъдат грижовни към най-добрия приятел на човека. ", "date": "2019.08.26", "title": "Отбелязваме Световния ден на кучето"}
{"url": "http://www.cross.bg/todor-avgyst-kolev-1611841.html", "text": "/КРОСС/  Днес, 26 август е рожденният ден на великия Тодор Колев и в негова чест почитатели на таланта организират безплатна прожекция на филма \"Господин за един ден\" в кино \"Cabanа\" oт 20.30 ч. А в края на седмицата, на 31 август, ще се състои единственият по рода си \"Концерт-трибют на Тодор Колев\". Предстоящото събитие (от поредицата) по традиция ще е различно, забавно и дори епично и ще бъде в събота в клуб \"Маймунарника\". \"Концерт-трибют с песните на Тодор Колев\" се организира за първи път през 2011 г. в тогавашния клуб \"Строежа\", когато с цигулката си се включва и самият Тодор Колев. Той участва не веднъж в тези концерти заедно с популярни артисти, а след смъртта му те продължават традицията с идеята творчеството му да не бъде забравено. Част от участниците, които ще видим в предстоящото на 31-ви август шоу са имали честта да са на една сцена с неповторимия талант тогава и още пазят емоцията и възхищението си от това. В изданията на трибюта през годините се включват различни известни наши артисти, певци и музиканти, които не целят да имитират изпълненията на актьора, а да ги представят със свой прочит и емоция. Така всеки път събитието е уникално и много весело.Със специален сет в събота ще се забавляваме с музикантите от Джанго ЗЕ, които не крият вълнението от това да са част от събитието:\"За нас е чест и абсолютно удоволствие да изпълним на живо едни от най-емблематичните песните на великия Тодор Колев! Това са песните, с които съм израстнал и зная на изуст още от дете\", споделя с усмивка Миро Морски от Джанго ЗЕ. Това е и поводът бандата, която иначе не е активна, да се събере на родна земя в края на август. Освен участието в трибюта, преди това, на 29 август ще видим Джанго ЗЕ със съвсем различен сет и в още едно култово събитие. Те ще са подгряващи в големия концерт на S.A.R.S. на стадион \"Юнак\" този четвъртък.В \"Концерт- трибют в памет на Тодор Колев\" на 31 август  в \"Маймунарника\" за първи път с респект ще се включат Ерол (Уикеда) и Милица Гладнишка. Ще видим още Люси Дяковска, Димо от P.I.F., Ясен Зердев, Сърмата Хари, Прея и Косьо Лунгов. Във вечерта с песните на Тодор Колев ще ни посвирят: Веселин Веселинов - Еко (бас китара), Велислав Стоянов (тромбон), Мартин Ташев (тромпет), Мирослав Иванов (китара), Милен Кокушаров (клавишни) и Росен Ватев (барабани).И със специалното участие на група ДЖАНГО ЗЕ.Билети за събитието се продават в системата на Eventim.bg (тук) на цена 12 лв. на предварителна продажба и 15 лв. - в деня на събитието и на място. Вратите за публика се отварят в 19.00 ч., а началото е в 20.00 ч.Деца до 7 години влизат беплатно, но задължително с пълнолетен придружител с билет и попълнена декларация (има я във фейсбук събитието и на входа). Лица под 18 години влизат с билет и задължително с пълнолетен придужител също с билет и с попълнена декларация. ", "date": "2019.08.26", "title": "“Концерт – трибют в памет Тодор Колев” на 31 август  в “Маймунарника”"}
{"url": "http://www.cross.bg/izdirvane-litze-byalo-1611843.html", "text": "/КРОСС/ Полицията обяви за общодържавно издирване издирване двамата молдовци, избягали от затвора в Стара Загора. Разпространени бяха и снимките на осъдените за взривяване на банкомати. Василе Морару е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки.Александр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос.  Има белег от срязване под долната устна. Бил е облечен с къси панталони и черна тениска.Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР.Анонимността им е гарантирана.  ", "date": "2019.08.26", "title": "МВР разпространи снимки на избягалите затворници"}
{"url": "http://www.cross.bg/borisov-plamen-georgiev-1611842.html", "text": "/КРОСС/ Задочният спор между министър-председателя Бойко Борисов и президента Румен Радев продължи и днес от предната седалка на джипа. Борисов пак подкара лично автомобила в изпълнение не на предизборни, а на премиерски задължения (според ЦИК от времето на еврокампанията - б.р.), като този път се отправи на инспекция по т.нар. магистрала \"Европа\" с крайна цел - Костинброд. Както обикновено, компания в купето му правеха министри и заместник-министри. В случая - Емил Караниколов (икономика) и Николай Нанков, който бе разжалван от министерския пост в строителното ведомство до заместник след катастрофата в Своге, от която се навърши година. Тримата хвалеха видяното, а последните двама отчитаха като по учебник направеното. В това число как теменужките били преместени от трасето на аутобана (докладва Нанков).\"Много ми е кеф така - първо минаваме по нивите, после минаваме на чакъл и след това на асфалт\", изрази задоволство Борисов, правейки сравнение с преходната си инспекция на строителната площадка на аутобана.И по повода хвърли камък в градината на държавния глава, който тези дни пак критикува правителството (при честването на 142 години от шипченските боеве), като този път посочи, че Борисов е \"закотвил\" страната \"на дъното\".На път към Костинброд за откриването на новия завод на \"Кока-Кола\" Караниолов като наизсустен урок докладва от задната седалка цифри и числа, обрисуващи икономическите му успехи. И констатира очевидното - без инфраструктура няма инвестиции:Без инфраструктура никой инвеститор няма да дойде. Това е изключителен приоритет. Инвестицията на новия завод е за над 34 млн. лв., а държавата се ангажира да изгради съпътстваща инфраструктура за 1,8 млн. лв. От началото на годината имаме сертифицирани 15 инвеститори, работи се по 70 инвестиционни проекта. От миналия юни до този момент са разкрити нови 7000 работни места благодарение на инвеститорите. До момента \"Кока-Кола\" има 20 000 работника, което е 0,7% от всички работещи в България\".Вече в завода, по познатата програма, се държаха речи, Борисов се снима със симпатизанти и получи подарък - персонално надписана с \"Бойко Борисов\" бутилка от популярната газирана напитка и чаша. След като разказа колко кола е пиел в активната си спортна кариера, премиерът понечи да си тръгне, но бе спрян от журналистка на бТВ с въпроси за критиките на Радев и за решението на правителството да прати Пламен Георгиев като консул във Валенсия. Бившият председател на антикорупционната комисия, който бе принуден да подаде оставка покрай \"Апартаментгейт\" и собствената му \"тераса с барбекю\", бе на практика награден от правителството с изпращането му на дипломатическа служба. Българската общност в страната не остана доволна от това назначение и обяви, че не желае той да я представлява.Колко тераси има българското консулство във Валенсия?Досега Борисов отказваше да коментира този въпрос. Всъщност, не желае да коментира нищо извън \"обиколките на успеха\", защото само коментарите му по злободневните теми щели да влязат в новините - не и магистралите и заводите. Така се случи и днес.\"Не му отива на Шипка на такъв ден да говори такива неща\", започна Борисов по адрес на Радев.След което изсипа суперлативи за Пламен Георгиев.\"Това явно е някаква поръчка, защото цяла седмица идвате и ме питате за това на фона на инвестициите...\", заподозря конспирация премиерът.На въпрос как ще убедите диаспората, че това е най-добрият дипломатически представител на страната, отвърна пак в същия дух:\"Аз нямам никакво желание да убеждавам вас, вие сте убедени. Спрях от уважение към медията ви. Хиляди консули има в Европа...\"След което скастри представителката на медията, че нищо от пътуването му до Костинброд, магистралата и инвестицията нямало да влезе в новините днес. \"Толкова инвестиции... Мисля, че е отговор на всички критики. Благодаря ви!\", сложи край на \"интервюто\" Борисов ", "date": "2019.08.26", "title": "Борисов пак подкара джипа, размаха пръст на президента, изсипа суперлативи за Пламен Георгиев"}
{"url": "http://www.cross.bg/rysiya-stantziya-indiya-1611845.html", "text": "/КРОСС/ Индия и Русия обсъждат перспективата за създаване на наземни станции на своя територия с цел повишаване ефективността на работата на спътниковата навигационна система, съобщава РИА Новости.Ръководителят на Индийската организация за космически изследвания заяви, че се планира изграждането на наземна станция в Русия, най-вероятно в Москва, за индийската навигационна система NavIC. От своя страна, Русия ще изгради такава станция в Бангалор за своята спътникова навигация.В речта си по случай Деня на независимостта на Индия на 15 август 2108 г. министър-председателят Нарендра Моди обяви, че през 2022 г. държавата ще изпрати в космоса самостоятелно свой национален екипаж. Полетът е планиран за декември 2021 г. и ще бъде в чест на 75-годишнината от независимостта на страната. В космоса ще бъде изпратен екипаж от трима души - двама мъже и една жена. Очаква се Русия да окаже съдействие при реализацията на проекта. Практическата съвместна работа на двете страни в това направление започва през тази година.Първият и засега единствен индийски космонавт Ракеш Шарма престоя в орбита през април 1984 г. на борда на съветския космически кораб „Союз Т-11\". ", "date": "2019.08.26", "title": "Русия и Индия може да създадат станция за спътникова навигация "}
{"url": "http://www.cross.bg/petko-repyblika-repyblika-1611846.html", "text": "/КРОСС/ По предложение на вицепремиера Екатерина Захариева министър-председателят Бойко Борисов назначи Петко Дойков за заместник-министър на външните работи. Петко Дойков е дипломат от кариерата и има ранг „посланик\".  В централното управление на МВнР е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет. Между 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания, а между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви.От 1 март 2019 г. е генерален директор по двустранните въпроси в МВнР. Владее английски, френски, арабски и руски език.Снимка: Фейсбук", "date": "2019.08.26", "title": "Петко Дойков е назначен за заместник-министър на външните работи"}
{"url": "http://www.cross.bg/rymen-gulubovo-radev-1611847.html", "text": "/КРОСС/ На 27 август, вторник, държавният глава Румен Радев ще участва в тържественото отбелязване на 50 години от обявяването на Гълъбово за град.В 19.25 часа в парк „Младежки център\" президентът Румен Радев ще отправи приветствие към жителите и гостите на Гълъбово.  ", "date": "2019.08.26", "title": "Румен Радев ще участва в тържествата 50 години от обявяването на Гълъбово за град"}
{"url": "http://www.cross.bg/izpiti-obychenie-predlaga-1611834.html", "text": "/КРОСС/ В опит да запълнят отпуснатите от държавата бройки за студенти университетите измислят какви ли не облекчения за кандидатите си, нямащи нищо общо с академизма, пише вестник \"Сега\". На места летвата есвалена невъзможно ниско - освен че се предлагат тестове за прием, които всеки младеж може да попълни вкъщи, някои вузове оферират прием във важни специалности, каквато е например национална сигурност, настуденти, изпаднали даже от последното класиране.Фрапиращ пример в това отношение е УниБИТ. Той предлага задочно обучение в бакалавърска степен по \"защита на националната сигурност\" \"за всички кандидат-студенти, включително и тези, които са положили конкурсни изпити в УниБИТ през кандидатстудентската кампания за 2019 г., но некласирани и след последното класиране\". От сайта научаваме, че това е възможно по силата на \"сключен договор за съвместна дейност между Университет по библиотекознание и информационни технологии (УниБИТ) и Варненски свободен университет „Черноризец Храбър\" (ВСУ)\". Ежедневни изпити за улеснение на студентите си пък предлагаВеликотърновският университет „Св. св. Кирил и Методий\". Те са по български и по история и от тях биха могли да се възползват кандидатите да учат право в задочна форма, платено обучение, които нямат успешноположени изпити по тези предмети. Те могат да са както лица със завършено средно образование, така и действащи студенти, става ясно от сайта на университета. Въведени са и сериозни улеснения - може да сеподаде заявление за участие в изпита (тестова форма) в 10 ч., а в 11 ч. да се положи самият изпит.Частното Висше училище по агробизнес и развитие на регионите (ВУАРР), станало известно с предлагането на джипове за своите студенти, предлага допълнителни стимули за млади семейства. Бременните студентки и студентки майки с деца до 6-годишна възраст ще се обучават при облекчен режим. Ако и двамата родители учат и имат дете до 6 г., единият от тях може да се възползва от възможността за индивидуален режим. В случай, че семейството има две и повече деца, облекченият режим важи и за двамата родители. Той позволява \"обучение по индивидуален учебен план, удължен срок на следване, административна заверка на семестър, явяване на изпити извън сесиите, присъствие на занятия в удобно време и място, провеждане на индивидуални консултации, както и електронно обучение\". Висшето училище по застраховане и финанси освен онлайн кандидатстване предлага и онлайн тест, достъпен за всеки, който пожелае. Времето за попълване на 21 въпроса е 90 минути, а самите въпроси са елементарни. Сред тях са например какво представляват инфлацията, акциите, облигациите и т.н. В частта за обща култура кандидатите трябва да отговорят кой е написал българския химн, чие дело е покръстването на българите, кой град е избран за Европейска столица на културата през 2019 г. и т.н. ", "date": "2019.08.26", "title": "Университети вече приемат с тестове, попълнени вкъщи"}
{"url": "http://www.cross.bg/amazoniya-voenni-voda-1611825.html", "text": "/КРОСС/ Бразилски военни самолети започнаха да обливат с вода горящите тропически гори в щата Рондония в Амазония, след като Бразилия бе подложена на силен международен натиск да предприеме действия срещу разрастващите се пожари, предадоха Франс прес и Ройтерс.Вчера в Амазония два самолета С-130 Херкулес започнаха да обливат с вода пламтящите тропически гори след протести в редица бразилски градове в защита на \"белите дробове на планетата\", посочва АФП.Президентът Жаир Болсонаро е дал разрешение да бъдат изпратени военни да се борят с бушуващите пожари в седем щата в Амазония в отговор на исканията за помощ на щатските правителства, съобщи говорителка на президентството.Видеозапис, качен в събота вечерта от министерството на отбраната, показа военен самолет, който изпомпва хиляди литри вода от два огромни самолета цистерни и прелита през облаци дим близо до гората.Болсонаро обяви в петък, че военни ще бъдат пратени да се борят със стихията след като дни наред бе критикуван от бразилското общество и от световни лидери, че правителството му не прави нищо, за да се бори с пожарите, посочва Ройтерс.Президентът добави, че е приел предложението на израелския премиер Бенямин Нетаняху да изпрати самолет и специализирана помощ за борбата с огъня. ", "date": "2019.08.26", "title": "Бразилски военни самолети потушават пожарите в Амазония"}
{"url": "http://www.cross.bg/ks-smartfoni-ks-1611831.html", "text": "/КРОСС/ LG Electronics (LG) ще представи новите си смартфони серия K50S и K40S на IFA 2019 в Берлин, Германия, за да допълни линията си привлекателни смартфони на разумна цена. Моделите от серия K, са оборудвани с по-добри камери и дисплеи и по-големи батерии, наред с още много подобрения, които повишават мултимедийните им качества на една наистина премиум цена.Подобно на флагманите от сериите G и V, LG K50S е оборудван с три камери 13-мегапикселова с PDAF, 5-мегапикселова Super Wide Angle и 2-мегапикселова с Depth Sensor леща. Последната осигурява още по-ясно разделение между фона и снимания обект, когато снимате портрет, за още по-истинско изображение. LG K40S разполага с 2 камери: 13-мегапикселова с PDAF и 5-мегапикселова със Super Wide Angle. Всичко това прави двата телефона изключително подходящи за снимане на големи групи или широкоъгълни пейзажи. С общо 13 милиона пиксела в предната и задни камери, двата апарата, снимат сцени и обекти, които изглеждат невероятно, независимо дали използвате функцията zoom или искате да оразмерите снимката.Тези бюджетни смартфони са създадени, за да изпратят гейминг преживяването на следващото ниво, чрез бууст на дисплея и надграждайки стандартните смартфони. K50S идва с невероятен 6.5-инчов FullVision дисплей, докато K40S, предлага също толкова атрактивен 6.1-инчов HD+ екран. Панелите са минимални, допълнени единствено от ненатрапчива предна камера, така и двете устройства издават изтънчен, модерен стил и по-потапящо потребителско изживяване. И защото страхотното съдържание е още по-въздействащо, придружено с невероятен звук и двата смартфона осигуряват реалистично и динамично аудио с DTS:X 3D Surround Sound.Подобрените характеристики на последните LG модели в серия K са подкрепени от солидната основа, на която стъпват всички смартфони на марката. Гарантиращи устойчивост на динамичното ежедневие, K50S и K40S са готови да се изправят пред сериозния военен U.S. military MIL-STD-810G стандарт за издръжливост и идват оптимизирани с още по-добра батерия, за да осигурят продължителност на мултимедийните забавления със само едно зареждане. Освен това полезният Google Assistant е само на един бутон разстояние. „Новите K серии дават на потребителите оптимизирано мултимедийно преживяване и са напълно равностойни на най-добрите модели във високата ценова листа\", каза Морис Лий, старши вицепрезидент на LG Electronics Mobile Communications Company. „С подобрените екрани и по-функционални камери, K50S и K40S представят старанието ни да поставяме нуждите на потребителите на първо място\", допълни още той.Новите K серии ще бъдат налични в Европа, Латинска Америка и Азия от този октомври в два цвята - New Aurora Black (черен) and New Moroccan Blue (син). Посетителите на щанда на LG, на тазгодишната IFA, зала 18 на Messe, Берлин, ще са сред първите, докоснали се до новите модели.Следете всички новини около представянето на LG на IFA 2019 и в социалните мрежи с хаштаг #LGIFA2019.Чипсет: 2.0 GHz Octa-CoreДисплей: 6.5-inch 19.5:9 HD+ FullVision DisplayПамет: 3GB RAM / 32GB ROM / microSD (up to 2TB)Камера: - задна: 13MP with PDAF / 2MP with Depth Sensor / 5MP with Super Wide Angle  - предна: 13MPБатерия: 4,000mAhОперационна система: Android 9.0 PieРазмери: 165.8 x 77.5 x 8.2mmМрежа: LTE / 3G / 2GЦвят: New Aurora Black (черен) и New Moroccan Blue (син)Други: DTS:X 3D Surround Sound / AI CAM / MIL-STD 810G Compliance / сензор за пръстов отпечатък / Google Assistant бутонLG K40S Чипсет: 2.0 GHz Octa-CoreДисплей: 6.1-inch 19.5:9 HD+ FullVision DisplayПамет: 2GB, 3GB RAM* / 32GB ROM / microSD (up to 2TB)Камера: - задна: 13MP with PDAF / 5MP with Super Wide Angle - предна: 13MP StandardБатерия: 3,500mAhОперационна система: Android 9.0 PieРазмери: 156.3 x 73.9 x 8.6mmМрежа: LTE / 3G / 2G Цвят: New Aurora Black (черен) и New Moroccan Blue (син)Други: DTS:X 3D Surround Sound / AI CAM / MIL-STD 810G Compliance / сензор за пръстов отпечатък / Google Assistant бутон  ", "date": "2019.08.26", "title": " Новите смартфони на LG от серия K – още по-добро мултимедийно преживяване"}
{"url": "http://www.cross.bg/septemvri-nedelya-pochivni-1611826.html", "text": "/КРОСС/ В края на август и отиващото си лято е време да погледнем към предстоящия месец септември и почивните дни, които се очертават да са съвсем прилични - общо шест. С измененията в Кодекса на труда отдавна отпадна практиката за разместване и сливане на почивни дни във връзка с официалните празници, за да се получат дълги уикенди. Според настоящата схема, на официалните празници не се работи, а ако някой от тях се пада в събота или неделя, за почивен се обявява и следващия го понеделник.Без допълнителни почивни ще е празничният и почивен 6 септември - Съединението на България, който се пада в петък. Но за сметка на това той води след себе си цял уикенд. Така първите почивни дни през септември стават три - петък, събота и неделя (6, 7 и 8 септември). Един допълнителен ден почивка, обаче, ще получим за Деня на Независимостта на България - 22 септември. Празничният ден се пада в неделя, затова се отпуска почивка и в следващия го понеделник. По този начин се очертава още една чудесна тройка от почивни дни - събота, неделя и понеделник (21, 22 и 23 септември).", "date": "2019.08.26", "title": "Кога ще почиваме през септември? "}
{"url": "http://www.cross.bg/hotela-dvamata-britantzi-1611827.html", "text": "/КРОСС/Проверяват хотела, в който бяха настанени двамата британци, починали от легионерска болест. Министерството на туризма ще инспектира хотела, заедно с Агенцията по храните, Здравната инспекция и Комисията за защита на потребтеля, съобщава NOVA.Според чужди медийни публикации, двамата британци са се заразили именно в България. Нашите здравни власти обаче обясниха, че подобни бактерии могат да се открият на всяко място със застояла вода - включително неизползвани няколко дни чешми и душове.Легионелозата обикновено се проявява като тежка пневмония. За последната година в Европа са заболели над 11 000 души, а случаите у нас са били по-малко от 10. ", "date": "2019.08.26", "title": "Проверяват хотела, в който бяха мъжете, починали от легионела "}
{"url": "http://www.cross.bg/kolev-shymen-todor-1611829.html", "text": "/КРОСС/ На 26 август 1939г. в Шумен се ражда един от най-обичаните български актьори. Днес Тодор Колев щеше да навърши 80г.Спомняме си за българския господин за един ден и незабрави мите му роли, които ще останат непреходни във времето.Тодор Колев завършва актьорско майсторство през 1965г. в тогавашния ВИТИЗ, днес НАТФИЗ „Кръстьо Сарафов\".Първите роли в киното и театъра не закъсняват.Той е участвал в постановки в театрите в Смолян (1965-1966г.), Шумен (1966-1967г.), Пловдив(1967-1969г.), както и в столичните „Сълза и смях\" (1969-1971г.), театър „София\" (1972-1990г.) и Театър 199.Пано с отпечатъците на Тодор Колев е част от Стената на славата пред Театър 199.Роденият в Шумен актьор участва в над 30 игрални филма, най-култовите от които са „Цар и генерал\"(1966г.), „Козият рог\"(1972г.), „Иван Кондарев\" (1974г.), „Двойникът\" (1980г.), „Господин за един ден\" (1983г.), „Опасен чар\" (1984г.).Колев преподава актьорско майсторство във ВИТИЗ от 1975г. като асистент-преподавател, а в последствие получава научната степен доцент.Актьорът е народен представител в VII ВНС и съветник в посолството ни в Канада през 1992г. и 1993г.През 1999г. актьорът издава автобиографичната си книга „Варненското софиянче от Шумен\" с подзаглавие „Житие и страдание на грешного Тодора\".Колев е автор и водещ на култовото предаване „Как ще ги стигнем... с Тодор Колев\", което се излъчва в българския ефир от 1994г. до 1998г.Актьорът ни напусна на 15 февруари 2013г. след тежко боледуване от рак на белите дробове.  ", "date": "2019.08.26", "title": "На днешния ден Тодор Колев щеше да навърши 80 г."}
{"url": "http://www.cross.bg/protest-zayavyavat-dobur-1611828.html", "text": "/КРОСС/ Протест на служителите на предприятието за преработка на вторични суровини, чийто шеф е обект на разследване заради пожара на магистрала „Струма\", посочва NOVA.Рано тази сутрин те се събраха под моста на аутобана, където пламнаха отпадъците, и издигнаха плакати „Кольо е невинен\".„Шефът ни е добър човек, осигурява ни прехраната, добър човек е и не е виновен\", заявяват служителите му. Те имат съмнение за умишлен палеж на сметището.  Освен това заявяват, че въпросните боклуци не са част от тяхното сметище. Това било незаконно сметище, на което фирми и граждани си изхвърляли боклука. ", "date": "2019.08.26", "title": " Протест на работниците от сметището под магистрала „Струма”"}
{"url": "http://www.cross.bg/granatomet-kiev-mostobyd-1611832.html", "text": "/КРОСС/ В центъра на Киев неизвестен стреля с гранатомет във фасадата на сградата на компанията „Мостобуд\".Инцидентът е станал около 01.00 часа местно време. На местопроизшествието полицията открила изстреляна тръба от гранатомет.Отбелязва се, че снарядът е попаднал на четвъртия етаж в сградата на „Мостобуд\", а експлозията е била чута на пет километра от мястото на инцидента.„Мостобуд\" е най-голямата украинска компания за изграждане на мостове, надлези, тунели и други конструкции.На 13 юли в Киев от гранатомет бе открита стрелба по сградата на телевизия „112 Украйна\", инцидентът бе квалифициран като терористична атака. Нападателите не са открити. ", "date": "2019.08.26", "title": " Стрелба с гранатомет в центъра на Киев "}
{"url": "http://www.cross.bg/avtomobili-parkirani-reportazha-1611830.html", "text": "/КРОСС/ Преди няколко дни „Радио Бремен\" съобщи за своя находка: на старо летище край град Алхорн, близо до Бремен са паркирани огромно количество бракувани автомобили Mercedes-Benz.Както се става ясно от репортажа, на дългата 2,5 километра полоса са паркирани 9000 Mercedes-а. Най-голямата част от дефектните модели са дошли през Атлантика, а именно произведените в САЩ всъдеходи GLE и GLS, но на територията на летището има паркирани още E- и C-класи.Любопитното е, че на „гробището\" са изоставени и не малко лимузини Mercedes-Maybach S-Class.В репортажа на радиото се казва, че всички тези автомобили са продадени на европейски клиенти, но доставката им се отлага, тъй като първо трябва да бъдат отстранени няколко сериозни дефекта.Mercedes-Benz коментира, че дефектите в тези автомобили се дължат на дефектни части от доставчици, а не на проблем в производството.Според публикация в Automobilwoche, към настоящия момент около 40 000 нови автомобили Mercedes не могат да бъдат доставени на клиентите (част от тях са въпросните 9000 коли). В случая с GLE и GLS дефектни са седалките и броните. Тези коли чакат доставка на изправни компоненти, които да бъдат допълнително вградени, за да могат колите да потеглят към крайния потребител.\n\t\t\t\t\t ", "date": "2019.08.26", "title": "Откриха „гробище” с бракувани Mercedes-и"}
{"url": "http://www.cross.bg/petrichev-lydogoretz-stoev-1611815.html", "text": "/КРОСС/ Старши треньорът на \"Лудогорец\" Стойчо Стоев бе уволнен след нулевото равенство със Славия. Новината съобщи изпълнителният директор на клуба Ангел Петричев в ефира на DIEMA SPORT.Временно отборът ще бъде воден от досегашния помощник на Стоев - Станислав Генчев, предаде gong.bg.Стоев не се яви пред телевизионните камери, а на негово място застана Петричев, който обяви новината за уволнението на наставника. \"Това е решението на ръководството на клуба и собствениците\", заяви Петричев.След няколко дни \"Лудогорец\" излиза в ключов двубоя срещу словенския \"Марибор\" в плейофен мач реванш от Лига Европа след 0:0 в първия мач в Разград. В двубоя срещу \"Марибор\" наставник на \"орлите\" ще бъде Станислав Генчев, а негов асистент Здравко Здравков.Петричев подчерта, че няма никакво решение за нов треньор и всяко едно споменато име в медиите в следващите дни ще бъде спекулация. \"Собствениците не са доволни от игровия облик на \"Лудогорец\". Ние сме принудени да везем мерки, тъй като сме убедени, че футболистите са с доста високо качество и не можем да се задоволяваме с подобни резултати\", заяви Ангел Петричев. ", "date": "2019.08.26", "title": "Уволниха старши треньорът на \"Лудогорец\" Стойчо Стоев "}
{"url": "http://www.cross.bg/povishena-pozharoopasnost-e-obyavena-za-dnes-1611833.html", "text": "/КРОСС/ Екстремален индекс за пожароопасност е в сила на места в 11 области на страната за днес.Освен столицата и Софийска област, предупреждението важи и за части от Източна България, както и за Благоевград и Ловеч.", "date": "2019.08.26", "title": "Повишена пожароопасност е обявена за днес "}
{"url": "http://www.cross.bg/stefan-danailov-bolnitza-1611812.html", "text": "/КРОСС/  Обичаният български актьор Стефан Данаилов е изведен от интензивното отделение на болница \"Бургасмед\", където претърпя операция за смяна на тазобедрена става, изправен е и вече ходи, съобщи собственикът на здравното заведение д-р Михаил Тиков, цитиран от „24 часа\".\"Пациентът е преместен в отделението по ортопедия, чувства се добре, но все още не е отминал рискът от късни следоперативни усложнения, затова трябва да спазва определен режим и рехабилитация\", каза директорът на болницата д-р Стоил Апостолов.\"Оставането на актьора в \"Бургасмед\" бе правилното решение, макар много хора да настояваха да бъде опериран в София. Транспортирането му бе рисково, предвид тежкото му общо състояние, тъй като Стефан Данаилов има редица придружаващи заболявания. Оперира го екипът на проф. Йотов, но пациентът е под непрекъснатите грижи на нашите лекари\", добави д-р Тиков.Стефан Данаилов бе докаран по спешност в болница \"Бургасмед\" на 20 август със счупена тазобедрена става след падане на хлъзгава тераса в хотел в Приморско. Два дни по-късно го оперира светилото в травматологията проф. Андрей Йотов и екипа му от болница \"Софиямед\". Операцията продължила повече от 2 часа и според проф.Йотов е протекла по план, без инциденти. ", "date": "2019.08.26", "title": "Стефан Данаилов започва рехабилитация"}
{"url": "http://www.cross.bg/vycheva-prof-nishto-1611818.html", "text": "/КРОСС/ „Кредитът трябва да се връща навреме, за да бъде кредит\". Това каза в интервю за предаването „Тази сутрин\" по БТВ бившият министър на финансите проф. Христина Вучева.  Тя обясни, че коренът думата кредит, който идва от латински и означава доверие. „Трябва да вярваш на този, на който даваш парите и той да бъде достатъчно на мястото си честен. Това е смисълът на кредита\", допълни тя. „Всички мерки, които водят към връщането, към съдържанието, към смисъла, са полезни, според мен\", на мнение е бившият финансов министър. Относно предвиждането, някой кредитополучатели да попадат в т. нар. „черен списък\", проф. Вучева коментира: „Това нищо не означава, според мен, което да увреди на самия получател на кредита. Това е по-скоро едно подсещане на самите банки. Те водят обикновено разговори със своите клиенти.Има и други наредби, които всяка една банка приема. Така, че не виждам нищо особено, нищо страшно\". „Всяка банка си има много подробни, вътрешни, свои разпоредби и тя няма да направи така, че да си изгони клиентите\", коментира проф. Вучева и изказа мнение, че в момента банките имат потребност да търсят кредитополучатели и те не биха постъпили по начин, който би увредил отношенията между тях. „Всеки един, който се обръща към банки, получава т. нар. кредитна история. Всъщност, кредитен регистър има у нас вече отдавна. Всички банки правят справка с този регистър. Така, че такъв списък си съществува винаги\", каза още проф. Христина Вучева.", "date": "2019.08.26", "title": "Проф. Христина Вучева: Винаги е имало \"черен списък\" на лошите кредити"}
{"url": "http://www.cross.bg/dechev-kasa-pokriva-1611819.html", "text": "/КРОСС/ „За първи път тази година в алгоритъма на всяка една клинична пътека ще бъде записано точно какво се покрива и какво не се покрива\". Това каза в интервю за предаването „Тази сутрин\" по БТВ управителят на Националната здравноосигурителна каса д-р Дечо Дечев. По думите му, на места в болниците дори не се обяснява какво заплащат хората. „Има лечебни частни заведения, в които се заплаща за всеки леглоден. Таксата започва от 70 лм. и стига до 120 лв.\", даде пример той.Д-р Дечев обясни, че Здравната каса поема тези разходи, но настоящата наредба дава двупосочни тълкувания на това, какво влиза и какво не. „Новата наредба трябва да укаже какво означава ВИП-стаята в болниците, за да няма недоразумения. До момента това го няма в наредбата\", каза още д-р  Дедо Дечев и допълни, че целта на новите промени, свързани със Здравната каса, е всичко да стане ясно за пациенти и за лекари.", "date": "2019.08.26", "title": "Д-р Дечо Дечев, управител на НЗОК: Вече има алгоритъм за клиничните пътеки"}
{"url": "http://www.cross.bg/varna-eksperti-intelekt-1611816.html", "text": "/КРОСС/ Виртуалната реалност, изкуственият интелект, умни чат-ботове, които дават насоки и пишат оферти, роботи рецепционисти...от известно време всички тези неща навлизат в туристическото обслужване по света, а дори у нас. Макар и иновативни, технологиите си проправят път и в България. Дори във Варна вече има хостел, в който няма персонал, а влизането е с киокс.Според туристическите експерти изкуственият интелект и роботите се очертават като решение на недостига на персонал.Във Варна вече втори ден си дават среща водещите научните експерти в областта на туризма - AIEST (Международна асоциация на научните експерти по туризъм). Домакин на събитието е проф. Станислав Иванов, който е заместник ректор по научноизследователска дейност на висшето училище по мениджмънт (ВУМ) във Варна.За последно страната ни е била домакин на подобен престижен форум през далечната 1979 г. ", "date": "2019.08.26", "title": "Днешните туристи искат добър интернет и повече контакти в стаите "}
{"url": "http://www.cross.bg/tihomir-snimki-dali-1611821.html", "text": "/КРОСС/ „Когато се издирват лица, независимо, дали, че те са обявени за издирване от техни близки и се намират в неизвестност, дали става въпрос за извършители на престъпления, е нормално да се разпространят снимки, защото трябва да се разчита на гражданите\". Това мнение изказа в интервю за предаването „Здравей, България\" по Нова телевизия бившият директор на НСБОП Тихомир Стойчев, по повод това, че още не са пуснати снимки на издирваните избягали от затворническото общежитие в Стара Загора двама молдовци. „При предишни бягства, обикновено снимки имаше. Не знам каква е причината в момента да има това, просто съобщаване за тези молдовски граждани.Така че, предполагам, по-скоро някаква бъркотия, някакъв проблем на организация\", заяви от своя страна Тихомир Безлов от Центъра за изследване на демокрацията. „Затворното дело в последните години и в Европа, и в целия свят, отиват към повече хуманност. Имаме 12 затвора и 24 общежития от открит или закрит тип\", коментира Тихомир Стойчев, по повод факта, че вида на общежитието предполага лесно бягство от там.„Тук трябва обаче да си зададем въпросите, дали законодателят малко не се разминава в желанието си, да хуманизиране всички тези дейности\", изтъкна той. „Това не е първият случай на бягство от този тип, отворен тип. Стана ясно, че имаме средногодишно 7-8. Т. е. трябва да се направи анализ, при положение, че имате такова ниво на бягства, не може да понижавате мерките и съответно да хабите ресурси за това\", е мнението на Тихомир Безлов.", "date": "2019.08.26", "title": "Продължава издирването на двамата избягали от затвора молдовци"}
{"url": "http://www.cross.bg/sofiya-byudzhet-grazhdanite-1611820.html", "text": "/КРОСС/ Гражданите да имат пряк контрол върху разпределението на част от бюджета на Столичната община - това предлагат от Спаси София. Целта е включване на столичани в процеса на определяне на приоритетите и проектите, които се изпълняват с парите на данъкоплатците.\"Гражданският бюджет\" е познат в редица европейски градове инструмент за включване на гражданите във вземането на решения за това, къде се инвестират парите. Обикновено става въпрос за ограничен размер средства от общинския бюджет, с които се финансират проекти, подобряващи градската среда в кварталите. Местните общности, чрез номиниране и гласуване, приоритизират важни за самите тях проекти. Практиката на гражданските бюджети в Европа показва, че това е добър инструмент за прозрачност и гражданско участие при изграждане или реконструкция на тротоари, пешеходни пътеки, детски и спортни игрища, пейки и градска мебел, осветление, културни събития и др. \"Убедени сме, че с въвеждането на процес, в който гражданите представят идеите си за подобряване на градската среда, ще мобилизираме активните хора, които най-добре познават проблемите на квартала си. Гражданският бюджет е стъпка в посока открито управление на бюджета на Столичната община, но и демократизира процеса по вземането на решения. За нас е важно не само да включим гражданите, но и да инвестираме наличния ресурс в проекти с максимално голямо значение за местните общности. Въвличането и активизирането на повече граждани ще помага и за опазването на новите придобивки.\" - подчерта Борис Бонев от Спаси София.Според гражданските активисти, тази форма на пряка демокрация отдавна съществува в редица европейски държави, но била отхвърлена от сегашните управляващи с аргумента, че така софиянци били отнемали от правомощията на общинските съветници. От Спаси София не са съгласни с тази позиция и смятат, че гражданите имат нужда от инструмент за директно включване на жителите в определянето на политиките и приоритетите на Общината. Те подчертават, че е важно самият процес да бъде организиран прозрачно и възприемайки най-успешните европейски практики от събирането на предложенията до провеждането на гласуванията. \"Граждански бюджети съществуват в почти всички големи европейски градове и не виждам реална причина това да не се случи и в София. Единствената пречка е нежеланието на големите политически партии да допуснат гражданите до определянето на приоритетите. Като гражданска организация, за нас е изключително важно да се започне процесът по отваряне на управлението към хората и възстановяването на доверието между институциите и данъкоплатците. Затова ще търсим мнението на нашите съграждани при определяне на проектите, финансирани от бюджета на Столичната община.\" - смята Борис Бонев.Предложението за \"граждански бюджет\" е част от 500-те  конкретни мерки в \"План за София\" - най-подробната предизборна програма на издигнатия от гражданската организация, независим кандидат за кмет на София. \"Аз и екипът ми ще се борим, още в бюджета за 2020 година на Столичната община, да бъдат заделени необходимите средства за първия  граждански бюджет.\" - гарантира Борис Бонев от организацията. ", "date": "2019.08.26", "title": "Спаси София предлага граждански бюджет за столицата"}
{"url": "http://www.cross.bg/luva-shipka-tona-1611839.html", "text": "/КРОСС/ В събота беше отбелязана 85-тата годишнина от освещаванетао и откриването на Паметника на Свободата на връх  Шипка. По повод празника, статуята на лъва беше реставрирана и обновена. В продължение на два месеца там работи пловдивски екип на художника Жорж Трак.Емил Ненов е специалист по метала, Марина Ненова е реставратор, като съгласува технологията и следи за изпълнението на проекта и Петър Стоилов, най-младият от екипа помага с много енергия и вдъхновение.Идеята за построяването на паметника е на ветерани-опълченци през 1920.та година. Официалното откриване е на 26-ти август 1934-та година, като представлява голяма кула от доломит с форма на пресечена пирамида с височина 31, 5 метра. Над входа е монтиран огромен бронзов лъв с дължина 8 метра и височина 4 метра.Бронзовата статуя на лъва се отваря за ремонт и почистване за първи път от 40 години насам. Заради сравнително доброто й състояние ремонтът й излезе наполовина по-евтино от предвиденото и в доста по-кратки срокове. Металната носеща конструкция във вътрешността на лъва беше почистена и обработена с химикали срещу корозията, така е работено и по отливките, от които е сглобен лъвът.,Установи се, че на всяка част от която е сглобена Лъва, от вътрешната страна е изписано колко тежи съответния елемент. Това позволи да се изчисли точно тежестта на лъва. Досега се обявяваше, включително и от музея, че той тежи около 28 тона. Оказа се, че той тежи около 12 тона, ако прибавим и носещата конструкция, максималната тежест става около 15 тона. Другият любопитен момент е, че до момента знаехме, че лъвът е сглобен от 28 елемента, оказа са, че те са 53″, разказва д-р Чавдар Ангелов - директор на парк - музей Шипка - Бузлуджа.Днес възстановеният лъв отново посреща достолепно дошлите да се поклонят на Шипка.", "date": "2019.08.26", "title": "Пловдивски екип реставрира лъва на Шипка (СНИМКИ)"}
{"url": "http://www.cross.bg/klienti-deiinosti-sofiya-1611868.html", "text": "/КРОСС/  Над 5000 жители на София останаха без електрозахранване днес в резултат на скъсани кабели при несъгласувани изкопни дейности от строителни фирми в два столични квартала, съобщиха от пресцентъра на ЧЕЗ.Засегнати са били 2600 клиенти на ЧЕЗ в кв. \"Младост 1\" и 2700 други на територията на квартал \"Манастирски ливади-Изток\" и ж.к. \"Гоце Делчев\".\"За нанесените имуществени вреди ще бъдат изготвени констативни протоколи на извършителите, но никой не може да компенсира неудобството за нашите клиенти. Фирмите, които изпълняват изкопни дейности често пъти не съгласуват с нас навреме ремонтите съгласно съществуващите процедури, което не ни позволява да реагираме своевременно и да предотвратим авариите\", каза Васил Василев, директор на дирекция \"Експлоатация и поддържане\" в \"ЧЕЗ Разпределение България\" АД, цитиран от пресцентъра на дружеството. ", "date": "2019.08.26", "title": " Багер прекъсна тока на три квартала в София "}
{"url": "http://www.cross.bg/ermenkov-zayavi-pazara-1611822.html", "text": "/КРОСС/ За екологичен проблем при изгаряне на боклуци в ТЕЦ-ове алармират от БСП. Социалистите вече внесоха  сигнал в прокуратурата за монопол на електроенергийния пазар на дружества, свързани с бизнесмена Христо Ковачки. Екологичният проблем обаче бил още по-сериозен.„Италианската държава плаща 200 евро на тон на онези италианци, които събират боклуците там. Те от своя страна плащат 47 евро на тон за това този боклук да бъде докаран до България и плащат 53 евро на съответните фирми в България, които приемат този боклук. Нямаме точните данни какви са количествата, които идват \". Това заяви в предаването „Здравей, България\" заместник-председателят на Комисията по енергетика в НС Таско Ерменков.Той обясни, че вече е бил сезиран няколко пъти от граждани от Сливен и Перник, които живеят в близост до топлофикациите, че е започнало изгарянето на боклуци, които водят до много силни и неприятни миризми.„Да, наистина един от начините за утилизиране на битовите отпадъци, това е тяхното изгаряне. Но то не може да бъде универсално. Има отпадъци, които трябва да бъдат изгаряни на високи температури, каквито са циментовите заводи. Ако такива отпадъци се горят в топлофикационните централи, емисиите, които се получават, са изключително вредни. Като капак държавата плаща преференциални цени за това, че уж се използва биомаса за производството на енергия\", заяви Ерменков.  Той отново посочи ТЕЦ-овете в Сливен, Перник и Гълъбово.Депутатът заяви, че на няколко от централите, които се намират на територията на РИОСВ-Стара Загора, им е издадено становище, че не е необходимо да се прави оценка на въздействието на околната среда.„БСП не е срещу Ковачки, БСП е за върховенството на закона\", заяви Таско Ерменков. „Не може в държавата да царува безхаберието и за благоденствието на един човек да страдат останалите\".Ерменков припомни, че четирите работодателски организации са подали сигнал до КЗК за това, че има прекалена концентрация на пазара на електроенергия.„От КЗК им дадоха един въпросник с 11 въпроса. Всъщност им казаха: Вие се жалвате, сега свършете и нашата работа, за да докажете, че това, което ни пишете е истина\", заяви Ерменков. Той заяви още: „Когато вдигнеш цената на електроенергията, повишаваш цените на всичко. Губиш конкурентоспособност на пазара\".Запитан за кого отива печалбата, Ерменков заяви: „Най-вероятно за онзи, на когото са му позволили така да действа на пазара, на когото са позволили да има господстващо положение, който, откакто е на пазара на електроенергия, може да погледнете статистиката - цената на електроенергията на уж независимата енергийна борса е по-висока с 50%\". ", "date": "2019.08.26", "title": "Таско Ерменков: Италиански фирми пращат боклука си в България"}
{"url": "http://www.cross.bg/chasa-sega-monitor-1611808.html", "text": "/КРОСС/ в. 24 часа - Четирима объркват десния софиянец, при балотажа за кмет Фандъкова е по-приемливав. 24 часа - Кой в Оман искаше 80 млн. евро заради КТБ и защо не успяв. Монитор - 6200 болнични спрени за проверкав. Монитор - 3 пъти доказват, че КТБ е пирамида, а Василев и щерка му пак лъжатв. Сега - Университети вече приемат с тестове, попълнени вкъщив. Сега - Поправката „Артекс\" ще помогне на Втори небостъргачв. Телеграф - 3 бона заплата, ако завършим математика в СУв. Труд - Над 1000 учители не достигат за странатав. Труд - Морето по-евтино и топло през септемврив. Труд - Лихвите паднаха до исторически ниски нивав. 24 часа - Гроздето по-малко, но сладко, виното ще е хубавов. 24 часа - BG ваксина срещу варицела вече е пред регистрацияв. 24 часа - Хората сега готови да купуват най-много от последните 6 годинив. 24 часа - Делото за катастрофата край Своге се бави заради издирване на наследници на жертвитев. Монитор - Родители осъдиха община заради не обезопасена шахтав. Монитор - Молдовци шиха от затвора след свиждянев. Монитор - Морските круизи заобикалят пристанищата у насв. Монитор - Българите купуват по 40 кг злато на месецв. Сега - Шумен скандал за спорен конкурс разтърси Музикалното училищев. Сега - Аквапарковете у нас се оказаха извън всякакъв контролв. Телеграф - Електробуси ни возят от къщи дo метротов. 24 часа - Димитър Ганев, политолог: Ясно е кой ще реши битката в Софияв. Монитор - Бившият съдебен кадровик, следовател Ясен Тодоров: Малка група от хора от години упражняват уличен диктатв. Сега - Адвокат Михаил Екимджиев: Иван Гешев или не разбира конституцията, или заплашва съдав. Сега - Не ставате за нищо друго? Елате да учите „Национална сигурност\"!в. Телеграф - Шефът на столичния зоопарк Добромир Бориславов: Ще доведем снежен леопард в Софияв. Труд - Д-р Деян Димитров, експерт по международно морско право, пред „Труд\": Корабите ни плават под чужд флаг, българският не е атрактивенв. 24 часа - Убийци под индиго: Северин и Мартин са неграмотни цигани на по 21, без бащи, признават първо на майките си и бягатв. 24 часа - Ипотеките всъщност растат с невиждан от 10 г. темпв. Монитор - В омагьосания кръг на бюрокрациятав. Сега - Спасението на болните е дело на самите болнив. Сега - Ресор „ИскаПлаче\"в. Сега - Софиянци търсят спасение в безпартиен кандидатв. Телеграф - Халтурата на културатав. Труд - Спрете рекламите на лъжливи лекарства      ", "date": "2019.08.26", "title": "Темите във вестниците "}
{"url": "http://www.cross.bg/kaprio-leonardo-pozharite-1611823.html", "text": "/КРОСС/ Леонардо ди Каприо дава 5 милиона долара за борба с пожарите в Амазония. Фондът за опазване на околната среда, в който участва и вдовицата на Стив Джобс, обяви, че средствата са налични.Ди Каприо е силно ангажиран в борбата с климатичните промени и на няколко пъти призоваваше ситуацията в Амазония да се приеме сериозно от световния елит и да се вземат мерки.Петте милиона ще бъдат дадени на индиански племена и пет местни организации, които се борят с пожарите.Откакто беше създадена фондацията, която носи името на Леонардо ди Каприо, тя е събрала около 100 милиона долара за природозащитни каузи. ", "date": "2019.08.26", "title": "Леонардо ди Каприо дава 5 млн. долара за борбата с пожарите в Амазония"}
{"url": "http://www.cross.bg/krasimir-valezhi-stoev-1611824.html", "text": "/КРОСС/ Без промяна ще остане времето и през тази седмица. Максималните температури ще бъдат в диапазона 31-36 градуса. Това прогнозира в Сутрешния блок на БНТ Красимир Стоев от НИМХ.По думите му в източните райони ще настъпи леко понижение на температурите, но без съществени валежи. Това повишава и рисковете от пожари, предупреждават синоптиците.Поне до 5 септември валежи от стопанско значение не се очакват, каза още Красимир Стоев. ", "date": "2019.08.26", "title": "Слънце и високи температури и в началото на септември "}
{"url": "http://www.cross.bg/dulg-emisiya-knizha-1611814.html", "text": "/КРОСС/ 200 млн. лева нов дълг под формата на държавни ценни книжа се очаква да бъде поет от правителството. Това ще бъде поредната дългова емисия, след като страната ни реши да плати наведнъж изтребителите Ф-16.Финансовото министерство предлага облигации от 20-годишната емисия, отворена през юни тази година. Именно тогава за първи път в историята на България на пазара бяха пуснати държавни ценни книжа, чийто падеж е след 20 години.Тази година страната ни има право да поеме максимум един милиард лева нов дълг. Освен 20-годишните облигации финансовото министерство на няколко пъти пуска и книжа за 10 години и половина, като към тази емисия също има сериозен интерес, особено от страна на банките. Това е обяснимо, тъй като ценните книжа се считат за сигурен инструменти, макар и със сравнително ниска доходност. Ако бъдат одобрени поръчки за 200 милиона лева от днешната емисия, общо новопоетият дълг за годината ще бъде 900 млн. лева или близо до лимита, записан в бюждета.Новите задължения се налагат заради сделката за изтребителите, която частично се финансира по този начин. В средата на август министърът на отбраната Красимир Каракачанов обяви, че парите за военните самолети вече са преведени в Съединените щати в специална сметка на България, както е записано по договор. Неведнъж управляващите са заявявали, че страната ни може да плати техниката наведнъж.Новопоетият дълг отива във фискалния резерв, чието ниво правителството поддържа много над изискуемия в бюджета минимум. ", "date": "2019.08.26", "title": "Държавният дълг се увеличава с 200 млн. лв. заради покупката на F-16"}
{"url": "http://www.cross.bg/klimata-trump-liderite-1611817.html", "text": "/КРОСС/ Лидерите от Г-7 ще обсъжда промените в климата днес. Това е и темата, която разделя участниците във форума.Доналд Тръмп е известен противник на борбата с глобалното затопляне и обяви изваждането на САЩ от Парижкото споразумение за климата. Това е една от причините, поради която няма да има заключителен документ от  срещата.Вместо това се очаква Еманюел Макрон и Доналд Тръмп да го заместят с обща пресконференция по-късно днес, на която да отговарят на въпроси. ", "date": "2019.08.26", "title": " Лидерите от Г-7 ще обсъдят промените в климата"}
{"url": "http://www.cross.bg/lenta-dvizhenieto-topli-1611809.html", "text": "/КРОСС/  От  9:30 ч. до 15:30 ч. движението по АМ \"Хемус\" в тунел \"Топли дол\" в посока Варна ще се осъществява в една лента поради ремонтни дейности на осветителните тела в съоръжението. Ще се ограничи активната лента, като движението ще се извършва в изпреварващата лента.", "date": "2019.08.26", "title": "От 9:30 ч. до 15:30 ч. движението по АМ \"Хемус\" в тунел \"Топли дол\" ще е в една лента"}
{"url": "http://www.cross.bg/zhivot-ekzoplaneti-olsun-1611810.html", "text": "/КРОСС/  Изненадващи нови изследвания, проведени от учени от Чикагския университет, разкриха, че съществуват екзопланети, които биха могли да бъдат дори по-подходящи за живот от нашия собствен свят, според Science Alert.Целта на учените е била \"идентифициране на океаните на екзопланетите, които имат най-голям капацитет да бъдат дом на активен живот\", обясни ръководителят на изследването Стефани Олсън, когато екипът представи своите открития на конгреса по геохимия в Голдшмид в Барселона.„Животът в океаните на Земята зависи от възходящия поток, който връща хранителни вещества от тъмните дълбочини на океана до слънчевите му части, където живее фотосинтетичният живот. По-голямото увеличаване означава по-голямо количество хранителни вещества, което означава повече биологична активност. Условия, които трябва да търсим на екзопланети \", каза тя.Както списание Astronomy посочва, предишните проучвания за потенциална обитаемост на екзопланети \"до голяма степен пренебрегват\" ролята на океаните в глобалното регулиране на климата и транспортирането на топлина, докато Олсен и нейните колеги \"се фокусират върху тази ниша\", сравнявайки различни комбинации от климат и океан.Използвайки софтуер, наречен ROCKE-3D, разработен от Института за космически изследвания Годард за моделиране на бъдещите екзопланети, учените определиха, че комбинация от по-плътна атмосфера с по-бавни темпове на въртене и присъствието на континенти водят до по-висока скорост на възходящия поток.\"Това е изненадващо заключение. То ни показва, че условията на някои екзопланети с благоприятни модели на циркулация на океана биха могли да бъдат по-подходящи за поддържане на живот, който е по-мащабен или по-активен от живота на Земята\", отбеляза Олсън.Очаква се изследването да предостави допълнителни параметри за астрономите, които търсят признаци на живот в далечни светове, като Олсън предполага, че „трябва да се насочим към подмножеството от обитаеми планети, които ще бъдат най-благоприятни за големи, глобално активни биосфери\". ", "date": "2019.08.26", "title": "Екзопланети имат по-голямо разнообразие на живот отколкото Земята "}
{"url": "http://www.cross.bg/sreshta-rysiya-frantziya-1611811.html", "text": "/КРОСС/  Кремъл се надява на здравия разум на лидерите от Г-7 по въпроса за възстановяването на отношенията с Русия, заяви пред ТАСС Дмитрий Песков, прессекретарят на руския президент Владимир Путин.Песков увери, че Русия възстановява отношенията си с голямото мнозинство от страните от групата \"и сега те се намират на доста позитивна\" основа. Той даде пример с Франция и Италия и отбеляза \"традиционно близките отношения (на Русия) с Германия и Япония\".Коментирайки медийните съобщения, че лидерите от Г-7 са се договорили групата да не присъединява Русия, а само да се координира по-тясно с нея, Песков заяви, че ефективната координация по въпросите на глобалната икономика и политика е невъзможна без Китай и Индия.Прессекретарят на Путин потвърди, че се проучва възможността за организиране на нова среща на върха на \"нормандската четворка\" за Украйна. В същото време той отбеляза, че тя трябва да бъде предшествана от доста голяма \"домашна работа\".Песков каза това в отговор на запитване от ТАСС за коментар на думите на германския канцлер Ангела Меркел, че Германия и Франция работят за организиране в скоро време в Париж на нова среща на върха на \"нормандската четворка\", която освен тях включва още Русия и Украйна.Темата за среща на върха в \"нормандски формат\" беше обсъдена и по време на среща на президентите на Русия и Франция Владимир Путин и Еманюел Макрон.Германия и Франция се стремят да проведат среща на върха в „Нормандски формат\" (между Германия, Франция, Русия и Украйна) в близко бъдеще, тя ще се проведе в Париж, заяви германският канцлер Ангела Меркел по време на пресконференция в края на срещата на върха на Г-7, предаде РИА Новости.\"Ние, Франция и Германия, подчертахме, че искаме съвсем скоро, след подготвителната среща на съветниците и съответно на външните министри да поискаме среща на върха с президентите на Русия и Украйна. Новата среща ще се проведе в Париж \", каза Меркел.Тя добави, че страните ще положат усилия, за да гарантират, че срещата ще се проведе в близко бъдеще. ", "date": "2019.08.26", "title": "Кремъл се надява на здравия разум на лидерите от Г-7"}
{"url": "http://www.cross.bg/bivsh-direktor-izpulnitelen-1611805.html", "text": "/КРОСС/ Полк. проф. Ивайло Даскалов, началник клиника по кардиология към ВМА, член на лигата \"Лекарите, на които вярваме\"Александър Мутафчийски, солист в Държавния музикалния театърАлександър Цветков, бивш министър на транспортаПроф. д-р Владислав Христов, началник на Втора хирургична клиника в \"Пирогов\", председател на Българска асоциация за раните (БАР)Велко Йотов, футболен национал от САЩ'94Ирена Бориславова, изпълнителен директор на ИА \"Българска служба за акредитация\"Любомир Любенов, олимпийски шампион по кану-каякПавел Станчев, главен изпълнителен директор на дистрибуцията във френския тв канал TF1, бивш главен изпълнителен директор на \"bTV медиа груп\"Хюсеин Хафъзов, заместник-председател на партия ДОСТ, бивш депутат ", "date": "2019.08.26", "title": "Рождениците на 26 август"}
{"url": "http://www.cross.bg/chasa-provede-bulgariya-1611806.html", "text": "/КРОСС/***Благоевград. От 20.30 часа на площад „Македония\" ще бъде официално открит 7-ият Международен турнир по футбол „Купите на Община Благоевград\". Преди откриването ще се състои шествие, което ще тръгне в 20.00 часа от Съдебната палата, ще мине по улица „Тодор Александров\" и ще стигне до пл. „Македония\". Седмият международен футболен турнир за деца „За купите на Община Благоевград\" e под патронажа на кмета д-р Атанас Камбитов и ще се проведе в дните до 31 август.***Бургас. От 20.30 часа на сцената на Летния театър ще се състои официална церемония за откриване на 47-ото издание на Международния фолклорен фестивал. Програмата на фестивала ще започне в 17.30 часа дефиле на всички състави от пл. „Тройката\" през Община Бургас до Летния театър.***Добрич. От 09.00 часа до 17.30 часа в Народно читалище „Йордан Йовков - 1870 г.\" ще се проведе Летен детски център „Млади възрожденци\".***Добрич. От 10.30 часа до 11.30 часа в Художествената галерия ще се състои Лятна работилница за въображение - занятия с деца.***Дългопол. От 18.00 часа на градския площад ще се състои тържествено откриване на бюст-паметник на Васил Левски. Поводът е 50-ата годишнина от обявяването на Дългопол за град. На събитието е поканен заместник министър-председателят по обществения ред и сигурност и министър на отбраната Красимир Каракачанов.***Камчия. От 15.30 часа в Санаторно-оздравителния комплекс „Камчия\" ще се проведе семинар на тема „Хуманистична образователна среда в образователните институции за формиране на нравствени и духовни качества у децата и учениците\". В семинара ще участват министърът на образованието и науката Красимир Вълчев, председателят на Синдиката на българските учители д.ик.н. Янка Такева, зам.-изпълнителен директор на СОК „Камчия\" ЕАД Лазар Стоянов и Станка Шопова, председател на УС на Фондация „Устойчиво развитие за България\". Събитието ще се провежда в дните до 31 август.***Костинброд. От 10.30 часа в производствения център на Кока-Кола в Костинброд ще се проведе откриване на нови производствени мощности на компанията. Събитието ще бъде уважено от министър-председателя Бойко Борисов, посланика на Гърция в България Н.Пр. Григориос Василоконстандакис, изпълняващия длъжността посланик на САЩ в България Джъстин П. Фридман, кмета на София Йорданка Фандъкова и други представители на изпълнителната власт.***Пловдив. От 10.00 часа 25-и състав на Районния съд ще гледа делото срещу Христо П., срещу когото е повдигнато обвинение по чл.325б, ал.2 т.2 пр.ІІ и т.3 пр.І вр. с ал. 1 пр.ІІ от НК за проява на жестокост към гръбначно животно.***СилистраВ Биосферен парк „Сребърна\" ще се проведе международен пленер за художници от България и Румъния. Инициативата е в рамките на проект „Развитие на общия туризъм и възстановяване на културното наследство\", финансиран по програма Interreg VA Румъния-България 2014-2020 г.\". Пленерът ще се проведе в дните до 1 септември 2019 г.  ", "date": "2019.08.26", "title": "Предстоящи събития на 26 август"}
{"url": "http://www.cross.bg/chast-termi-hisarya-1611807.html", "text": "/КРОСС/  Археолози проучват западната част на Римските терми в Хисаря, дейностите обхващат територията до двата басейна, разкрити миналото лято. За да се осъществят проучванията, преди дни бе демонтирана част от пешеходната алея в парк „Момина сълза\".Екипът на доц. Митко Мадажаров навлезе в културния пласт и откри първите находки. Това са мраморни фрагменти от прозорците на римските терми, почти цял запазен свод, изграден от масивни тухли и хоросан и дървени греди от покривната конструкция.\"За този археологически сезон навлизаме в един много интересен пласт, в който очакваме да открием мраморните стълби на басейните, значителна част от облицовката на стените от бял мрамор. Надяваме се да се натъкнем и на статуя на здравеносно божество, тъй като съвсем наблизо е нимфеумът, каза доц. Маджаров. В тази част от термите беше разкрито мраморно ходило на мъжка статуя, предполага се, че е на бога на здравето - Асклепий.Проучването се осъществява от екип на Археологическия музей в Хисаря под ръководството на директора доц. д-р Митко Маджаров. Те се финансират за поредна година от Министерството на културата по договор с музея.Разкопките на Римските терми, един от най-големите и добре запазени СПА комплекси от епохата на Римската империя, ще разкрият през това лято западния зид и последните помещения, които са обслужвали посетителите. Така античният СПА комплекс, чиито основи били положени по времето на император Адриан, ще бъдат показани в цялото си великолепие.Веднага след приключване на дейностите през този археологически сезон в новоразкритата част ще могат да влизат туристи, за да разглеждат всички помещения, в които древните римляни са се отдавали на релаксиращи процедури с лековита минерална вода и благовонни етерични масла.Разкриването на последната част от Римските терми в Хисаря трябва да бъде осъществено още през този археологически сезон, тъй като е в ход проект за неговата цялостна реставрация и консервация. Проектът предвижда и изграждане и монтиране на покривна конструкция на обекта, която с олекотени материали ще повтори линиите и сводовете на античния покрив.Проектът ще се финансира от Оперативна програма „Региони в растеж\".И сега басейните в Римските терми, разкрити при разкопки в предходните години, са достъпни за разглеждане, ежедневно туристи и почиващи в Хисаря докосват водата в тях за здраве. ", "date": "2019.08.26", "title": "Императорските терми в Хисаря крият тайни и загадки "}
{"url": "http://www.cross.bg/harmanli-kraii-ovladyan-1611813.html", "text": "/КРОСС/ Овладян е големият пожар край Харманли.В неделя вечерта горяха около 1000 декара ниска растителност между селата Преславец и Поляново. Седем пожарни са се включили в гасенето на огъня.Тази сутрин няма опасност за хората и за домовете им. ", "date": "2019.08.26", "title": "Овладян е пожарът край Харманли "}
{"url": "http://www.cross.bg/kylata-posoka-stryma-1611853.html", "text": "/КРОСС/ Временно движението при км 36 на АМ „Струма\" в посока Кулата е ограничено поради горящ тежкотоварен автомобил.Трафикът в посока Кулата се осъществява по обходен маршрут от п. в. Драгичево през Перник - Радомир  - Червена могила - Друган и включване отново в АМ „Струма\" при п. в. Долна Диканя.Шофьорите  е необходимо да карат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ.  ", "date": "2019.08.26", "title": "ТИР се запали на магистрала „Струма“, ограничено е движението "}
{"url": "http://www.cross.bg/voiina-vtorata-svetovna-1611804.html", "text": "/КРОСС/ 1498 г. - Микеланджело получава поръчка за Пиета.1768 г. - Капитан Джеймс Кук отплава от Англия на борда на Ендевър.1778 г. - Първото документирано изкачване на Триглав - най-високия връх в Словения.1789 г. - Във Версайския дворец е приета Декларацията за правата на човека и гражданина.1858 г. - Първите новини предадени чрез телеграф.1862 г. - Американска гражданска война: започва Второто сражение при Бул Рън.1877 г. - Руско-турска война (1877-1878): Край на Втората битка при Шипка.1883 г. - Вулканът Кракатау изригва и причинява огромни цунами, които разрушават селищата на островите Ява и Суматра в Индонезия, убивайки 36 000 души.1886 г. - Княз Александър Батенберг е принуден да абдикира от българския престол.1914 г. - Първа световна война: Германската колония Тоголанд е нападната от френски и британски войски, които я превземат след пет дни.1920 г. - Влиза в сила 19-тата поправка към Конституцията на САЩ, даваща право на жените да гласуват.1923 г. - Райко Даскалов e застрелян в Прага от член на Вътрешната македонска революционна организация (ВМРО).1926 г. - Основан е италианския АКФ Фиорентина.1934 г. - Цар Борис III открива Паметника на свободата на връх Шипка.1940 г. - Чад става френска колония и се присъединява към Антантата под управлението на Феликс Ебое - първия черен губернатор във френска колония.1942 г. - Холокост в Шорткиав, западна Украйна: В 2:30 германски войници започват да изкарват евреите от жилищата им, разделят ги на групи по 120 човека, натоварват ги в товарни вагони и депортират 2000 от тях в концетрационния лагер Белзец. 500 деца и болни са убити на място.1944 г. - Втора световна война: Шарл дьо Гол влиза в Париж.1944 г. - България във Втората световна война: Царство България обявява неутралитет във Втората световна война и желание за примирие с Великобритания и САЩ.1947 г. - Шестото велико народно събрание приема Закон за забрана и разтурване на Българския земеделски народен съюз - Никола Петков и на Българския земеделски младежки съюз към него.1957 г. - СССР оповестява успешното тестване на междуконтинентална балистична ракета.1966 г. - Започва войната на Намибия за независимост.1970 г. - Новото феминистко движение в САЩ, ръководено от Бети Феридан, започва националната Женска стачка за равенство.1978 г. - Папския конклав избира Йоан Павел I за папа.1978 г. - Програма Интеркосмос: На борда на съветския космически апарат Союз 31 лети първият германски космонавт Зигмунд Йен.1990 г. - Подпален е Партийният дом на БСП в центъра на София.1999 г. - Майкъл Джонсън подобрява световния рекорд в спринта на 400 метра с време от 43,18 секунди.1999 г. - Русия започва Втората чеченска война като отговор на нахлуването в Дагестан на Ислямската международна умиротворителна бригада.2008 г. - Русия едностранно признава независимостта на отцепилите се от Грузия републики Абхазия и Южна Осетия.", "date": "2019.08.26", "title": "26 август в историята"}
{"url": "http://www.cross.bg/tema-zhivo-zagora-1611803.html", "text": "/КРОСС/ Тема: По следите на бегълците от затворническото общежитие. Докъде стигнаха разследващите? На живо, от Стара Загора.Тема: Напрежение в Първомайско. Стопани отказват да дезинфекцират дворовете си срещу африканска чума. Ще получат ли обезщетение за умъртвените животни?Тема: Мълчвлив протест под изгорелия мост на магистрала \"Струма\". Ще останат ли без работа хората от депото?Тема: Ще спрат ли пациентите да доплащат в болниците? Говорят експертите.Тема: Срещата в в Биариц. Лидерите от Г-7 и проблемите на света. Ще бъдат ли намерени решения?Тема: Бягство от затвора, на живо от Стара Загора. Занижен ли е контролът в общежитията от затворен тип?Тема: Ще бъде ли узаконено доплащането в болниците и ще загуби ли Здравната каса монопола си?Гост. Д-р Дечо Дечев, управител на НЗОКТема: Скандал с поискана оставка в Музикалното училище в София. Защо оперната певица Дарина Такова е трябвало да се яви на изпит по пеене, за да преподава?Тема: На живо: Година след трагедията в Своге, какво се промени и защо старите автобуси още са без колани?Тема: Затегнат режим за получаване на кредити. В кои случаи ще попадаме в „черния списък\"?Нова телевизия, „Здравей, България\"Тема:  ", "date": "2019.08.26", "title": "Теми и гости в сутрешните блокове "}
{"url": "http://www.cross.bg/adrian-nataliya-muchenitzi-1611802.html", "text": "/КРОСС/ На 26 август православната църква почита паметта на светите мъченици Адриан и Наталия. Те живели по времето на император Максимиан, който извършвал жестоки гонения срещу онези, които изповядвали Христовото учение. Императорът издал заповед да се издирят християните в столицата му гр. Никодимия и да ги предадат на съд, като обещал богата награда за това. Онзи, който укривал християни, бил заплашен със строги наказания. Езичниците започнали да издават познатите християни и да ги довеждат на съд при царя.Веднъж по указание на жители на Никодимия войниците на Максимиан намерили в една пещера 23-ма човека, които заявили, че вярват в Христа. Войниците ги вързали и отвели при царя, който отивал в езическия храм за жертвоприношение. Царят сам ги разпитвал, а те без страх изповядвали своята вяра. На заканите на владетеля, че ще ги подложи на мъчения, отговаряли, че не се боят да страдат за името на Исус. Разгневеният Максимиан заповядал да ги бият най-жестоко, но мъчениците останали непоколебими. Те търпеливо понесли изтезанието, като казвали, че се надяват да получат на небето безсмъртие. След като ги измъчвали, ги отвели в преторията, за да запишат там имената им като осъдени на смърт.На изтезанията станал свидетел Адриан, един от членовете на преторията, знатен и богат човек, близък с императора. Той бил езичник и много се впечатлил от необяснимото за него търпение на християните. Адриан започнал сам да ги разпитва каква награда очакват от своя Бог за тяхното търпение. И в разговора с едва дишащите от телесна изнемога мъченици, Божията благодат се докоснала до добрата душа на Адриан. Слушайки и гледайки тия люде, той разбрал божествената истина и като застанал сред преторията, казал на писарите, които записвали осъдените на смърт да запишат и неговото име, заедно с имената на тези светци мъченици, защото и той повярвал в техния бог Христос и с радост искал да умре за него. Учуден от постъпката му императорът предложил на Адриан да се разкае, но той отказал. Тогава царят се разгневил, заповядал да го оковат в тежки железни вериги и да го отведат в тъмница, където били затворени останалите мъченици.Адриан имал млада жена - Наталия, която изповядвала християнството. Когато научила за мъченията, на които бил подложен мъжът й, тя побързала да отиде при него в тъмницата, за да му даде сили. Наталия била при съпруга си до смъртта му и го ободрявала чрез вярата в Бог и в блажения задгробен живот. Тя прислужвала на мъчениците и измивала раните им. Скоро след кончината на мъжа си Наталия се поминала, като заспала вечния си сън до неговия гроб. Тя също е причислена от Светата църква към лика на мъчениците, умрели за Христа.\"На този празник имен ден имат Адриан, Адриана и Наталия.Името Наталия идва от лат. natalia - родна, рождена, и проникнало у нас главно под сръбско и румънско влияние, а в по-ново време - под руско влияние. Адриан пък идва от името на известен римски император - произхожда от Хадрия (от латинскoтo Нadrianus) - град в северна Италия, дал името на Адриатическо море. ", "date": "2019.08.26", "title": "Св. мчци Адриан и Наталия"}
{"url": "http://www.cross.bg/mlrd-kraya-mesetz-1611837.html", "text": "/КРОСС/ Българите имат на влог над 53 милиарда лева в края на юли, предаде репортер на БГНЕС. Спестяванията на домакинствата са нараснали с 8,1% спрямо същия месец на миналата година, показва статистиката на БНБ.Сериозен ръст на депозитите е регистриран и при финансовите предприятия. Те са скочили с 35,1% през юли 2019 г. спрямо юли 2018 г. и в края на този месец достигат 3,500 млрд. лв. или 3% от БВП.Депозитите на нефинансовите предприятия възлизат на 24,144 млрд. лв. или 20,9% от БВП.В края на юли 2019 г. кредитите за неправителствения сектор са 59,860 млрд. лв. (51.7% от БВП) при 59,372 млрд. лв. към юни 2019 г. (51.3% от БВП). През юли 2019 г. те се увеличават на годишна база с 6.5%Нетните чуждестранни активи са 60.015 млрд. лв. в края на отчетния месец при 58.287 млрд. лв. в края на юни 2019 година, като нарастват с 11.5% в сравнение с юли 2018 г. (11.8% годишно повишение през юни 2019 година). ", "date": "2019.08.26", "title": "Българите са спестили 53 млрд. лв. в банки"}
{"url": "http://www.cross.bg/okeana-nikoga-presechete-1611801.html", "text": "/КРОСС/ Никога няма да пресечете океана, ако не съберете смелост да изгубите брега от погледа си. -Христофор Колумб", "date": "2019.08.26", "title": "Никога няма да пресечете океана"}
