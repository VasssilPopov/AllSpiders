{"url": "http://www.cross.bg/polsha-ninova-korneliya-1584739.html", "text": "/КРОСС/ Председателят на НС на БСП Корнелия Нинова се срещна днес с Н.Пр. г-н Кшищоф Краевски, извънреден и пълномощен посланик на Полша.   ", "date": "2018.09.25", "title": "Корнелия Нинова се срещна с посланика на Полша"}
{"url": "http://www.cross.bg/pensiite-otpadaneto-goranov-1584729.html", "text": "/КРОСС/ Таванът на пенсиите по всяка вероятност няма да отпадне и през следващата година. Това заяви финансовият министър Владислав Горанов.Въпреки че отпадането на ограничението на доходите за новите пенсионери е записано в Кодекса за социално осигуряване, според министъра все още не са отстранени несъвършенствата на пенсионната формула. Затова може и догодина пенсиите да имат таван.За отпадането на максималния праг на всички пенсии настояват пенсионерски организации. Предстои въпросът да бъде обсъден в сряда в социалната комисия в парламента., каза министърът на финансите Владислав Горанов.Важно е дали това би било справедливо и добре прието от обществото, защото действителните размери на някои пенсии, които са ограничени до максимален размер сега, е доста висок. Така министърът отговори на въпроса за отпадането на тавана за всички пенсионери.", "date": "2018.09.25", "title": "Таванът на пенсиите остава и догодина"}
{"url": "http://www.cross.bg/obshtina-vsyaka-horata-1584740.html", "text": "/КРОСС/ „От споделените проблеми на хората в страната ще изготвим Визия за всяка община в България.” Това заяви лидерът на БСП Корнелия Нинова на среща с областните председатели на партията и депутатите от ПГ на „БСП за България” в централата на левицата. По думите й е нужно да бъде изготвена Визия за всяка област и община. „Хората се интересуват- защо нямат в региона си болница, защо пътищата са разрушени, от проблеми със затруднения достъп до училища, как да бъдат решени тези проблеми и какви кадри са необходими за тази цел. Интересуват ги проблемите на местно ниво, освен националните. „Визия за България\" трябва да се приведе до регионална за всеки регион”, добави тя. Лидерът на БСП добави, че хората в цялата страна приемат много положително документа и правят своите предложения за неговото развитие. Тя препоръча на областните координатори и на депутатите от левицата да разгледат всяко едно предложение.  „Проектът ще се превърне в доктрина за развитието на страната”, категорична беше Корнелия Нинова. Според нея до края на декември, представителите на БСП ще посетят всяка община на България, за да  запознаят хората с Визията и да получат предложенията им. Предстоят срещи с редица синдикални, браншови и непартийни структури и организации. Лидерът на БСП информира събралите се, че предстоят срещи на представителите на левицата през тази седмица в областите Варна и Добрич.  ", "date": "2018.09.25", "title": "Корнелия Нинова: Правим Визия за развитието на всяка община в България"}
{"url": "http://www.cross.bg/rhone-arrle-w-f-1584733.html", "text": "/КРОСС/ Πpитeжaтeлитe нa Рhоnе ХЅ и іРhоnе ХЅ Мах зaпoчнaxa дa ce oплaĸвaт oт лoши Wі-Fі cигнaл и мoбилнa вpъзĸa. Πpoблeмът мoжe дa ce дължи нa cлaбoтo ycилвaнe oт cтpaнa нa aнтeнитe.Tpaдициoннo, cлeд излизaнeтo нa нoвитe іРhоnе ce тъpcи нaличиeтo нa paзлични нeдoглeждaния и бъгoвe в нoвитe cмapтфoни нa Аррlе. Toзи път oплaĸвaниятa ca oт лoш Wі-Fі cигнaл и нeнaдeжднa мoбилнa вpъзĸa, предава Kaldata.Πoтpeбитeли нa Rеddіt зaявиxa, чe тexнитe нoви іРhоnе дeмoнcтpиpaт влoшaвaщa ce Wі-Fі вpъзĸa и cлaб cигнaл, пoĸaзвaн oт индиĸaтopитe нa іРhоnе ХЅ и ХЅ Мах. Cъщитe oплaĸвaния ce пoявиxa и във фopyмa зa тexничecĸa пoддpъжĸa нa Аррlе. Зaceгa вcичĸи oплaĸвaния ca peгиcтpиpaни в CAЩ.\"И пpи мeн e cъщoтo: мoитe іРhоnе 7 Рluѕ и іРаd (2017) бeз пpoблeм ce cвъpзвaт c 5 GНz Wі-Fі мpeжa, a ХЅ имa пpoблeми. Toй пoĸaзвa caмo двe дeлeния зa cилaтa нa cигнaлa, a вpъзĸaтa e нecтaбилнa. Toвa e твъpдe пeчaлнo, пoнeжe ce нaлoжи дa пpeминa ĸъм 2,4 GНz. Haдявaм ce Аррlе дa oпpaви тoвa cъc cлeдвaщoтo coфтyepнo oбнoвявaнe\" - глacи eднo oт cъoбщeниятa във фopyмa нa Аррlе.A пoтpeбитeл нa Rеddіt ce oплaĸa, чe пo cъвceм cъщия нaчин ce дъpжи и іРhоnе ХЅ Мах (Vеrіzоn). Дopи ca мy cмeнили тeлeфoнa, нo пpoблeмът ocтaнaл.Toвa e дocтa cтpaннo, пoнeжe пo вpeмe нa пpeзeнтaциятa Аррlе ĸaзa, чe в іРhоnе ХЅ и ХЅ Мах e пoдoбpeнa paбoтaтa нa бeзжичния мoдyл и e дoбaвeнa пoддpъжĸaтa нa тexнoлoгиитe 4×4 МІМО, QАМ и LАА.", "date": "2018.09.25", "title": "Появиха се първите проблеми с iPhone XS и XS Max"}
{"url": "http://www.cross.bg/rabota-brekzit-preferentzii-1584726.html", "text": "/КРОСС/ Европейските граждани няма да бъдат с преференции за работа във Великобритания след брекзит – това е решило британското правителство, съобщиха от Би Би Си, като се позоваха на свой източник.Това означава, че в бъдеще европейците, които искат да работят на острова, може да се нуждаят не само от виза, но и да доказват, че отговарят на редица изисквания.Кабинетът на Тереза Мей предпочита разрешението за работа да е обвързано с уменията на работниците, а не с националността им, съобщават от Би Би Си.Според източниците на медията решението може да се промени ако Лондон иска да продължи добрите отношения с Брюксел.", "date": "2018.09.25", "title": "Гражданите на ЕС – без преференции за работа във Великомбритания след брекзит"}
{"url": "http://www.cross.bg/stranata-fisha-putishtata-1584719.html", "text": "/КРОСС/ Продължават проверките на полицията в рамките на ежедневния засилен контрол по пътищата на страната. В последния работен ден на миналата седмица и трите почивни дни полицейските екипи са проверили 18129 моторни превозни средства и 23965 души. Издадени са 6160  фиша, 2631 акта за установени  административни нарушения, констатирани са 8581 случая на превишена скорост и са издадени 397 заповеди за принудителни административни мерки.Отнети са 194 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 956 електронни фиша.", "date": "2018.09.25", "title": "18129 моторни превозни средства са проверени в петък и през трите почивни дни по пътищата в страната"}
{"url": "http://www.cross.bg/perspektivi-ychastva-avramova-1584718.html", "text": "/КРОСС/ Утре, 26 септември, министърът на регионалното развитие  и благоустройството Петя Аврамова ще участва в Oсмия дискусионен форум „Строителството през 2019 г. – перспективи и предизвикателства”.Организираното от Камарата на строителите в България и в. „Строител“ събитие ще се проведе от 9.00 часа в зала „Средец“ на „София хотел Балкан“.", "date": "2018.09.25", "title": "Министър Аврамова ще участва в дискусионния форум „Строителството през 2019 г. – перспективи и предизвикателства“"}
{"url": "http://www.cross.bg/propadna-tzentura-izkop-1584720.html", "text": "/КРОСС/ Кола пропадна в центъра на София. Причината са недовършени работни дейности от страна на \"Топлофикация\" след авария от миналата седмица.В петък се е появил проблем с топлопровод, а направеният изкоп е запълнен не с асфалт, а с камъни. Аварията е принудила общината да затвори временно участъка между улиците \"Граф Игнатиев\" и \"Хан Крум\". Предупредителни знаци обаче няма, което допълнително обърква шофьорите. Хората от района разказват, че дупката е в това състояние от една седмица. ", "date": "2018.09.25", "title": "Кола пропадна в изкоп в центъра на София "}
{"url": "http://www.cross.bg/team-blue-subitiya-1584721.html", "text": "/КРОСС/ Тази есен белгийската финансова група KBC отправя предизвикателство към своите служители, клиенти и партньори – да изминат заедно разстоянието от Земята до Лунатаили точно 384 000 км. Десетки хиляди хора от 6 държави, в които оперира КВС Груп, ще допринесат за изпълнението на амбициозната цел с бягане, плуване, колоездене, спортно ориентиране, гребане и други. Чрез  те се включват в спортни събития и символично „даряват“ изминатите от тях километри.В замяна . В България набраните суми ще бъдат дарени за каузите „История с бъдеще: висше образование за повече български деца“ на ДЗИ, ОББ Старт-ъп, Българската Коледа, уроци по финансова грамотност на Фондация because и Сдружение „Деца с онкохематологични заболявания“. В допълнение всеки желаещ може да закупи специално създадената за предизвикателството тениска I AM TEAM BLUE, а средствата за закупуването ѝ да насочи сам към пожеланата от него кауза.                           в лицето на ОББ, ДЗИ, ОББ Интерлийз и дъщерните дружества на ОББ , в които участие взимат десетки хиляди души. Освен това, в подкрепа на голяма цел, , на което да покани своите близки, приятели, семейство и колеги. Единственото изискване е в събитието да се включат повече от двама души и да бъде регистрирано в платформата . Единственото условие е спортовете да не включват изминаване на километри чрез моторно превозно средство.Програмата със собствени събития ще открие ДЗИ със серия от три веломаратона  в , съответно на . В тях ще могат да се включат както професионални колоездачи, така и любители. Компанията покрива и дневните застраховки на всички участници от свободния старт.Обединена българска банка организира своя първи  на , в който служители и партньори на банката ще могат да премерят сили на кортовете на Национален ОББ тенис център.Пътуването до Луната ще завърши с вертикално бягане на когато емблематичната сграда ОББ Милениум център, с височина 95 метра, ще се превърне в домакин на нетрадиционния ОББ Вертикален маратон/ ОББ Въртикал рън. Всички посетители на централата в този ден ще имат възможността изпитат куража си – 24-те етажа на сградата ще ги очакват, заредени със сили и мотивация, защото след 16:00 ч. единственият начин да се придвижат ще бъде да използват стълбите.", "date": "2018.09.25", "title": "ОББ и ДЗИ се включват в „поход“ до Луната"}
{"url": "http://www.cross.bg/pechalbite-ikonomika-pazarna-1584722.html", "text": "/КРОСС/ ВМРО искат да се регулират цените на основните храни. Те представиха проект с предложението 10 важни продукта от първа необходимост да имат таван на печалбите.Според ВМРО трябва да се въведе ново понятие „Социална кошница”. Тя трябва да включва нещата, без които човек не може, като хляб, прясно и кисело мляко, сирене, масло и кашкавал. Предлагат се също продуктите пилешко и свинско месо, брашно, олио и 10 броя яйца.Патриотите предлагат върху тези стоки да имат ясно разписани от държавата ставки за печалба. И да се постави максимален праг на печалбите на производителите и да се постигне максимален праг на печалбите на търговците.От партията признават, че не са уведомили партньорите си от ГЕРБ за предложението.Работодателите и синдикатите обаче са резервирани. Според тях това е трудно приложимо в една работеща пазарна икономика. Икономистите казват, че такива практики е имало в миналото в плановата социалистическа икономика.Според бизнеса европейската пазарна икономика не допуска такава регулация, защото цените на стоките и услугите зависят единствено от търсенето и предлагането.Идеята тепърва ще се обсъжда на коалиционен съвет преди да бъде разписана в законопроект.", "date": "2018.09.25", "title": "ВМРО иска таван на печалбите за 10 продукта от първа необходимост"}
{"url": "http://www.cross.bg/ninova-sdelkata-levitzata-1584723.html", "text": "/КРОСС/ \"Председателят на КЕВР Иван Иванов обяви намерение цената на природния газ да се вдигне с 8%. Това ще доведе до увеличение на цените на всички стоки и услуги. През юли токът поскъпна с 2%, парното със 7%, а сега имаме 8% увеличение на природния газ и това ще се усети най-тежко през зимата. При този очакван ценови шок, е наложително да се вземат мерки, за да бъдат подпомогнати  близо 2 млн. българи, които живеят под прага на бедност от 321 лв.\"  Това каза председателят на НС на БСП Корнелия Нинова на пресконференция в централата на партията. Тя добави, че българските граждани много трудно ще  понесат този ценови шок. Нинова изтъкна, че в тази ситуация, правителството прави нещо немислимо и доказващо, че държавата няма институции, на колене е пред търговските вериги и е тръгнала да им се моли да не увеличават цената на хляба. Тя коментира, че хляб се продава в стотици хиляди магазини в цялата страна, а не само в 4-5 търговски вериги в големите градове. \"Това означава ли, че ще ходят да се молят на всички търговци от магазин на магазин?  Като поскъпне млякото, и за него ли ще ходят да се молят? Това, освен че е антипазарно, антилогично и антиевропейско, доказва безсилието и колапса на това правителство\", заяви председателят  на БСП. Корнелия Нинова изтъкна, че ако БСП е на власт, в момента, при този очакван ценови шок,  би увеличила броя на семействата, които получават помощи за отопление от 204 635  души на 400 000 души. Това число е получено според световния критерий за енергийно беден - ако използваш повече от 10% от доходите си за енергия. Като друга мярка, която левицата би предприела, тя посочи и повишаване на сумата, която получават тези хора- от 374 лв. на 403 лв. По изчисление на експерти, това е средната стойност след тези увеличения на енергоносителите- ще струва на бюджета 86 188 000 млн. лв. \"Ако управлявахме държавата, щяхме да дадем тези пари от излишъка, който е 2 023 800 000 млрд. лв. Това не са лични пари на премиера, въпреки че години наред ги харчи като такива, за каквото му хрумне\", отбеляза Нинова и подчерта, че най-често те се дават за пътища, които се рушат или за санирани блокове, които се разпадат, защото от там може да се краде, а от социални помощи- не може.   Лидерът на БСП заяви, че партията продължава да настоява и за диференциран ДДС на хляба - от 20% на 5%, което ще бъде около 35 млн. лв. по-малко за бюджета, а те ще се компенсират от излишъка. Корнелия Нинова припомни, че Гинка Върбакова се изтегля от управлението на соларните дружества, тъй като КЗК е спряла сделката за купуването на ЧЕЗ заради създаването на концентрация. \"Изтегляйки се от там, тя иска да преодолее тази концентрация и евентуално да кандидатства отново за сделката с ЧЕЗ\", коментира председателят на левицата. Тя обясни, че преди месец, по писмено искане на депутати от чешкия парламент, се е състояла среща между тях и представители на БСП. \"На нея чешките колеги депутати ни предоставиха информация за сделката. В резултат на тази информация, поискахме среща с Чешката социалдемократическа партия, която е съуправляващата в Чехия, а председателят й е първи вицепремиер и отговаря за външната политика и МВР\", каза още Нинова и поясни, че БСП ще изпрати група  от експерти за исканата среща. Лидерът на левицата каза, че  когато се върнат представителите на левицата с допълнителна информация към вече известната, най-накрая българското общество ще разбере истината - кой купува, защо  купува и как ще бъдат засегнати близо 3 млн. български граждани от тази сделка. ", "date": "2018.09.25", "title": "Корнелия Нинова: Очаква се ценови шок. Ако управлявахме ние, щяхме да действаме по друг начин"}
{"url": "http://www.cross.bg/gyndi-milan-levski-1584724.html", "text": "/КРОСС/ \"Левски\" получи предложение за приятелски двубой с \"Уест Хем\" в чест на клубната икона Георги Аспарухов-Гунди. От промоутърската компания Moko Solution, която не успя да реализира гостуванията на \"Бока Хуниорс\" и \"Милан\", посочиха конкретна дата - 12 октомври. \"Имаме писмено потвърждение от страна на \"Уест Хем\". Все още обаче не се знае дали може да се реализира това събитие. Не мога да гадая и говоря толкова напред. Чакаме отговор и от \"Левски\". Поддържаме ежедневна комуникация с всички страни”, заяви представителят на компанията Димитър Дамянов.В понеделник от \"Левски\" обявиха, че мач с \"Милан\" по случай 75-ата годишнина от рождението на Гунди със сигурност няма да има. Според Moko Solution за несъстоялата се среща са продадени около 4000 билета, като те ще могат да бъдат върнати в началото на следващия месец.Припомняме, че първоначално съперник на \"сините\" трябваше да бъде \"Бока Хуниорс\" на 19 август. След като мачът пропадна, бе насрочена нова дата - 11 август, като в София очакваха гостуването на 7-кратния шампион на Европа - \"Милан\". След промяна в плановете и на \"росонерите\" двубоят в чест на Гунди трябваше да се състои през есента.", "date": "2018.09.25", "title": "Предлагат на \"Левски\" мач с \"Уест Хем\" в чест на клубната икона Гунди"}
{"url": "http://www.cross.bg/zlateva-istoricheska-denitza-1584725.html", "text": "/КРОСС/ \"За мен историческа е срещата, която имаха Доналд Тръмп и Ким Чен Ун по отношение на конфликта на Корейския полуостров. Не знам от кога едно обикновено ръкостискане между президент на САЩ и български министър- председател, наредил се на редичката с всички останали премиери да се здрависват с него, се приема като историческо събитие\".Това каза Деница Златева зам.-председател на БСП на пресконференция в централата на партията, помолена да коментира визитата на Борисов в САЩ, която някои наричат \"историческа\".Тя обясни, че има примери от предишни посещения на президенти и на президента Радев, които много по- ясно говорят- какво означава двустранна среща. Златева добави, че очаква с нетърпение речта на Борисов пред Общото събрание на ООН, в която е анонсирано, че ще говори за Западните Балкани. \"Надявам се, този път да приветства Общото събрание не от името на Народна Република България, а от името на Република България\", каза Деница Златева.", "date": "2018.09.25", "title": "Деница Златева: Не знам от кога едно здрависване се приема за историческа среща"}
{"url": "http://www.cross.bg/predstaviteli-sreshtnat-horata-1584734.html", "text": "/КРОСС/ Народните представители от ПГ на „БСП за България” продължават общественото обсъждане на „Визия за България” с гражданите на област Варна.На 26.09.2018г.  депутатите Георги Търновалийски, Васил Антонов, Иван Генов и Николай Тишев ще се срещнат с представители от морския бранш- Морската камара и морски Клъстер от 11 ч.в Клуба на моряка във Варна. Среща със Съюза на пенсионерите „Варна – 2004” и Съюза на синдикалистите ветерани ще  проведат народните представители Надя Клисурска, Илиян Тимчев, Александър Паунов и Радослав Стойчев от 14 ч. в Клуба на стопанския деятел. Среща със Съюза на офицерите и сержантите от запаса и резарва ще проведат депутатите Кольо Милев, Димитър Стоянов, Никола Динков и Михаил Христов в сградата на СОСЗР, ул. Г. Столетов №3 във Варна от 15.30 ч. В 15 ч. Кристина Сидорова и Йордан Младенов ще се срещнат с хората от с. Гроздьово в паметната зала на кметството. В 15 ч. Даниел Йорданов и Иван Ибришимов Таско Ерменков и  Цветан Топчиев ще се срещнат с хората от с. Бозвелийско в 15.30 в пенсионерския клуб на селото. По същото време депутатите Николай Пенев и Иван Ченчев ще имат среща в с. Блъсково в местното читалище. Народните представители Ирена Анастасова, Пенчо Милков, Стефан  Бурджев и Любомир Бонев ще посетят гр. Дългопол за среща с хора, работещи в сферата на образованието. Срещата ще се състои в 17 ч. в залата на Общинския съвет.От 17 ч., народните представители Петър Витанов, Валентина Найденова, Николай Иванов и Димитър Георгиев ще се срещнат с хората от с. Аврен в местното читалище. В 17.30 народните представители Явор Божанков, Валентин Ламбев и Теодора Халачева ще се срещнат с гражданите на гр. Белослав в читалището на града.В 18 ч. Депутатите Донка Симеонова, Чавдар Велинов, Румен Георгиев и Тодор Байчев ще разговарят с гражданите от гр. Бяла в залата на Културния институт. В същия час, в гр. Девня започва среща на Вяра Емилова, член на ИБ на БСП и народните представители Станислав  Владимиров и Николай Божкилов с хората от града в местното читалище. Пак от 18 ч. в гр. Долни чифлик  ще се проведе среща на депутатите Кристина Сидорова, Йордан Младенов, Даниел Йорданов и Иван Ибришимов с хората в залата на общината. В 18 ч. в гр. Провадия депутатите Таско Ерменков, Иван Ченчев, Цветан Топчиев и Николай Пенев ще се срещнат с гражданите в зала 204 на общината.  Народните представители Крум Зарков, Тома Томов, проф. Румен Гечев, проф. Анелия Клисарова и Иван Иванов ще се срещнат с обществеността на Варна, членове и симпатизанти на БСП за обсъждане \"Визия на България\" в Пленарна зала на Община Варна от 18 ч. ", "date": "2018.09.25", "title": "БСП продължава обсъждането на „Визия за България” с гражданите на област Варна "}
{"url": "http://www.cross.bg/priroden-hambyrg-vtechnen-1584727.html", "text": "/КРОСС/ Shell откри първата станция за продажба на дребно на втечнен природен газ за товарни автомобили в Хамбург, Германия. Това важно жалонно събитие е илюстрация на ангажираността на Shell към втечнения природен газ в сектора на автомобилния транспорт в Европа, с оглед на увеличения товарен трафик по европейските пътища.„Ние диверсифицираме горивното ни портфолио чрез разработване на мрежа от станции за ВПГ в Германия, които да предлагат на нашите клиенти по-чисти решения за горивна енергия, които могат да спомогнат за намаляване на емисиите\" - заяви д-р Томас Зенгерли, изпълнителен директор на Shell за Германия. „На обекта с капацитет от близо 30 тона могат да се зареждат с втечнен природен газ над 200 камиона дневно. Ще продължим да работим с производителите на камиони, с клиенти и с органите, определящи държавната политика, за да популяризираме използването на втечнен природен газ като по-чисто и по-достъпно транспортно гориво.\"Новата станция за втечнен природен газ се намира в южната част на Хамбург, в Георгсвердер Боген в близост до транспортния възел Хамбург Сюд, недалеч от триъгълната естакада Хамбург Сюд. Това е оживено място за зареждане на товарни автомобили в близост до пристанището на Хамбург.Транспортният сектор генерира около 20% от свързаните с енергийни източници емисии на СО2 в Германия. Електронната мобилност може да спомогне за намаляване на емисиите от леки автомобили и ванове, но тежкотоварният транспорт изисква все по-мощни двигатели с вътрешно горене. Втечненият природен газ предлага съществени предимства по отношение на емисиите на СО2 и замърсяващи въздуха частици в сравнение с дизеловото гориво. Не се отделят практически никакви частици, цената на горивото е като цяло по-ниска, а шумът на двигателя - по-слаб.Днес по пътищата на Европа вече се движат около 5 000 камиона на втечнен природен газ от марките Iveco, Scania и Volvo. До 2030 г. се очаква броят им да нарасне значително. Тази тенденция ще бъде стимулирана с целево финансиране от федералното правителство. „Втечненият природен газ играе важна роля в горивната стратегия на Федералното министерство на транспорта и цифровата инфраструктура. Ето защо сме доволни, че Shell се ангажира за изграждане на инфраструктурата от горивни резервоари\" - заяви Гуидо Беерман, държавен секретар във Федералното министерство на транспорта и цифровата инфраструктура, на откриването в Хамбург.А ето какво казва Йенс Керстан, сенатор по околна среда и енергетика на Свободния ханзейски град Хамбург: „Втечненият природен газ може да бъде основен елемент в политиката за по-малко изгорели газове и по-чист въздух в Хамбург. Искрено приветствам факта, че първата обществена газостанция за продажба на втечнен природен газ в Германия се намира тук, в Хамбург.Като град, ние вече сме в челните редици на електронната мобилност и искаме да останем начело и с други екологосъобразни способи на задвижване и горива. Виждам потенциал за втечнен природен газ в Хамбург и по отношение на корабите, при които този газ може да доведе до драстично намаление на емисиите на частици и реално да допринесе за защитата срещу измененията в климата. В това отношение мина времето, когато говорехме в условно наклонение с думи като „би трябвало\" и „би могло\". Парижките цели за климата са задължителни и обвързващи, така че твърде скоро трябва да се случат много неща.\"Shell продължава да разширява европейската си мрежа от станции за втечнен природен газ, като станцията в Хамбург е деветата станция за втечнен природен газ на Shell в Северозападна Европа. Вече седем обекта са открити и функционират в Нидерландия и един - в Белгия.Бележки към редакторите:•\tТежкотоварният автомобилен транспорт съставлява около 5% от превозните средства по пътищата на ЕС, но те генерират близо една четвърт от емисиите според базирания в Брюксел изследователски център Брьогел.•\tShell очаква ВПГ да играе нарастваща роля в бъдещия микс от транспортни горива, както се предвижда и от Директивата на ЕС за чиста енергия за транспорта. Втечненият природен газ може да се използва като едно по-чисто изгарящо гориво за тежкия автомобилен, корабния и товарния железопътен транспорт.•\tПодразделението на Shell за продажби на дребно има амбицията до 2025 г. да генерира 20% от печалбата си от горива чрез нискоемисионни енергийни решения, предлагани на бензиностанциите Shell.", "date": "2018.09.25", "title": "Първата станция Shell за продажба на дребно на втечнен природен газ в Германия е готова да заработи"}
{"url": "http://www.cross.bg/detza-sudilishta-varna-1584708.html", "text": "/КРОСС/ Обучени за работа с деца са 112 съдии, прокурори, полицейски служители и социални работници в страната. Изградени са 12 сини стаи за щадящо изслушване на малолетни и непълнолетни. Пристъпи се към синхронизиране на системата за правосъдие за деца у нас с европейските и международни стандарти. Това заяви днес министърът на правосъдието Цецка Цачева по време на заключителната конференция по проект „Укрепване на правния и институционалния капацитет на съдебната система в сферата на Правосъдието за деца“, финансиран от Българо-швейцарската програма за сътрудничество.Тя подчерта, че „темата за детското правосъдие е стратегическа за българското правителство, защото поставя в центъра правата на детето и отговорността на държавата при тяхното гарантирането“.Министър Цачева отбеляза още, че законодателната политика на България приема семейството като естествена среда, в която се отглежда и възпитава детето и припомни, че в тази връзка Министерството на правосъдието е изготвило промени в Наказателния кодекс, предвиждащи повишаване ефективността на превенцията и борбата със сексуалното насилие и със сексуалната експлоатация на деца, както и с детската порнография и укрепване защитата на жертвите на тези престъпления.Изготвени бяха и допълнения в Наказателно процесуалния кодекс, които предвиждат щадящ режим за изслушване на деца в досег със съдебната система. „Най-голямото предизвикателство бе изготвения през 2016 г. проект наЗакон за отклоняване от наказателно производство и налагане на възпитателни мерки на непълнолетни лица. Организирано бе широкото му обществено обсъждане през януари т.г. и се работи по преодоляване на спорните моменти по отношение режима на малолетните деца и ситуирането на Националната служба за възпитателна подкрепа“, заяви министър Цачева. По думите й работата по законопроекта продължава до намиране на най-точните решения в краткосрочен план. „Децата са нашето бъдеще и ние трябва непрекъснато да работим за подобряването на правната рамка, за да защитим техните права”, посочи посланикът на Швейцария г-жа Мюриел Берсе Коен. Тя акцентира върху необходимостта обученията на магистрати и експерти да продължат и в бъдеще, а работата на пилотните съдилища по проекта да се ползва като насока за останалите в страната.По проекта са създадени специализирани съдебни състави в 5 пилотни съдилища- окръжните съдилища във Варна и Пловдив и районните съдилища във Варна, Пловдив и Козлодуй, в които работят голяма част от магистратите преминали през специализираното обучение. От ноември 2015 г. до сега те са разгледали общо над 5 200 граждански дела с участието на деца по повод развод по взаимно съгласие и по исков ред и недействителност на брака, изменение, ограничение или лишаване от родителски права, издръжка на дете, защита срещу домашно насилие, дела от Закона за закрила на детето – настаняване извън семейството.Разгледаните от тези специализирани съдебни състави наказателни дела с участието на деца жертви, свидетели или правонарушители, са над 1100.„Благодарение на финансовата помощ на Българо-швейцарската програма за сътрудничество по проекта са изградени и оборудвани 12 помещения за щадящо изслушване на малолетни и непълнолетни по граждански и наказателни производства“, каза заместник-министърът на правосъдието Евгени Стоянов, който е и ръководител на проекта. По думите му председателите на окръжните и районните съдилища във Варна, Плевен, Козлодуй, Враца, Хасково, Смолян, Добрич, Разград, Силистра, Кърджали, Търговище и Ловеч са създали организация, така че сините стаи да се ползват, както от съда и прокуратурата, така и от полицейските органи и социални служби в съдебните им райони. 26 деца са изслушани впървите 4 „сини стаи“, които бяха открити между 2016 г. и началото на 2018 г. във Варна, Плевен, Козлодуй и Враца. От тях 18 са малолетни и 8 са непълнолетни. „Тези деца са били изслушани в щадяща среда, близка до семейната, от обучен експерт, така че да бъдат предпазени от стреса, който биха изпитали в строгата атмосфера на съдебните сгради или полицейски управления и далеч от евентуален насилник или възрастен свидетел, от който биха могли да изпитват страх“, допълни Стоянов.В заключителната конференция участие взеха още директорът на Международния институт за правата на детето в Швейцария Паула Рива Гапани, Виктор Престъл от Швейцарското междинно звено, заместник-омбудсманът Диана Ковачева, ръководители на пилотните съдилища в страната, магистрати, полицейски служители и социални работници.", "date": "2018.09.25", "title": "Министър Цачева и посланик Берсе Коен: Всички трябва да работим непрекъснато за подобряване защита правата на децата"}
{"url": "http://www.cross.bg/h-leva--1584710.html", "text": "/КРОСС/  Ливърпул ще е домакин на Челси и ще победи в двубой от трети кръг за Купата на Лигата в сряда, показват коефициентите на „Еврофутбол“ – 1.61 за „червените“ срещу 3.50 за гостите им. Вижте  всички предложения за сблъсъка.Седмицата изобилства и с други интересни мачове от европейските клубни първенства, за които българският букмейкър предлага стотици привлекателни възможности:Вердер – Херта Берлин Сингъл,„1“- 1.96 „Х“- 3.28 „2“- 3.28Интер Милано – Фиорентина Сингъл,„1“- 1.57 „Х“- 3.64 „2“- 4.80Атлетик Билбао – Виляреал Сингъл,„1“- 1.97 „Х“- 3.16 „2“- 3.06РБ Лайпциг – Щутгарт Сингъл,„1“- 1.59 „Х“- 3.68 „2“- 4.00Севиля – Реал Мадрид Сингъл,„1“- 3.65 „Х“- 3.84 „2“- 1.62Емполи – Милан Сингъл,„1“- 4.35 „Х“- 3.56 „2“- 1.56„Еврофутбол“ обяви, че ще приема и залози на живо за някои от предстоящите срещи за Купа България. Ето кои са те:Атлетик Куклен – Левски София Сингъл,„1“- 14.00 „Х“- 6.00 „2“- 1.01Ботев Гълъбово – Витоша Бистрица Сингъл,„1“- 3.35 „Х“- 3.40 „2“- 1.57ОФК Поморие – Локомотив Пловдив Сингъл,„1“- 4.45 „Х“- 3.80 „2“- 1.35Монтана – ЦСКА София Сингъл,„1“- 9.00 „Х“- 6.00 „2“- 1.05ПФК Несебър – Лудогорец Сингъл,„1“- 14.00 „Х“- 6.00 „2“- 1.01ЦСКА 1948– Ботев Пловдив Сингъл,„1“- 4.20 „Х“- 3.65 „2“- 1.40Почивните дни донесоха отлични печалби с малки залози на почитателите на футбола и системите. Майстор на прогнозите от София удари  , като игра 13 мача в права колонка от Шампионската лига, Англия, Германия и др. Друг познавач от Сапарева баня (Кюстендилско) грабна със система 4, 5 от 5. В Неделино (обл. Смолян) техен колега спечели залог на система 4, 5, 6 от 6. Други специалисти на умерените инвестиции и успешните системи също реализираха добри постъпления. Ще споменем постиженията на още двама от тях. Участник от Пловдив взе  със система 2, 3, 4 от 4, а познавач от с. Браниполе (Пловдивско) получи  благодарение на система 9, 10, 11, 12 от 12.Към 13.00 часа на 25 септември 2018 г. натрупаната сума в Суперджакпот 15 е , а мачовете, включени в него, ще намерите . Джакпот 13 е на стойност , а срещите от него вижте .", "date": "2018.09.25", "title": "„Еврофутбол“: Ливърпул ще надвие Челси в мач за Купата на Лигата"}
{"url": "http://www.cross.bg/pyknatinata-sega-avtobys-1584709.html", "text": "/КРОСС/ Превозвач по линията София – Пловдив – Свети Влас за втори път в рамките на месец транспортира пътници в автобус с пукнато челно стъкло.", "date": "2018.09.25", "title": "Скандално! Превозвач втори път за месец транспортира пътници със счупено стъкло"}
{"url": "http://www.cross.bg/kabineti-detska-gradina-1584711.html", "text": "/КРОСС/ Деца с хронични заболявания и увреждания са без грижа в лекарските кабинети в детски градини и училища. Сдружения и неправителствени организации внесоха жалба до здравния министър Кирил Ананиев. Искането им е да се намери начин това положение да бъде променено.Когато малката Магдалена е почти 2-годишна, семейството й разбира, че е болна от диабет. След като тръгва на детска градина се оказва, че медицинският персонал не може да полага необходимите грижи за заболяването й.През 2017 г. в Закона за здравето влиза в сила текст, според който в медицинските кабинети в учебните заведения трябва да се полагат допълнителни грижи за деца с хронични заболявания. В наредбата за здравните кабинети обаче такова задължение не е записано.От Здравното министерство изпратиха писмена позиция, в която казват, че ще бъде извършена промяна на наредбата за здравните кабинети в детските градини и училищата, но също така казват, че задълженията на медицинските  сестри са разписани в няколко наредби и  в случай на дете със захарен диабет, когато лечението е назначено от лекар, следва и медицинското лице в учебното заведение да поставя инжекции с инсулин, в детската градина обаче прилагат неразписаната наредба., каза директорката на детска градина\"Сърчице\"Сега Магдалена ходи в единствената детска градина в София, в която има диабетна група, но след година става на 7. , сподели майката на момиченцето.", "date": "2018.09.25", "title": "Ще могат ли медицинските сестри да слагат инсулин в детската градина?"}
{"url": "http://www.cross.bg/slavcheva-zveno-deiinost-1584712.html", "text": "/КРОСС/Ново научно звено се създава в структурата на БАН на мястото на Националния институт по метеорология и хидрология - реши Общото събрание на БАН, на което присъства и министърът на образованието Красимир Вълчев.В новата структура ще работят учените, които остават в академията и ще се занимават с научни изследвания. Председателят на Общото събрание проф. Евелина Славчева заяви, че научната дейност на новосъздаденото към Министерски съвет звено ще бъде по-скоро за обслужване на оперативната дейност, „докато в БАН ние държим да запазим комплексния характер на Академията и да имаме изследвания в тази толкова важна област, каквато е климатът, атмосферата, водите\".Започва инвентаризация на активите на Националния институт по метеорология и хидрология. Голяма част от имуществото, което институтът използва, е собственост на БАН - каза проф. Славчева. \"При това ние държим тя да бъде на новия принципал, не НИМХ, а Министерство на образованието и науката - то да бъде собственика, както в момента БАН е собственик\", каза още Славчева. ", "date": "2018.09.25", "title": "БАН създава ново научно звено на мястото на НИМХ"}
{"url": "http://www.cross.bg/ministur-marinov-ministur-1584713.html", "text": "/КРОСС/ Вътрешният министър откри обновената сграда на ОДМВР-ПазарджикМинистър Младен Маринов благодари сърдечно на кмета на Пазарджик за избрания приоритет да бъде санирана сградата на полицията. Той изрази убеждението си, че всеки обществен ресурс, вложен в сигурност, възвръща много повече стойността си, тъй като сигурността е едно от основните потребности на всеки човек. В този смисъл той пожела позитивна енергия на служителите на ОДМВР-Пазарджик, които в крайна сметка със своя труд обслужват гражданите, обществеността, а хората да се чувстват сигурни и удовлетворени от работата им. Вътрешният министър посочи, че този процес е двустранен - трябва да се отдава необходимото уважение и към полицая и към гражданите, диалогът между тях трябва да е непрекъснат, трябва да има достъп до всяка една услуга, която предоставя ОДМВР и всеки един сигнал да се отработва своевременно и в полза на гражданите. Като министър на вътрешните работи ще продължа да работа в посока подобряване на условията на труд и подобряване на материално техническото обезпечаване на служителите, заяви категорично министър Маринов. По думите му полицаите трябва да се чувстват защитени по време на работа, а тази защита е свързана с добра екипировка, с достатъчно автомобили, с въоръжение – само тогава можем да изискваме от тях да дават сигурност и на останалите граждани. На тържествената церемония присъстваха зам.-министър Стефан Балабанов, директорът на ОДВМР-Пазарджик старши комисар  Йордан  Рогачев, областният управител Стефан Мирев, народният представител Десислава Тодорова, кметът на Община -Пазарджик Тодор Попов, представители на съдебната власт, на държавни и общински структури, граждани. Министър Маринов отговори и на журналистически въпроси, свързани с оперативната обстановка в страната. Министерството на вътрешните работи в пълен обем, по закон към момента заместник-главният секретар изпълнява длъжността главен секретар, уточни вътрешният министър. Той благодари на пожарникарите, спасителите и полицаите, реагирали незабавно на всички сигнали, получени през вчерашния ден и през нощта във връзка с преминалия през страната силен вятър. По-сложна беше ситуацията в Благоевград  с търговския обект,  при който бе разрушена част от фасадата, но благодарение на бързите действия на полицията и пожарната районът бе отцепен, хората бяха евакуирани, пожарникарите свалиха другата част от фасадата. Не допуснахме жертви. Днес ще се изясняват причините за възникналия инцидент. Към момента в Сливен пожарите са овладени, остава да тлее огнището около топлоелектрическата централа, където са струпани бали, колегите наблюдават, няма опасност от разрастване на огъня. Сложен бе и пожарът, възникнал на територията на двата завода в Сливен. Те също бяха овладени своевременно, поддържахме непрекъснат контакт през нощта с главен комисар Николов и с директорите по места. Друг по-сложен инцидент беше възникналият пожар в тир-паркинг в близост до Бургас, който засегна 4 автомобила и цистерна. Там също няма пострадали хора, огънят бе своевременно овладян, за кратко беше преустановено движението по автомагистралата поради задимяване, наблюдавахме и жп линията, за да не застраши преминаващите влакове. Министър Маринов обясни, че към момента няма данни за умисъл при възникналите инциденти. Той поздрави и колегите си от СДВР, които „доказаха своя професионализъм при задържането „на терен“ на емблематичен за столицата  автокрадец, с крадено превозно средство“. При оказаната от него съпротива, организирано преследване и блокиране на пътя му, задържаният е нанесъл поражения на три полицейски автомобила. Предприети са издирвателни действия и за установяване местонахождението на съучастника му, с когото са действали изключително комбинативно и предпазливо, а престъпните им действия са били насочени към противозаконно отнемане на автомобили от висок клас. Предстои доклад по случая в Софийска районна прокуратура, допълни още министърът на вътрешните работи.", "date": "2018.09.25", "title": "Министър Маринов: Всеки обществен ресурс, вложен в сигурност, възвръща многократно своята стойност"}
{"url": "http://www.cross.bg/vetrove-helikoptera-protivopozharni-1584714.html", "text": "/КРОСС/  Голям горски пожар е принудил евакуацията на стотици хора от къщите им в Тоскана, като пожарникарите се борят с пламъци, раздухвани от силни ветрове, съобщава Нова.Около 600 хектара са били погълнати от пожара, каза главният пожарникар Уго Д'Ана пред местна телевизия, като добави, че макар и сега стихията да е одържана, ще отнеме часове да бъде потушена. Пожарът \"почти сигурно“ е причинен от палеж, каза той.Две противопожарни хеликоптера изсипват вода върху пожара и 80 пожарникари, подпомогнати от 50 доброволци, се справят с пламъците, които избухнаха в понеделник в близост до Пиза в Северна Италия. Около 500 жители са евакуирани, след като се подпалиха маслиновите горички. Във вторник четирите противопожарни хеликоптера останаха на земята поради силните ветрове.Губернаторът на Тоскана Енрико Роси каза, че за евакуираните жители няма да бъде възможно да се завърнат по домовете си до 24 часа.  ", "date": "2018.09.25", "title": "Стотици евакуирани заради огромен пожар край Пиза"}
{"url": "http://www.cross.bg/rosen-suzdavaneto-godini-1584716.html", "text": "/КРОСС/ Министърът на транспорта, информационните технологии и съобщенията Росен Желязков ще валидира четири пощенски марки, посветени на 130 години от създаването на Българските държавни железници.Художник на проектите е Маглена Константинова.", "date": "2018.09.25", "title": "Росен Желязков ще валидира пощенски марки, посветени на 130 години от създаването на БДЖ"}
{"url": "http://www.cross.bg/bulgariya-zhitelite-viziya-1584717.html", "text": "/КРОСС/ Над 700 души от област Благоевград се срещнаха с народните представители от ПГ на \"БСП за България\" и обсъдиха с тях Визия за България. На първата среща по представянето на \"Визия за България\" в Банско жителите на града поставиха въпроси, свързани с развитието на туризма и парк Пирин, задълбочаващите се социални неравенства, липса на подготвени кадри, нарушаване на екологичните норми при реализирането на водния цикъл в общината.Други проблеми на жителите на областта, представени пред народните представители  бяха свързани с обезлюдяването на малките населени места, корупция при добива на дървесина, достъпна здравна помощ, достъпа до образование, ниските доходи. \"Да спре износът на природни ресурси и да се осигурят стимули за преработката в общините\", поискаха още жителите на Благоевградска област. \"Липсата на развитие на високи технологии в областта, проблемите на средното и висше образование, ниските заплати в региона, лошата инфраструктура, безработица, подобряване нивото на социалните услуги\", това бяха само част от проблемите, които над 800 жители на област Велико Търново поставиха пред народните представители от ПГ на \"БСП за България\". Други наболели проблеми, поставени пред тях бяха свързани с демографията и дисбаланса между пазара на труда и образованието. Лошото състояние на общинската болница в Горна Оряховица, която е задлъжняла с 1 млн. лв, е един от нерешените въпроси на жителите на общината. Жителите на Велико Търново и населените места в областта дадоха  своите предложения за допълване на \"Визия за България\". Те поискаха държавата да застане зад малкия и среден бизнес, да бъдат описани и разработени конкретни мерки за справяне с вътрешната миграция и обезлюдяване на малките населени места. \"Да се обърне внимание на спешната помощ и развитието й, особено в малките населени места,  раздел \"Демография\" да бъде първи във Визията\", поискаха жители на общините Килифарево и Стражица. В Габрово стотици жители на областта поискаха във \"Визия за България\" да бъде доразвито и конкретизирано решаването на демографската криза, повишаването на доходите на населението, улесняването на достъпа до здравеопазването. Млад учител от Трявна направи предложение за пълна държавна издръжка на деца в задължителната предучилищна подготовка, както и въвеждането на един учебник по един предмет. \"Училищни планове и програми, съобразени с възрастовите и психологическите особености на децата и пресичане на подмяната на българската история да залегнат във Визията\", предложи още той. Липса на добри условия за инвестиции и най-високата безработица в страната - 37% от работоспособното население- бе основният проблем, поставен от жителите на общ. Антоново обл. Търговище. Корупцията при добива на дървесина бе проблем, поставен от жителите на Търговище. Те сигнализираха на народните представители за опасност от закриване на МБАЛ в Търговище. \"Справяне с битовата престъпност и държавата да бъде гарант за сигурността, допълнителни средства за смесените и малките училища и осигуряване на психолог във всяко училище, центрове за оказване на безплатна правна помощ на социално слаби граждани, промяна на законодателството за работещите пенсионери\", бяха част от предложенията за допълване на Визията от жителите на област Търговище.", "date": "2018.09.25", "title": "\"Визия за България\" бе представена в областите Благоевград, Велико Търново, Габрово и Търговище "}
{"url": "http://www.cross.bg/vreme-instalatziyata-raboti-1584698.html", "text": "/КРОСС/Започна поетапното възстановяване на дейността в трите фабрики за спиртни напитки, собственост на арестувания собственик на \"Винпром Карнобат\" Миню Стайков. От Агенция \"Митници\" са премахнали пломбите на двата запечатани данъчни склада.Все още запечатани остават инсталацията и кранът, за които има съмнения, че оттам може да се е източвал нелегално етилов алкохол, каза административният директор на фирмата Йовко Йовков: \"Той не работи. Той стои затворен, защото при отварянето му, както много пъти казах, има опасност, ако не сработи системата за безопасност на инсталацията, да се получи взрив, ако този кран се отвори, се намаля херметичността и системата не може да работи и т.н., и т.н.. Този кран е съществувал, но не се е отварял по време на работа. Това искам да кажа\".Възстановяването на производството е бавен процес, каза още Йовков: \"Производството на дестилации ще започне от утре вечер някъде, а производството на спирт ще отнеме повече време. Нормалното производство на спирт ще започне след около 10-15 дена, защото там щетите са по-големи\".Въпреки, че митническият екип си е тръгнал, напрежението остава, заявиха още от ръководството на \"Винпром Карнобат\":\"Натискът ще продължи под една или друга форма, бъдете сигурни. В скоро време отново ще бъдем посетени от митница, жандармерия и така нататък\".", "date": "2018.09.25", "title": "Започна възстановяване на дейността в трите фабрики на Миню Стайков"}
{"url": "http://www.cross.bg/inflatziya-naiidenov-kitaii-1584699.html", "text": "/КРОСС/ Здравословната инфлация за България е между 1% и 3%, сега тя е около 3,5% на годишна база и изоставаме само от Румъния, където е 4,7%. Ако вземем критериите  от Маастрихт, по които трябва да ни оценяват за влизането в ERM II, там средногодишната инфлация е 1,5%.Това е мнението на икономиста Георги Найденов в ефира на Bloomberg TV Bulgaria.Той пресметна, че на този етап тази инфлация не би трябвало да окаже влияние върху потребителската кошница, защото от началото на годината, на база шестмесечие, работните възнаграждения в България са нараснали между 6% и 9%.„Това означава, че тази инфлация не е стопила реално и не е намалила покупателната способност на работещите хора, дори са им останали пари, за да разширят своето портфолио от гледна точка на това което потребяват и закупуват, каза той и посочи, че пенсионерите са на нула, защото това, което се получи като увеличение по т.н. шевейцарско правило е 3,8%, и почти се припокрива с инфлацията. – По притеснителното е, че инфлацията идва от цените на петрола, които повишават транспортните разходи на стоки и услугите. От международните цени на петрола се влияят и вътрешните цени на природния газ  и може би ще има комулативно поскъпване на природния газ с 27% до края на тази година и това ще се отрази на парното.“Георги Найденов коментира и реакцията на правителството „с опит на за налагане на контроли на цените на хляба и хлебните продукти“.Това, според него, в повечето икономики не е довело до положителен край, когато правителството се меси в икономиката, защото рискува да увеличи сивия сектор.„Има идея и за намаляване на ДДС-то върху хлебните изделия с 5%, въпреки че сивият сектор в бранша е голям, а не чуваме как той ще излезе „на светло“ в икономиката и по този начин да няма нужда от изкуствени контроли от правителството“, риторично попита икономистът. Той заяви, че това, което очакваме и може да се направи от правителството за социално слабите, които могат да изпитат затруднение, е да търси начин чрез лостовете за социална политика да се подпомогнат тези хора, за да се избегнат сътресения.Той е категоричен, че трябва да се подпомогне бизнесът, за да може той да работи повече икономиката да върви още по-добре, като по този начин е увеличават доходите, така че „тази инфлацията да не влияе реално на всеки работещ е да го кара да потребява и купува по-малко“.Георги Найденов смята, че търговската война се води не само заради несправедливата търговия между САЩ и Китай.“Тя се води заради обвинението на Вашингтон за кражба на интелектуална собственост от страна на Китай, което Пекин отрича, както и заради националната програма Made in China 2025, посочи той. – Днес администрацията на Тръмп заяви, че не е съгласна с държавното финансиране за развитието на роботизацията и високо технологичните индустрии в Китай. Това е битката за технологично надмощие и кой ще е лидер в новите технологии през следващите години.\"Според него целта на американския президент е да откаже Пекин от тези намерения.\"В момента митата на Тръмп обхващат половината от вноса на Китай в САЩ, като президентът е отправил закана до края на годината и останалата половина да бъде обхваната с мита. Около 520 млрд. долара е китайският внос в САЩ. В момента митата са 10%, но новите мита върху стоки за 200 млрд. долара ще са 25%\", потвърди икономистът и заяви, че от тези действия ще пострадат фирми и от двете държави.Найденов напомни, че \"Walmart и Procter and Gamble предупредиха, че наложените мита ще имат ефект върху крайните цени за потребителите. В момента голяма част от американските компании обмислят дали да си намалят печалбата, за да не пострада потребителската кошница, или да прехвърлят всичко на потребителите\", каза Георги Найденов.", "date": "2018.09.25", "title": "Икономист: Здравословната инфлация за България е между 1% и 3%"}
{"url": "http://www.cross.bg/yniversitet-tzveta-stydentite-1584703.html", "text": "/КРОСС/ Техническият университет е територията на младостта, знанието и желанието за просперитет, заяви председателят на Народното събрание Цвета Караянчева на откриването на академичната година в Техническия университет в София. Председателят на парламента поздрави преподавателите и студентите и им пожела успешна учебна година.За мен е особено вълнуващо да бъда днес тук, защото това е моят университет, който съм завършила преди повече от 20 години, отбеляза Цвета Караянчева. Тя посочи, че през годините Техническият университет е запазил академичния си дух, усъвършенствал е материалната си база, а учебните му програми се равняват по тези на най-развитите институти и университети в Европа и в света. Вашите преподаватели дават всичко от себе си, за да може Вие след време с гордост да излезете от тук и да помогнете на икономиката на България, обърна се тя към студентите.Ако образование, законодателна и изпълнителна власт не вървим заедно, няма как да постигнем успеха, необходим за нашата държава, заяви Цвета Караянчева. Уверявам Ви, че колегите ми народни представители съзнават своята отговорност и са готови да работим заедно, за да издигнем на ново ниво българското образование и наука, подчерта Цвета Караянчева. Тя изрази благодарност към преподавателите за техните усилия, професионализъм и воля, които влагат в работата си със студентите и за техния принос за развитието българската наука.Постъпили сте правилно, когато сте избрали Техническия университет, учете, събирайте с пълни шепи опита, който Ви дават Вашите преподаватели и се реализирайте в Родината си, обърна се Цвета Караянчева към студентите. Вие сте най-големият капитал на България, подчерта още тя.Преподавателите, гостите и студентите бяха поздравени с изпълнение на Ансамбъла за народни танци на университета.", "date": "2018.09.25", "title": "Цвета Караянчева откри академичната година в Техническия университет в София"}
{"url": "http://www.cross.bg/myzeii-podvodnitza-fabrika-1584700.html", "text": "/КРОСС/ Последната българска подводница \"Слава\" може да бъде превърната в музей, вместо да бъде нарязана за скрап. Комисия към Общинския съвет във Варна одобри предложение на собственика на стъкларската фабрика в Белослав да реставрира и отвори за посещения плавателния съд.Решението ще влезе в сила, ако бъде прието от общинските съветници.Идеята на собственика на стъкларската фабрика е да изтегли по вода подводницата по канала, който свързва Варненското с Белославското езеро. Пътят към сушата минава през сух док на територията на фабриката, който вече се изгражда. Подводницата ще бъде реставрирана и поставена на специален постамент, като част от корпуса ѝ ще бъде под земята. Всички хора, които са работили на тази подводница, тези, които са правили ремонтите, ще ни помогнат да я оставим в най-добрия вариант за следващите поколения.Подводницата \"Слава\" е строена преди 59 години. Последното ѝ потапяне под вода е през 2010 г. Оттогава стои на кея във Военноморската база и тъне в забрава. Плавателният съд е даден за стопанисване на Община Варна с идеята да стане музей. Години наред обаче резултат няма, а ръждата \"изяжда\" корпуса на подводницата. Според специалистите, възстановяването ѝ все още е възможно. Подводницата има външен корпус - 3 мм ламарина, която ние при ремонти сме подменяли с нова. Същественото е, че вътре тя има здрав корпус, който е 10 пъти по-дебел.За превръщането на последната българска подводница в музей са необходими много средства, които тепърва ще се търсят. Кауза, зад която автора на идеята се надява да застане не само бизнесът, но и варненска общественост.", "date": "2018.09.25", "title": "Последната българска подводница \"Слава\" може да бъде превърната в музей"}
{"url": "http://www.cross.bg/parka-prostranstva-predvidenite-1584705.html", "text": "/КРОСС/ Жителите на столичния район „Младост” се събират на масов протест срещу ужасяващото презастрояване на квартала. Митингът ще се проведе край метростанцията на бул „Александър Малинов” и започва в 19:00 часа.Мястото е избрано неслучайно – именно в този район е планирано да се реализират голяма част от предвидените 430 000 кв. м. нови застроявания.Исканията на протеста, организиран от „Зелен Младост” са:- извършване на проверки на процедурите, по които са възстановени или продадени имоти. - актуализиране устройствените планове за „Младост”, като в тях да бъдат дефинирани и отразени жизнените пространства, които гражданите използват. Включване в тези пространства на буферна зона, която да не позволява строежи в непосредствена близост до детски площадки и обекти на отдиха. Да не се застрояват съществуващите паркинги и погранични на парковете територии, парковете трябва да имат свободен достъп откъм жилищните комплекси, а не плътно да се застроява около тях.                        - незабавно спиране на строителните дейности в парка до магазин Лидл в Младост 3. На инвеститора да му бъде предложен равностоен общински терен на безконфликтно място.- отпадане на предвидените 8-етажна сграда и два търговски обекта в парка до Лидл.- запазване на парка в сегашния му вид и включването му в Зелената система на Столична община.- да не бъде допускано строителство в междублоковите пространства зад бл. 320, при бл. 20, при бл. 70 и на всички конфликтни места, където възникна гражданско недоволство.От „Зелен Младост” заявяват, че е настъпило време разделно за бъдещето на квартала - дали ще бъде превърнат в бетонно гето или ще бъде защитено това, което е изконно право на гражданите, гарантирано от Конституцията на Република България – да живеят в благоприятна и здравословна околна среда. ", "date": "2018.09.25", "title": "Жители на Младост излизат на общ протест срещу презастрояването"}
{"url": "http://www.cross.bg/tyrtziya-bili-vlasti-1584704.html", "text": "/КРОСС/ В южния турски град Адана е бил задържан соченият за местен ръководител на организацията \"Ислямска държава\". Същевременно продължават и операциите на турските власти срещу кюрдските бунтовници в Югоизточна Турция, съобщава пратеника на БНР в Според полицията задържаният вчера в Адана т. нар. \"местен \"емир\", т.е. най-високопоставеният член на терористичната групировка в района, е предавал съобщения, идващи от организацията в Сирия, към местни клетки в Турция. Лицето, идентифицирано само като Еюп Б., е на 47 години и е задържан в очакване на процес срещу него. Междувременно полицията в Истанбул задържа френска гражданка, която е искала да се присъедини към структурите на \"Ал Кайда\" в Сирия. Тя е била предадена на френските консулски власти, а турският гражданин, който е трябвало да ѝ уреди пътуването до Южна Турция, е арестуван. Продължават и операциите на турските власти срещу Кюрдската работническа партия (ПКК). В област Сиирт са били неутрализирани пет кюрдски бойци, сред които две жени. В използвани от тях три пещери са били открити две дългоцевни оръжия, припаси, документи и взривни вещества. В друга югоизточна провинция - Шърнак, са задържани експлозиви и други шест автоматични пушки. От вътрешното министерство в Анкара съобщиха, че миналата седмица са проведени над 2000 \"антитерористични операции\", при които са били задържани около 4300 души. ", "date": "2018.09.25", "title": "Задържаха високопоставен член на \"Ислямска държава\" в Турция"}
{"url": "http://www.cross.bg/migranti-frantziya-migrantite-1584701.html", "text": "/КРОСС/ Франция отказва да даде разрешение на кораба „Акуариус“ със 141 мигранти на борда да акостира в пристанището на Марсилия. За това съобщи министърът на икономиката и финансите Бруно льо Мер, цитиран от BFMTV.Корабът със 141 мигранти на борда, предимно от Еритрея и Сомалия, пристигна през август в малтийската столица Ла Валета и предизвика спорове коя страна трябва да приеме бежанците.Впоследствие 6 страни от ЕС, сред които Франция, Германия, Испания и Португалия, се споразумяха да приемат мигрантите в определено съотношение.Корабът се управлява от организацията SOS Mediterranee, чиято цел е да подпомага и спасява мигрантите, озовали се в критична ситуация.Льо Мер отбеляза, че Франция изпълнява своите ангажименти и през 2017 е приела почти 100 000 мигранти.„Трябва да бъдем твърди и ясни. Ако не се придържаме към правилата, няма да се справим с мигрантската криза“, коментира министърът.", "date": "2018.09.25", "title": "Франция отказа да приеме кораб с мигранти"}
{"url": "http://www.cross.bg/hudzhis-zhivotni-byryata-1584706.html", "text": "/КРОСС/ Тами Хъджис от американския щат Северна Каролина, който пострада най-много от бурята Флорънс, е успяла да спаси 27 домашни животни от стихията, но това ѝ навлякло само неприятности, пише huffingtonpost.com.Ураганът премина през Атлантическото крайбрежие на САЩ, причинявайки много щети и смъртта на над 30 човека, повече от половината от тях – в северна Каролина.Хъджис ръководи организация, която помага на хората да се грижат за домашните си любимци. Тя и нейните сътрудници преоборудвали стар склад и го превърнали в приют за животни и публикували съобщение, че приемат безплатно питомците.Екипът на Хъджис купил всичко необходимо и се грижел денонощно за спасените 10 кучета и 17 котки. 27-те животни получавали храна и лечение в случай на необходимост.Всяко животно имало собствена клетка, вода и храна и намерението на зоощитниците било да ги върнат на собствениците, когато бурята премине.В крайна сметка обаче доброто не останало ненаказано. След утихването на стихията на Хъджис се обадили от местния център за контрол на животните и поискали да им предаде животните. Тя го направила, но въпреки това била арестувана и ѝ било предявено обвинение за създаване на приют и лечение на животни без лиценз.Хъджис била освободена от ареста срещу гаранция от 10 000 долара.", "date": "2018.09.25", "title": "Американка спаси 27 домашни животни от бурята Флорънс, но се озова в ареста"}
{"url": "http://www.cross.bg/zhivota-opasnost-momcheta-1584707.html", "text": "/КРОСС/ Момиче на 15 години зад волана предизвика тежка катастрофа край Нова Загора. С опасност за живота са спътниците ѝ – две момчета на 18 годиниИнцидентът е станал в неделя около 19 часа. На кръстовище близо до село Загорци колата, управлявана от непълнолетното момиче, се обърнала и се ударила в дърво.Двете момчета са с тежки черепни травми и с опасност за живота. Шофьорката е невредима.", "date": "2018.09.25", "title": "15-годишна шофьорка предизвика тежка катастрофа"}
{"url": "http://www.cross.bg/miliona-klienti-izmami-1584702.html", "text": "/КРОСС/ Във Великобритания измамници са откраднали повече от 500 милиона паунда от клиенти на британски банки през първата половина на 2018 година. В повечето случаи това е станало чрез преводи от сметките на клиенти без тяхното знание.Около 145 милиона паунда са били откраднати, като хората са били измамени да преведат пари на чужди сметки. 358 милиона обаче са чрез трансакции без знанието на клиентите. Жертвите на измами обикновено се обезщетяват от банките, но това става рядко в случаите, когато клиентите сами са превели парите.Регистриран е много голям брой на случаи на измамници, представящи се за служители на финансови институции или на органи на реда, което лесно подвежда хората.От финансовата организацията, предоставила данните, заявиха, че финансовите измами са сериозна заплаха за Великобритания, тъй като много от тези средства вероятно отиват за финансиране на тероризъм и трафик на хора и наркотици.Критиците на банките твърдят, че те правят твърде малко в борбата срещу финансовите измами.", "date": "2018.09.25", "title": "Измамници са откраднали над 500 милиона паунда от клиенти на британски банки"}
{"url": "http://www.cross.bg/raiichev-izbori-otzelee-1584688.html", "text": "/КРОСС/ Планът на коалицията да оцелее до 2021 година не ми се вижда реалистичен, едва ли ще оцелее след 2019 г., когато ни чакат два вида избори. Това прогнозира социологът Андрей Райчев в предаването „Тази сутрин” на bTV.   Обективно нищо не говори за предсрочни избори, но субективно има едно чувство, че работата е към приключване, уточни социологът.Той прогнозира още в сблъсъка между президента Румен Радев и премиера Бойко Борисов победител ще е Радев, както винаги преди това се е случвало. С всяко удряне по Радев Борисов се приближава до своя политически край – до предсрочни избори, смята Райчев.Българските президенти правят две неща събарят премиера и после си правят партия, която не успява, коментира социологът.Той определи като пълни глупости твърденията, че срещата между Ахмед Доган и американския посланик Ерик Рубин е, за да се сваля Борисов. Според Андрей Райчев САЩ са притеснени от случващото се в Турция и имат нужда от стабилност в България и присъствие, а без ДПС стабилност не може да има.„Доган напомня, че е ключов фактор и без него не може. Той не допусна зависимост на България от Турция и не допусна ислямизация”, каза още Райчев.", "date": "2018.09.25", "title": "Андрей Райчев: Съмнявам се кабинетът да оцелее до 2021 г."}
{"url": "http://www.cross.bg/kontrera-zhena-nego-1584689.html", "text": "/КРОСС/ „Не е имало нападение”. Така общинският съветник от ВМРО Карлос Контрера коментира обвиненията срещу него, че е ритал багажа на възрастна жена в метрото.Преди десетина дни  по стълбите на софийска метростанция.„Карлос Контрера слизаше надолу по стълбите и беше във видимо нетрезво състояние. Той се държеше доста нагло. Каза, че този багаж пречи”, разказа тогава Ивелина Пламенова, която е станала свидетел на случилото се.„В публикацията в социалната мрежа, която даде повод за тази злостна атака, се казва, че багажът е бил изоставен. Никъде до него няма човек. Не е вярно, че тези момичета не са ме разпознали и не знаят кой съм”, заяви Контрира.Той обясни, че полицейската проверка по случая вече е приключила и е предадена на прокурор. И разказа своята версия: видял изоставен багаж до рампата за колички, приближил го, видял, че е празен кашон и го ритнал. Тогава се появили двете момичета и почнали да крещят на Контрера какво прави.Общинският съветник се оплака, че заради първият пост във Facebook върху него се изсипало „цялото Facebook правосъдие\". Според него свидетелките внушили друго в случая – че дори е нападнал да бие възрастна жена.„От един изолиран факт се създава буря в чаша вода”, смята съветникът.", "date": "2018.09.25", "title": "Ритал ли е общинарят Карлос Контрера възрастна жена в метрото?"}
{"url": "http://www.cross.bg/svinya-nyama-diva-1584690.html", "text": "/КРОСС/ Протест на ловци срещу подготвяната забрана за групов лов на дива свиня ще спре движението на ферибота Никопол - Турну Мъгуреле при град Никопол. Засегнати са около 220 дружинки или близо 6000 ловци от ловностопански райони от Русе до Видин, съобщава БНР.Протестът е срещу готвената заповед на Министерството на земеделието, свързана с откритата африканска чума по свинете и ограничаване на разпространението. Защо протестират ловците, обясни Росен Генов: \"Във връзка с готвената заповед за забрана на груповия лов на дива свиня в пограничните райони в десеткилометровата зона от Русе до Видин, като смятаме, че по този начин, ограничавайки правата ни, не допринасят с нищо за намаляване популацията на дива свиня, която се смята за един от източниците на заразата с африканска чума по свинете. Не може да се осъществи по никакъв начин мониторинг, защото ловците няма да бъдат на терен в гората, няма да могат да отстрелват тези животни и съответно няма да могат да намират евентуално трупове на такива починали животни от болестта. Противоречиви са желанията на държавата. В стремежа си да ограничи тази забрана веднъж ни призовава да ловуваме интензивно, за да намалим по-голямата популация на дива свиня и веднага респективно след това пък ни забранява да ловуваме\".Според изпратени преди време указания на Агенцията по безопасност на храните, днес е крайният срок ловните дружини да изградят в своите райони ями за съхранение на странични животински продукти. Изискването е ямите да са достъпни за високо проходима техника. Контролът по изпълнението е възложен на местните горски дирекции. В най-малко 10 членки на Европейския съюз вече има регистрирани случаи на африканска чума по свинете, съобщи Европейската комисия.", "date": "2018.09.25", "title": "Протест на ловци спира движението на ферибота при Никопол"}
{"url": "http://www.cross.bg/voiiski-syhoputnite-poligon-1584741.html", "text": "/КРОСС/ Секретарят на Сухопътните войски на САЩ д-р Марк Еспер и командирът на Сухопътните войски на Република България генерал-майор Михаил Попов посетиха днес, 25 септември, учебен полигон „Ново село”. Те наблюдаваха отбранителни действия на механизиран пехотен взвод с бойни машини „Брадли“. В тренировката на пехотинците се включиха и два хеликоптера „Апачи“. Секретарят на Сухопътните войски на САЩ д-р Марк Еспер за първи път посещава полигон Ново село. Според него съвместната работа между сухопътните войски на двете страни повишава оперативната съвместимост.  „Съвместната подготовка е от голямо значение за повишаване на способностите ни“, отбеляза той. На срещата на полигон Ново село д-р Марк Еспер и генерал-майор Михаил Попов обсъдиха възможностите за планиране на съвместните подготовки за по-дълъг период от време с цел да се надграждат способностите на формированията. „За нас е изключително важно да тренираме с колегите си от Сухопътните войски на САЩ. Това дава много добра възможност да повишаваме своите способности в областта на оперативната съвместимост, за да можем да изпълняваме още по-добре задълженията си като страна-членка на НАТО“, каза генерал-майор Михаил Попов. Той отбеляза, че посещението на секретаря на Сухопътните войски на САЩ изпраща отлични послания не само към американските войници и техните командири, но и към военнослужещите от българските Сухопътни войски за важността на съвместните тренировки и съвместните действия, които се провеждат на полигон „Ново село“ и в тренировъчните центрове в Германия. „Имаме много добро сътрудничество, установили сме трайно добри връзки и съм убеден, че това ще продължи и в бъдеще”, заяви командирът на Сухопътните войски. ", "date": "2018.09.25", "title": " д-р Марк Еспер и генерал-майор Михаил Попов наблюдаваха тренировка на учебен полигон „Ново село”"}
{"url": "http://www.cross.bg/mrezhite-lodkata-vyatur-1584731.html", "text": "/КРОСС/ Двама рибари се удавиха в района на нос Емине. Вероятната причина за инцидента е силният вятър, предаде БНР. Те са влезли в морето, за да изтеглят мрежите си за паламуд. В началото водите са били спокойни, но час по-късно се появил силен вятър и вълнението станало пет бала. Винтът на лодката се заплел в мрежите и това най-вероятно е причина за обръщане на плавателния съд, каза кметът на Свети Влас Иван Николов. На мястото е имало и трети рибар, който е успял да се спаси.   разказа кметът, цитиран от БНР. ", "date": "2018.09.25", "title": "Двама рибари загинаха заради силния вятър"}
{"url": "http://www.cross.bg/voiina-imenno-izvunzemni-1584732.html", "text": "/КРОСС/ Двете най-големи и стари организации, които се занимават с наблюдението и документирането на феномена НЛО в САЩ - National UFO Reporting Center и Mutual UFO Network, са докладвали 55% спадна случаите, в които някой е заявил, че е наблюдавал НЛО, съобщава в. \"Гардиън\".Това се случва на фона на все по-нисък интерес към феномена, въпреки все по-голямото количество разсекретени данни от правителството на САЩ относно НЛО. По думите на организациите спадът е започнал през 2014 година.Според специалисти обаче, феноменът НЛО има по-скоро културен характер и именно там се крие обяснението за все по-слабия интерес към него. Новите технологии в годините около и след Втората световна война, нарастващата мощ на правителствата, секретните оръжия, както и първите стъпки на човечеството в космоса, а и във въздуха, създават обстановка, в която е много лесно да се родят конспирации, слухове и митове по темата.На практика раждането на термина НЛО съвпада със старта на Студената война между СССР и САЩ. Първият и най-известен случай на катастрофирала \"летяща чиния\" се случва в същата година, в която Чърчил официално обявява началото на новата Студена война.До края на миналия век обаче масовата публика остава сравнително незапозната с космическите явления, като една от причините за това е именно надпреварата между СССР и САЩ.Често срещан случай е някой човек да види бързо движещ се и светещ обект в нощното небе, който изведнъж да изчезне, като обяви това за НЛО.Именно по този начин обаче изглеждат сателитите, наблюдавани от Земята, но тъй като по време на Студената война те са предимно с военен и разузнавателен характер, няма как правителството на САЩ или СССР да признае тяхното съществуване - това би разкрило ценна информация на врага.", "date": "2018.09.25", "title": "Защо все по-малко хора виждат НЛО-та?"}
{"url": "http://www.cross.bg/turnovo-veliko-izmami-1584691.html", "text": "/КРОСС/ Действията, в които са участвали и колегите им от Плевен и Ловеч, са осъществени под ръководството на прокуратуратаИзвършителите са задържани в хода на специализирана полицейска операция за противодействие на телефонните измами, проведена от служители на сектор „Противодействие на криминалната престъпност“ при ОДМВР – Велико Търново и колегите им от районното управление, съвместно със служители от областните дирекции в Плевен и Ловеч. В хода на разследването, след извършена телефонна измама на 20 септември на 68-годишна жена от Велико Търново, на която са били отнети 400 лв., 600 евро, златни и сребърни накити, са задържани 18-годишен от Радомир, изпълнявал ролята на куриер, и 37-годишен мъж от Левски, многократно осъждан, с 9 криминални и съдебни регистрации за идентични престъпления, водил телефонните разговори с потърпевшата. В схемата е участвал и негов 30-годишен съгражданин, който към момента се укрива от служителите на реда и е обявен за общодържавно издирване.От проведените допълнителни оперативно-издирвателни и процесуално- следствени действия  е установено, че в периода от 5 до 20 септември тримата са извършили още две телефонни измами на територията на Велико Търново по същата схема. От 85-годишна жена от с. Арбанаси били отнети 10 000 лв., а от 77-годишна жена от Велико Търново  - 33 600 лв., 150 долара, 350 евро и около 40 грама златни накити.След доклад на материалите в прокуратурата двамата са привлечени в качеството на обвиняеми. 37-годишният е задържан с прокурорско постановление за 72 часа, а 18 – годишният е предаден на служители от друга областна дирекция.Работата по доказване и документиране на участието на тримата в телефонни измами, извършени на територията на други областни дирекции в страната, продължава под ръководството на прокуратурата.", "date": "2018.09.25", "title": "Криминалисти на Велико Търново неутрализираха група, извършвала телефонни измами   "}
{"url": "http://www.cross.bg/tirove-i-shivashki-tzeh-izgoryaha-v-aiitos-1584692.html", "text": "/КРОСС/ Пет тира са пострадали от пламъците тази нощ при пожар в Айтос.Колите били паркирани на изхода на Айтос в посока Карнобат на паркинг за товарни автомобили.При друг пожар също в Айтоско е изгорял шивашкият цех на местния жител Бахри. В него на смени са работили около 15 жени, които шиели продукция на ишлеме, съобщава Бургас Инфо.Щети все още се уточняват.  ", "date": "2018.09.25", "title": "Тирове и шивашки цех изгоряха в Айтос"}
{"url": "http://www.cross.bg/sistrom-kriiigur-feiisbyk-1584693.html", "text": "/КРОСС/ Съоснователите на социалната мрежа „Инстаграм”, която е притежавана от „Фейсбук”, обявиха, че напускат компанията.Кевин Систром и Майк Крийгър не посочват причина за оттеглянето си. Систром написа в блога си, че той и Кийгър смятат да си дадат почивка, за да изследват любопитството и креативността си.Систром беше главен управляващ на мрежата, а Крийгър главен технически директор.През 2012-а година „Инстаграм\" беше купена от „Фейсбук\" и в момента има над 1 милиард потребители. Напускането на Систром и Крийгър идва на фона на информациите за нарастващо напрежение между тях и изпълнителния директор на „Фейсбук\" Марк Зукърбърг. ", "date": "2018.09.25", "title": "Съоснвателите на „Инстаграм” подадоха оставки"}
{"url": "http://www.cross.bg/energo-pro-varna-chlen-1584695.html", "text": "/КРОСС/ Главният изпълнителен директор на ЕНЕРГО-ПРО Варна ЕАД Момчил Андреев преминава в Надзорния съвет след три години начело на дружеството. През този период компаниите от групата на ЕНЕРГО-ПРО Варна утвърдиха позициите си на българския енергиен пазар, увеличиха пазарното си присъствие и запазиха устойчивото си развитие. Като нов член на УС на ЕНЕРГО-ПРО Варна постъпва Анжела Тонева. Г-жа Тонева е икономист и експерт по енергийно регулиране. Работила е в енергийния регулатор 13 години, като е преминала през всички нива от експерт до член на комисията и неин председател.", "date": "2018.09.25", "title": "Промени в мениджмънта на ЕНЕРГО-ПРО Варна "}
{"url": "http://www.cross.bg/kevr-nyama-tzena-1584694.html", "text": "/КРОСС/ Комисията за енергийно и водно регулиране обсъди исканото от „Булгаргаз” увеличение на цената на природния газ с близо 14% от 1 октомври, предаде репортер на БГНЕС. Заседанието проследи омбудсманът Мая Манолова.Представителят на „Булгаргаз” Иван Иванов обяви, че няма възражения относно решението на държавния регулатор за новата цена на газа от другия месец. Компанията напомни, че е внесено предложение за промяна на начина на изчисление на цената на внасяното от Русия синьо гориво. Към момента комисията все още не е излязла с решение по предложението.Омбудсманът Мая Манолова коментира, че решението ще повлече след себе си цените на стоките и услугите. Изключително важно е КЕВР да обоснове какво довежда до поредното увеличение.„Нека публично обоснове ценообразуващите фактори. Има някои елементи, които не могат да се проследят публично. В доклада на КЕВР има неясни и непълни обосновки като например кои са алтернативните горива и световните пазари“. Трябва всяко число и елемент подробно да се обяснява, дължите обяснение“, категоричен е омбудсманът.От своя страна председателят на КЕВР отвърна, че ако екипът на Манолова имат съмнения по обсъжданите цени- да заповядат и с експертите на комисията ще обсъдят всеки детайл.Председателят на комисията увери, че новата цена на газа за потребителите няма да е по-висока от 8 на сто. Иван Иванов обеща, че от октомври няма да поскъпва токът.Новата цена на газа ще влезе в сила на 1 октомври. Точните разчети с колко ще поскъпне парното и топлата вода от новия отоплителен сезон ще бъдат обявени същия ден от енергийния регулатор. ", "date": "2018.09.25", "title": "КЕВР: Газът няма да скочи с повече от 8%"}
{"url": "http://www.cross.bg/staiikov-minyu-nelegalni-1584728.html", "text": "/КРОСС/ Законодателни промени в спешен порядък заради разбитите фабрики за нелегални цигари, една от които свързана с алкохолния бос Миню Стайков. Затова се договориха финансовия, правосъдния и вътрешния министър.По предложение на главния прокурор, произоводството на нелегални цигари ще се криминализира. По сега действащите разпоредби е предвидена само административна санкция.Сформирна е група, която започва работа по текстовете, които трябва да са готови до края на следващата седмица.Стана ясно и че при предходни проверки на данъчния склад на Миню Стайков в Карнобатско не е имало тръба, която да извежда алкохола. В края на седмицата митничари запечатаха складове и последваха протести на служителите на Миню Стайков.Стайков е в ареста по обвинение за данъчни престъпления, пране на пари и производство и нелегално производство на акцизни стоки.", "date": "2018.09.25", "title": "Производството на нелегални цигари ще се криминализира"}
{"url": "http://www.cross.bg/raiiuneur-otmenya-poleta-zaradi-stachki-1584730.html", "text": "/КРОСС/ \"Райънеър\" отменя 190 полета заради стачни действия на германските пилоти, планирани за петък. Това е поредната стачка на персонала на нискотарифната авиокомпания. И този път те настояват за по-добри заплащане и условия на труд.", "date": "2018.09.25", "title": "\"Райънеър\" отменя 190 полета заради стачки"}
{"url": "http://www.cross.bg/inerkom-sdelkata-horakova-1584696.html", "text": "/КРОСС/ Настоящият подход на държавните институции и политизирането на сделката може да доведат до сериозна заплаха за реализирането й от страна на българската държава, коментира Алице Хоракова от ЧЕЗ, а.с. Притеснява ни, че Комисията за защита на конкуренцията (КЗК) не даде достатъчни пояснения защо купуването на нашите български активи би застрашило конкуренцията в България и оценяваме дадените аргументи като неадекватни и несъстоятелни. Считаме, че решението нарушава нашите законови интереси и по тези причини подадохме жалба срещу решението на КЗК до Върховния административен съд. Запознати сме с предприетите стъпки на партньора ни във връзка с подадено ново заявление пред КЗК и оценяваме твърдото намерение на Инерком по този въпрос, което бе изразено чрез  вътрешното преструктуриране на Инерком Груп, за да реагира на съображенията на КЗК. Разглеждаме и възможността да подадем жалба пред Европейската комисия срещу решението на КЗК. Считаме, че е много смущаващ фактът, че след подписване на договора за продажба на акции с Инерком, набързо бе приета промяна в Закона за енергетиката в опит да се окаже влияние върху изпълнението на вече сключена сделка. Отбелязваме, че тази поправка не е преминала през надлежната процедура на вътрешни обсъждания и все още няма насоки за прилагането и от страна на Комисията за енергийно и водно регулиране. Настоящият подход на държавните институции и политизирането на цялата сделка може да доведат до сериозна заплаха за реализиране на сделката от страна на българската държава. В момента анализираме дали тези действия на българската държава в отговор на намерението ни да продадем българските си активи не нарушават принципите за защита на инвестициите, обект на арбитражно дело. Бихме искали да подчертаем, че имаме валиден договор за покупка, който е сключен с Инерком и честно обсъждаме с нашите партньори законовите изисквания и финасирането. Инерком активно преговоря с банки и предприема стъпки, за да изпълни навреме условията в договора. Също така многократно получихме уверения, че Инерком иска да запази настоящия мениджърски състав на компаниите, за да гарантира приемственост в предоставянето на услуги. Както ние в CEZ, така и Инерком, сме решени да финализираме сделката, както е договорено и работим заедно за изпълнение на съответните отговорности по Договора за продажба на акциите.  ", "date": "2018.09.25", "title": "Алице Хоракова: Както ние в CEZ, така и Инерком, сме решени да финализираме сделката, както е договорено"}
{"url": "http://www.cross.bg/nedoverie-lyoven-mesta-1584697.html", "text": "/КРОСС/ Шведският премиер Стефан Льовен загуби вот на доверие в парламента тази сутрин. Това означава, че ще трябва да се оттегли от властта.Свалянето му от поста, който заемаше четири години, беше донякъде предизвестено след парламентарните избори на 9 септември в Швеция, които завършиха без категоричен победител.Социалдемократите на Льовен спечелиха 144 места - само с едно повече от дясноцентристкия опозиционен алианс. Очаквано - крайнодесните Шведски демократи, които получиха 62 места, подкрепиха вота на недоверие.", "date": "2018.09.25", "title": "Шведският премиер падна от власт след вот на недоверие"}
{"url": "http://www.cross.bg/novata-naredba-vodomeri-1584678.html", "text": "/КРОСС/ При смяна на водомера ще трябва да го подменим с такъв с дистанционно отчитане, каза заместник-министърът на регионалното развитие Малина Крумова в студиото на ''Тази Сутрин'' по БНТ. Тя добави, че в новата наредба за отчитане на водата не е записан краен срок за тази подмяна. Тя обясни и че в края на годината ще се направи оценка, за да се прецени къде и с колко може да поскъпне водата. Възможно е водата у нас да поскъпне, ако се вдигне цената на електроенергията, добави Крумова.Крумова обясни, че с новата наредба се цели да се избегнат конфликти между ВИК дружествата и клиентите и ще подпомогне добросъвестните потребители.Сега с новата наредба съвестният потребител трябва да плаща, което е употребил. Добросъвестните са тези със свои водомери, които допускат на 12 месеца да се измерват, каза заместник-министърът на регионалното развитие.Общото потребление не бива да надвишава 10%, то ще бъде разпределяно по равно на всеки апартамент по новата наредба.Ако не се осигурява достъп и няма водомери или има водомери за смяна, в тези случаи считаме, че тези потребите са недобросъвестни, цялото потребление, което се различава от измереното по индивидуалните водомери на коректните потребители, се разпределя на некоректните, добави тя.", "date": "2018.09.25", "title": "При подмяна на водомерите трябва да ги сменим с такива с дистанционно отчитане"}
{"url": "http://www.cross.bg/bulgariya-lira-bulgari-1584679.html", "text": "/КРОСС/ Сривът на турската лира се оказа добра новина за всички на Балканите. Докато турците се опитват да стабилизират икономиката си, гърци, българи, македонци, че дори и румънци пресичат граници и се отдават на пазаруване. Като цяло турската лира се срина от средата на миналата година до настоящия момент почти два пъти спрямо българския лев. Това на практика означава, че като цяло ценовото ниво там е паднало два пъти спрямо нашето - средно. Има много стоки, които са паднали с повече, някои лекарства там струват 4 пъти по-евтино, отколкото в България, а някои хранителни стоки са два пъти по-евтини.Дори с пътните разходи, сметката излиза, категоричен е икономистът - \"дори с транспортните разходи за много хора, които пазаруват на едро и се запасяват повече, им излиза изгодно\".Румен Драганов от своя страна обясни, че по отношение на туристическите пътувания в Турция е било по-евтино преди две години, когато там се наблюдаваше проблем с отлива на руски туристи.Сривът на турската лира много умело се използва като маркетингово послание и много хора се подлъгват от това, че ще бъде по - евтино, но вече има и опарени от това, че при някои покупки те са смятали, тези търговци, които са търгували с тях - лира - евро, при което някои са изгорели.Евтината турска лира накара стотици българи да отидат на шопинг туризъм в Турция.Колони от автомобили, чакащи да преминат през граничния пункт \"Капитан Андреево\" се образуват почти всяка събота и неделя. В Одрин паркингите са препълнени, а българска реч се чува отвсякъде. Семейство пристига от Горна Оряховица, за да купи костюм за сина си.Дънки, това сако и панталон към сакото за 260 лири е всичко това. Често идваме. ¤За баклавички, храна, но основно дрехи.Заради големия интерес, туристически агенции от цялата страна предлагат еднодневни екскурзии до Одрин. От тук може да си купите тениска за два лева и реплики на известни марки обувки за 10. Заради евтината турска лира се търсят и оригинални стоки в големите търговски центрове.Има асортимент, има разнообразие на облекло.Струва си, то си е тръпка. С българските пари тук сме в изгодно положение. Чувстваме се важни.Сметките показват, че тук перилните препарати са почти два пъти по-евтини. В този магазин работят българи и звучи българска музика.Бюрхан - продавач в магазин за перилни препарати и парфюми: Да, много добре върви засега. Имаме българи от много години. И ние печелим. И на тях им е изгодно, и на нас.На печалба от българите са и магазините за хранителни продукти. В някои от тях дори може да се пазарува с левове. В Одрин едно яйце, размер М може да бъде намерено за 12 стотинки. собственик на магазин за хранителни продукти: Почти всеки ден българи пазаруват от нас. Най-много идват в петък, събота и неделя. Затова започнахме да търгуваме с левове. През летните месеци карат за България много яйца. Цели големи кори. Купуват зехтин, краве масло.Сред най-търсените от българите продукти е зехтинът. Един литър струва между 4 и 6 лв. Да не си мислят хората, че е чудесен. Напротив. Имаше си мирис, но беше по-евтин, отколкото в България. И човек го купува, връща се в България, ами качеството не е чак толкова хубаво.Ако тук едно нещо струва 10 лв., в България ще е 7-8лв. Или ако тук е 20, в България ще е 15. Значи за такава цена просто не виждам смисъл някой да идва. И толкова се чака на всяка от границите. От едната и от другата страна по два часа за проверка. На връщане пак два часа. Защо?Отиваме на пазара в Хасково. Тук орехите се продават по-евтино, отколкото в Одрин. А вкусът им привлича туристи от чужбина. Да, много. Ядките в България са много хубави.В същото време плодовете и зеленчуците тук са по-скъпи спрямо миналата година. Търговците и производителите обясняват разликата с лоша реколта.Венета Димитрова - производител на плодове и зеленчуци от с. Малево, Хасково: Чушките ги пуснах два лева обаче е много скъпо.Бяха по 1.20 или 1.30. Но сега няма количество, което да дадем по-евтино. Няма голяма продукция.За стотинки работим.Краставици, домати, чушки са с поне 50% нагоре. Не може човек да се лиши от такива работи.Някои производители на пазара в Хасково привличат клиентите със сортове зеленчуци, които не са характерни за България. Това е холандски сорт патладжан, произведен тук в България, в село Манастир.Ханифе Халил - производител на плодове и зеленчуци в с. Манастир: Търси се, да. Никаква вероятност за горчивост. С по-малко семка. Бял е вътре, все едно ядеш риба.На пазара за дрехи и обувки в Хасково почти няма български стоки.Тук на битака всичко е турска стока. БНТ: Качествени ли са обаче? Някои път да, някой път не, зависи. Не знаеш, гаранция няма. Като цени не, скъпо е за нас.Търговците не желаят да ги снимаме. Казват, че зареждат от Димитровград, а стоката идва основно от Турция.", "date": "2018.09.25", "title": "Сривът на турската лира засили интереса на българите към \"шопинг туризма\" там"}
{"url": "http://www.cross.bg/festivala-krug-svetlina-1584680.html", "text": "/КРОСС/ Два нови световни рекорда на Гинес - за най-голяма видеопроекция върху вода и за най-голям брой пиротехнически установки, се надяват да постигнат в Москва по време на фестивала \"Кръг от светлина\". Той е признат за един от трите най-големи светлинни спектакли в света и вече има два световни рекорда - за най-голяма видеопроекция и най-голяма мощност на светлинния поток. Това е едно от събитията в календара на руската столица, с което местните власти се надяват да привличат и повече туристи.Тези дни руската столица е център на необичаен светлинен карнавал. Тогава, когато светлината надхвърля общоприетите си представи, и провокира човешкото въображение да прескача граници, да навлиза в света на приказки и илюзии. Огън, вода, въздух и земя - силата на четирите стихии е основното послание при откриването на фестивала \"Кръг от светлина\", организиран от московското кметство.: Темата на тазгодишния фестивал е за стихиите, но и за философията на душата, защото всяка душа също е стихия. Тя е своеобразно съчетание от всичко - мечти, мисли и това, че човек може всичко.На откриването олимпийският гребен канал за час и половина се превръща в сцена върху вода със сложна конструкция за 3D видеомапинг, 160 пиротехнически и лазерни установки. Върху площ от 4000 кв м са монтирани са 300 фонтана. Подготовката за шоуто е продължила месец и половина.Искахме всеки зрител сам да може да освободи фантазията си. Конферансието задава гатанки и когато звучи музика - всеки има свой отговор, всеки има различни впечатления и мисли.За мнозина от 7-е хиляди зрители фестивалът е семейна традиция и не идват за първи път.Много ни допадна тематиката. Дойдохме с детето. Темата за стихиите беше много ясно разработена дори за децата. Вече трети път идвам на фестивала и всеки път го правя с удоволствие. Винаги има нещо ново. Сега светлинното шоу беше неповторимо, 3D проекциите бяха много идейни. Представата ми за възможностите на светлината кардинално се преобърна.Московският фестивал е създаден по идея на знаменития светлинен фестивал в Лион, който води началото си от 17 век. Фестивалът \"Кръг от светлина\" се организира в руската столица вече за осми път. Седем площадки в града са превърнати в светлинни приказни сцени в продължение на 5 дни. Събитието е запазена марка в културната програма на руската столица с надеждите да привлича все повече туристи. Тази година очакваме около 5 милиона гости за петте дни на фестивала. Миналата година бяха 4 милиона, от които 100 000 чужденци. Задачата ни е да създадем голямо количество туристически продукти, така че когато човек пристигне в Москва, да има какво да види, да има какво да прави и да му бъде максимално удобно.На фестивала се представят екипи от 36 страни. \"Кръг от светлина\" ще бъде закрит тази вечер с шоу на японски пиротехници", "date": "2018.09.25", "title": "Светлинна приказка в Москва - фестивалът \"Кръг от светлина\""}
{"url": "http://www.cross.bg/krim-more-septemvri-1584681.html", "text": "/КРОСС/ Русия е започнала мащабни военни учения в Черно море на 24 септември. В тях ще вземат участие повече от 1 000 военнослужещи, около 10 кораба от черноморския флот на страната и над 50 далекобойни, оперативно-тактически и щурмови самолети, пише руският вестник „Известия\", цитиран от Фокус.По-конкретно, ескадрила на оперативно-тактическата авиация заедно с четвърта армейска военновъздушна армия и противоракетната отбрана от Южния военен окръг са отразили масирани ракетни удари от авиацията на условния противник в небето над Крим, заяви началникът на пресслужбата на Южния военен окръг Вадим Астафьев.Ученията се провеждат на фона на утежнената ситуация в Азовско море. На 23 септември спасителният плавателен съд А500 „Донбас\" и морският кораб А830 „Корец\" от Военноморските сили на Украйна са навлезнали в изключителната икономическа зона на Русия край бреговете на Крим и са преминали под Кримския мост.", "date": "2018.09.25", "title": "Русия започна учения в Черно море и Крим"}
{"url": "http://www.cross.bg/sreda-kraii-mechka-1584682.html", "text": "/КРОСС/ Мечка, попаднала в бракониерски капан край павелбанското село Скобелево, беше спасена. 3-годишното животно било спасено след сигнал от дървосекачи.Пристигнал на място специализиран екип упоил мечката. Експертите я прегледали, поставили чип за проследяване и я пуснали в естествената й среда.В България кафявата мечка е защитен вид, а ловът й е забранен от 1941 г. В момента у нас живеят в естествена среда около 860 мечки.", "date": "2018.09.25", "title": "Спасиха мечка от бракониерски капан край Павел баня"}
{"url": "http://www.cross.bg/avtokradetz-vodenicharov-poznat-1584684.html", "text": "/КРОСС/ Известен автокрадец беше задържан в столичния квартал \"Витоша\" при операция на Главна дирекция \"Национална полиция\" през изминалата нощ. По информация на \"Хоризонт\", арестуваният е Георги Воденичаров, познат с прякора Кико. При акцията друг автокрадец, познат с прозвището Лъвицата, е успял да избяга. Очаква се той да бъде обявен за издирване. Арестът е станал след преследване, по време на което Воденичаров е ударил с колата си полицейски автомобил и няколко други коли. ", "date": "2018.09.25", "title": "Задържаха известен автокрадец в София"}
{"url": "http://www.cross.bg/ninova-korneliya-levitzata-1584685.html", "text": "/КРОСС/ Показахме, че сме различни\". Това заяви пред Евроком лидерът на БСП Корнелия Нинова. Тя подчерта, че хората често казват за политиците: „Вие всички сте еднакви, искате властта за да се облагодетелствате, а не за благото на народа“. „Не, не сме еднакви и го доказахме“, категорична бе Нинова и допълни, че БСП не е приела да стане част от властта и да си дели порциите от властта с управляващите, партията да има министерски постове, а тя да ръководи НС.„Това е лицемерно. Не искаме това, искаме промяна и с нещо да помогнем за благоденствието на хората.  Минахме през много тежки изпитания, включително и вътре в партията, за да покажем, че сме различни“, заяви тя. Като пример председателят на БСП посочи въвеждането на мандатност- 3 мандата за депутат, 2 мандата за председателя на партията и той да се избира от цялата партия.„Това бяха болезнени промени, които са сигнал към хората – ние сме различни от това, което е било досега и в БСП, и в държавата“, каза още тя.Корнелия Нинова отбеляза, че автоматично се увеличават заплатите на депутатите, на премиер, президент, омбудсман, съдии от КС, висши чиновници от КЕВР- при покачване на средната работна заплата. „Няма икономическа логика, защото заплата се увеличава за увеличен труд. Няма морална логика, когато си най-бедната страна, да растат само заплатите на хората на висши държавни позиции“, коментира тя и припомни, че левицата е внесла предложението да се замразят тези заплати, но управляващите не са го приели. „За мен обаче щеше да е лъжа, ако си взимах това увеличение от 600 лв. Затова всеки месец дарявам увеличението на  едно болно дете и ще продължа да го правя и с всяко следващо увеличение. Обръщам се и към президента, и омбудсмана, като социално чувствителни хора, да ми помогнат в тази битка“, призова лидерът на БСП. На въпрос- дали БСП ще подкрепи повишаването на заплатите в обществения сектор с 10%, тя коментира, че винаги е хубаво да се вдигат доходите, но това изглежда като предизборен ход на управляващите да се купят тези хора. „Не е справедливо такова разпределение на държавните средства – има хора с много по-ниски доходи, има млади семейства, пенсионери. Такива увеличения трябва да се правят пропорционално, а не да се използват да се купи една гилдия, на която разчитат да гласува за тях на изборите, това не е справедливо“, каза още тя.  По въпроса с държавните средства за образование, Нинова потвърди позицията на БСП, записана и във Визията й, че държавните и общинските училища трябва да получават държавно субсидиране, а частните да намерят друг начин да се финансират.Корнелия Нинова заяви, че във „Визия за България“ се предлага структурни за държавата и държавния интерес предприятия и сектори да не се концесионират – летища, железници, плажове, енергетика. Тя подчерта, че БСП, втора година, се опитва да спре концесията на летище „София“ и няма да спре да се бори.Помолена да коментира Истанбулската конвенция, лидерът на БСП подчерта, че  левицата е била подложена на силен натиск от правителството в България, от неправителствени организации и от самото си политическо семейство. „Благодарна съм на партията и на колегите от ръководството,че издържахме на натиска.КС взе решение срещу конвенцията, но процесът не е свършил. Важното е да обединим националната енергия и да си пазим децата“, изтъкна Нинова. По думите й тази конвенция не решава проблема с насилието над жени, а той се решава със закони, каквито левицата е внесла в НС. „Това е заплаха за децата ни и за семейството, за християнските ни ценности- да бъдат подложени на джендър идеологията.   Натискът е огромен и единодействието в отпора на различни институции – президент, църква, партии е показателно, че народът ни е готов да се бори.Корнелия Нинова посочи друг основен проблем на страната- че имаме икономика, голяма част от която е сферата на услугите. „Трябва да променим това и да заложим на регионално разпределено производство. Да се стимулира родното производство и да му се помага, без да се нарушават съвременните европейски правила за  правене на икономика“, обясни тя. Според нея имаме ресурси за развитие на 5-6 сектора и трябва в тях държавата да приложи по-ниско данъчна политика, подпомагане през държавната банка за развитие.  „За да има производство, трябва да има кадри, а в момента няма такива. Затова трябва да заложим в университетите такива кадри, каквито трябват на икономиката“ обясни председателят на БСП и подчерта, че във Визията си левицата залага изучаващите тези специалности да не плащат такси, но след това да се задължат да работят в България Определен период.Корнелия Нинова изтъкна, че левицата залага във Визията си таван на субсидията, която може да получава един фермер, а остатъкът се преразпределя към производството на плодове, зеленчуци, месо и мляко. „Сега управляващите правят друго – ходят и се молят на търговските вериги да продават хляба без печалба. Това е нечувано“, заяви Нинова и допълни, че има механизми, с които да се стимулира българска икономика и производство – КЗК да накара тези вериги да спазват законите, както и намаляване на ДДС.", "date": "2018.09.25", "title": "Корнелия Нинова: Показахме, че сме различни"}
{"url": "http://www.cross.bg/parite-pari-avgyst-1584683.html", "text": "/КРОСС/ Служители на хотел на Ветко и Маринела Арабаджиеви твърдят, че са останали без заплати.Юлиян и Лора разказват, че трябвало да получат парите си между 10 и 15 число.Лора работила като администратор от 2 август до 16 септември. Не получила парите си и вече е напуснала.Юлиян пък е бил поддръжка от началото на лятото. И той е напуснал. Оплаква се, че не може да се прибере до Благоевград, защото няма пари.   „Заплатите за май, юни и юли са изплащани без закъснение. Относно августовските задължения – на 12 август в медиите беше съобщено за задържането на трима души в Бургас с 500 000 лева. В настоящия случай се касаеше за регулярно изтегляне на пари за месечни възнаграждения. Тези пари бяха заявени официално за изтегляне в банката”, заяви Ангелина Ангелова, директор и „PR и комуникации”.По думите й в момента компанията очаква полицията да върне парите.", "date": "2018.09.25", "title": "Служители на Арабаджиеви: Останахме без заплати"}
{"url": "http://www.cross.bg/borisov-droga-stranata-1584686.html", "text": "/КРОСС/ „Против съм легализация на каквато и да е дрога. Виждате колко проблеми имаме с пътната безопасност заради алкохол или мека дрога. България по-твърда от сега не може да бъде. Рекордьори сме по задържането на синтетични наркотици”. Това заяви пред журналисти в САЩ премиерът Бойко Борисов след срещата.В понеделник през деня Борисов се срещна с премиера на Грузия, с когото обсъждаха членството на страната в НАТО и Европейския съюз и възможностите за съвместни транспортни проекти между двете страни.Борисов се срещна и с външния министър на Саудитска Арабия и президента на Египет ген. Абдал Фатах Сиси. С него двамата са обсъждали повече бизнес възможности и помощ за страната, която може да играе бариера пред мигрантска вълна към Европа.В петък пък Борисов ще се срещне с държавния секретар Майк Помпео. Двамата имат предишни отношения от времето, когато Помпео беше шеф на ЦРУ.", "date": "2018.09.25", "title": "Борисов: Против съм легализация на каквато и да е дрога"}
{"url": "http://www.cross.bg/detzata-gradinata-edno-1584687.html", "text": "/КРОСС/ Родители сигнализираха, че децата им са нахапани от дървеници в детска градина „Юрий Гагарин” в град Годеч.Антония Костова-Славчева, която има близнаци в градината, се е сблъскала с проблема още в началото на лятото. Децата били нахапани, едно от тях развило алергия. Тя обезпаразитила вкъщи. Когато пуснала наесен децата отново на градина, едно от тях отново било нахапано.Същият проблем има и друга майка, тя показа нахапаните места по гърба и краката на детето си. Пъпките се появили три дни, след като то започнало да посещава градината. По думите ѝ има група във „Фейсбук”, в която и други родители са сигнализирали за проблема.Директорката на градината Зорка Александрова е категорична, че дървеници в градината няма.„Юрий Гагарин” е едно бисерче в нашия град. Оборудването е порядъчно, чисто е и за децата се грижат 19 души персонал”, обяви Александрова.Тя обяви, че други оплаквания освен от Славчева не е имало. Същото потвърди и зам.-кметът на Годеч Надя Сотирова.", "date": "2018.09.25", "title": "Родители се оплакват от дървeници в детска градина в Годеч"}
{"url": "http://www.cross.bg/bulgariya-tochki-stranata-1584715.html", "text": "/КРОСС/ За втора поредна година България се нарежда на 46-а позиция от общо 162 държави по света по икономическа свобода според доклад, изготвен от канадския институт \"Фрейзър\", съобщава news.bg.Докладът в \"Икономическа свобода по света: годишен доклад 2018\" представя картината за 2016 година, която е последната година, за която има налични официални данни за всички страни. Докладът е разпространен за България от Института за пазарна икономика (ИПИ).Изследването измерва икономическата свобода - свободния избор, конкурентните пазари, защитата на собствеността, върховенството на правото и други. Представянето на държавите се изразява в резултат от 0 до 10 точки, като 10 точки съответства на максимална икономическа свобода.Резултатът на България в тазгодишното изследване е 7.41 точки. През миналогодишния доклад страната ни получава 7.40 точки.За сравнение Ботсвана и Перу са непосредствено преди България с по-висок резултат, а Уганда и Монголия - след страната ни.Отчита се, че за една година икономическата свобода в България е нараснала с едва 0.01 точки, което трудно може да се интерпретира като чувствителен напредък, пишат от ИПИ.Мястото на България е обусловено от оценката на икономическата свобода по няколко показателя.Първият - \"Размер на правителството\". По този показател страната ни получава 7.02 точки. България получава максимални точки за плоския данък, но общият резултат е намален заради размера на правителствените разходи и на държавните трансфери и субсидии. Оценката е същата и за 2015 година.Вторият показател - \"Съдебна система и право на собственост\". Тук България получава 4.83 точки. Наблюдава се спад в сравнение с миналогодишния доклад, отразяващ данни за 2015 година. Тогава оценката за страната ни по показателя е била 4.88 точки.България продължава да получава ниска оценка именно заради този показател, обясняват от ИПИ. Според анализаторите по-лошото е, че оценката по показателя отново се влошава, като основните причини за това са ниските оценки за независимостта и безпристрастността на съда, както и за доверието в полицията.Третият показател - \"Достъп до сигурни и стабилни пари\". В тази категория България от години получава най-високата си оценка - 9.44 точки.Валутният борд продължава да гарантира стабилни пари, а инфлацията остава сравнително ниска (към 2016 година). Страната отново получава максималния брой точки за възможността за свободно поддържане на банкови сметки в чуждестранна валута.Четвъртият показател - \"Свобода на международната търговия\". Тук страната ни получава оценка от 8.12 точки. Резултатът отразява ниските мита в международната търговия, но и отрицателното влияние на регулаторните пречки.Петият показател - \"Регулиране на кредита, труда и бизнеса\". В тази графа страната ни получава 7.61 точки. Резултатът е следствие от относително слабото регулиране на кредитните пазари и същевременно от тежките регулации за труда и бизнеса.\r\n Оценките отразяват сериозните регулации при наемането и освобождаването на работници, тежката и скъпа бюрокрация, множеството административни изисквания към бизнеса, както и високото ниво на корупция.Според ИПИ резултатите на България от включването ѝ в индекса до момента отразяват развитието и проблемите на страната.\"\", акцентират още от института.В доклада начело на класацията за икономическа свобода се нареждат Хонконг и Сингапур. В топ 10 на класацията се нареждат още Нова Зеландия, Швейцария, Ирландия, САЩ, Грузия, Мавриций, Великобритания, Австралия и Канада.", "date": "2018.09.25", "title": "България закова втора година на 46-то място по икономическа свобода"}
{"url": "http://www.cross.bg/rymuniya-padna-snyag-1584671.html", "text": "/КРОСС/ Първи сняг падна по високите части в Румъния.След като в понеделник побеля в Исландия, Норвегия и северните райони на Великобритания, тази сутрин снегът дойде и по-близо до нас – Чешките Татри, от планините на Босна и от съседна Румъния. ", "date": "2018.09.25", "title": "Първи сняг падна в Румъния"}
{"url": "http://www.cross.bg/prirodniya-kevr-skok-1584667.html", "text": "/КРОСС/ Поскъпването на природния газ с 14% ще се обсъжда на открито заседание в Комисията за енергийно регулиране. Този процент поискаха от „Булгаргаз”, а от комисията подкрепят това увеличение.В предишни такива случаи експертите от КЕВР обичайно са редуцирали искания скок, но не и този път – сега  препоръчват поскъпването да се одобри. Причините са очакваните по-високи доставни цени, по-високия курс на щатския долар спрямо лева, както и факта че през третото тримесечие газовата компания е продавала на загуба.14-процентният скок на природния газ ще оскъпи с между 2% и 9% парното.А заедно с предишното повишаване на цените се очаква сметките за отопление тази зима да скочат между 10% и 23% спрямо предишната.", "date": "2018.09.25", "title": "КЕВР обсъжда поскъпване на природния газ с 14%"}
{"url": "http://www.cross.bg/iiordanov-aleksandur-makedoniya-1584668.html", "text": "/КРОСС/ „Референдумът в Македония е избор между Европа и изолация. Той обаче дава възмжност да се промени и името на страната според договора от Преспа. Въпросът на референдумът съчетава тези веща, затова е като айсберг – има доста невидими неща”, коментира в предаването „Тази сутрин” по bTV бившият дипломат Александър Йорданов.Приемането на Договора от Преспа означава, че Македония ще си смени името, уточни Йорданов и посочи, че това обаче ще стане в парламента.„Повечето гласове ще са „за” – за промяна на името и конституцията, като и за ЕС и НАТО”, прогнозира Александър Йорданов.Две неща са важни според него в дните преди гласуването – призива на президента Георге Иванова от САЩ да се бойкотира референдума, както и на бившия премиер и лидер на ВМРО, който призовава към същото.„Тука идва едно изказване – на външния министър на Македония – Никола Иванов. Той каза, че независимо от резултата на референдума, въпросът ще бъде обсъден в парламента. Основното послание на всички политически лидери беше да се гласува, сега обаче външният министър казва – няма значение как ще гласувате. Един политик не трябва да говори така”, смята Александър Йорданов.Преспанският договор  най-напред отряза претенциите на македонците към античното минало на Гърция, посочи още Александър Йорданов.По думите му гърците дават правото на македонците да се определят след античността както искат  и да си изберат, която история искат.„Тук е проблемът – те навлизат на територията на българската история, но македоците трябва да приемат, че имаме обща история. Проблемът с нас ще си остане, не може да се откажем от научната истина, тя не бива да се смесва с политиката”, според Олександър Йорданов.", "date": "2018.09.25", "title": "Александър Йорданов: В Македония ще гласуват „за” на референдума"}
{"url": "http://www.cross.bg/pozharnata-padna-izolatziyata-1584672.html", "text": "/КРОСС/ До 90 км/ч. стигнаха поривите на вятъра в Монтанско, хиляди останаха без ток.Падна и част от изолацията на финансово-стопанска гимназия в града.„Във връзка със силния вятър вчера следобед се усложни пожарната обстановка. Реагирахме на 39 сигнала, 25 от които за пожари, другите бяха за паднали дървета, билбордове, табели, изолации ”, заяви комисар Венцислав Райков, директор на пожарната в Монтана.По думите му в момента няма цели населени места без ток, а само отделни абонати.Мъж е бил спасен в язовир Огоста, когато вятърът е повлякъл лодката му навътре. ", "date": "2018.09.25", "title": "Падна част от изолацията на гимназия в Монтана"}
{"url": "http://www.cross.bg/karlovo-banya-liniyata-1584675.html", "text": "/КРОСС/ Голям пожар горя снощи в района на град Баня, Карловско. Пламъците обхванаха жп линията Баня - Карлово. Пожарът бе овладян, след като екипи на пожарната и на Държавното стопанство се бориха часове наред с огнения ад.В огнения капан на жп линията между Баня и карловското село Дъбене попадна пътническия влак от Пловдив за Карлово. В него пътуваха 50 пътници. След престой на железопътните релси и благодарение на бързата намеса на пожарникарите, композицията успя да стигне невредима до гарата в Карлово.пред нас и зад нас имаше огнени езици и т.н. даже няколко пъти се наложи да местим електричката и да бягаме от огъня. Сравнително спокойно беше следяхме обстановката с пожарникарите.Кметът на Баня посочи, че освен сухи треви около жп линията огънят е засегнал и частни ниви. Службите предполагат, че пожарът е умишлен. Пожарът е на доста голяма територия, доколкото разбрахме от пожарникарите и от служителите на горското по всяка вероятност е умишлен палеж, на около 4-5 места е запален, през 100-200 метра тука по линията.Заради пожара 14 пътници от жп гара Карлово за Пловдив се наложи да бъдат извозени с автобус. Малко преди големия пожар огнеборците и горските служители се наложи да потушат още два по-малки пожара до курортния град - единият в местността Кишиш махала, а другият на мястото, където преди два дни изгоряха около 500 дка горски фонд и частни ниви.", "date": "2018.09.25", "title": "Овладян е пожарът край жп линията Баня - Карлово"}
{"url": "http://www.cross.bg/borisov-boiiko-trump-1584674.html", "text": "/КРОСС/ България е сред най-добрите партньори на САЩ и Европол в борбата срещу разпространението на наркотични вещества .Това заяви премиерът Бойко Борисов пред българските медии в Ню Йорк, където ръководи българската делегация в рамките на 73-тата сесия на Общото събрание на ООН .Премиерът Бойко Борисов коментира, че съвсем не случайно страната ни е била избрана за съпредседател на срещата на най-високо равнище, насочена към борбата срещу употребата и разпространението на наркотици, защото акциите, проведени у нас като \"Лунна светлина\" и много други са сред най добрите в света, извършени съвместно от българските специални служби заедно с ДЕА. Бойко Борисов подчерта и знамението на приетата днес от всички страни участници стратегия за справяне с проблема. Борисов изрази и подкрепа на заявената от Доналд Тръмп позиция за нова по твърда политика на САЩ срещу легализацията на меките наркотици. ", "date": "2018.09.25", "title": "Посещението на премиера Бойко Борисов в САЩ продължава"}
{"url": "http://www.cross.bg/yuzhna-turgoviya-svobodna-1584676.html", "text": "/КРОСС/ Президентите на САЩ и на Южна Корея Доналд Тръмп и Мун Дже-ин подписаха актуализация на търговско споразумение за свободна търговия между двете страни.Церемонията се проведе в Ню Йорк, където са двамата лидери за Общото събрание на ООН. Документът се очаква да създаде нови възможности за износ на американски стоки в Южна Корея, както и по-стабилни условия за бизнес. Първоначалният вариант на двустранното споразумение за свободна търговия бе подписано през април 2007 г. и влезе в сила през март 2012 г. Доналд Тръмп го определяше като нечестно и неизгодно за страната му.", "date": "2018.09.25", "title": "Актуализираха споразумението за свободна търговия между САЩ и Южна Корея"}
{"url": "http://www.cross.bg/zelandiya-nova-bebeto-1584677.html", "text": "/КРОСС/ Министър-председателят на Нова Зеландия и тримесечната ѝ дъщеря се превърнаха в сензация в Общото събрание на ООН.Джасинда Ардърн се появи с бебето на срещата на върха, посветена на Нелсън Мандела и на мира, на която имаше представители на 130 държави.За да произнесе речта си, новозеландският премиер повери дъщеря си на грижите на своя партньор.Според съобщенията бебето е влязло в залата с бадж \"Първото бебе на Нова Зеландия\".", "date": "2018.09.25", "title": "Сензацията на срещата на ООН: Премиерът на Нова Зеландия и бебето й"}
{"url": "http://www.cross.bg/chasa-zala-sofiyaot-1584665.html", "text": "/КРОСС/София.От 09.15 часа в зала „Сердика\" хотел „Балкан\" министърът на правосъдието Цецка Цачева и посланикът на Швейцария у нас н. пр. Мюриел Берсе Коен ще вземат участие в заключителната  конференция по проект „Укрепване на правния и институционалния капацитет на съдебната система в сферата на правосъдието за деца\", финансиран от Българо-швейцарската програма за сътрудничество.***Пазарджик/Благоевград.Министърът на вътрешните работи Младен Маринов ще открие обновените сгради на областните дирекции на МВР в Пазарджик и Благоевград. В 11.00 часа ще започне официалната церемония пред сградата на ОДМВРПазарджик, а в 16.00 часа - пред ОДМВР-Благоевград.***София.От 9.30 часа в зала „Европа\", Конгресен център на КНСБ, ще се проведе конференция „Неформална икономика и недеклариран труд - международни, европейски, национални измерения и добри практики\", която ще бъде открита от президента на КНСБ Пламен Димитров и социалния министър Бисер Петков.***София.От 09.30 часа ще се проведе заседание на Съдийската колегия към ВСС.***София.От 10.00 часа в сградата на КЕВР на бул. „Княз Ал. Дондуков\" № 8-10, ет. 4 ще се проведе открито заседание за обсъждане на доклад за утвърждаване на цени на „Булгаргаз\" ЕАД, по които общественият доставчик продава природен газ на крайните снабдители и на клиенти,присъединени към газопреносната мрежа за IV тримесечие на 2018 г.***София.От 10.00 часа между учебен блок 1 (Ректорат) и учебен блок 2 на ТУ-София, ректорът на университета проф. дтн. инж. Георги Михов тържествено ще откриe новата академична година.***София.От 11.00 часа в институцията на омбудсмана (ул. „Георг Вашингтон\" № 22), омбудсманът Мая Манолова свиква широка обществена дискусия по проблеми на гражданите при формирането на сметки за вода.***София.От 11.00 часа в салона на Нов Театър НДК ще се проведе пресконференция във връзка с Премиерата на новия спектакъл „Антихрист\" по Емилиян Станев и гостуващия от Франция спeктакъл „La Comedia\".***София.От 11.00 часа в Националния пресклуб на БТА ще се състои пресконференция, на която ще бъдат представени акценти от програмата на Европейска нощ на учените.***София.От 12.00 часа в Националния пресклуб на БТА, организаторите на Международното изложение „Световно образование\" ще представят новите тенденции, промени в нагласите и в перспективите пред българите за обучение в чужбина.***София.От 15.00 до 17.00 часа народният представител от „БСП за България\" Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1.***Благоевград.От 10.00 часа пред Учебен корпус № 1 официално ще бъде открита новата академична година в Югозападния университет „Неофит Рилски\". Преди началото на церемонията - в 09.50 часа ще бъдат поднесени венци и цветя пред паметника на Неофит Рилски.***Благоевград.От 10.30 часа в зала № 101 в сградата на Община Благоевград ще се проведе заключителна пресконференция по проект: „Инвестиции в подобряване качеството на образователната среда в Благоевградска професионална гимназия\".***Варна.От 13.15 часа в зала \"Одесос\" на хотел \"Черно море\" ще се състои пресконференция по повод  започващата международна конференция \"Социални услуги на едно гише - нов подход за социално включване\". Организатор на форума е Община Аксаково.***Велико Търново.Пред сградата на Общината, където ще бъде паркиран Розовият кемпер на „Една от 8\".***Враца.От 11.00 часа в сградата на Областна администрация - Враца, ет. 6, областният управител Малина Николова и началникът на Регионалното управление на образованието - Враца Галина Евденова ще дадат пресконференция на тема \"Професионалното образование в област Враца на старта на новата учебна година\".***Добрич.От 09.00 часа във Военно гробище-музей ще се състои военен ритуал и панихида в памет на загиналите за свободата на Южна Добруджа.***Добрич.От 12.00 часа в Народно читалище „Пробуда - 1939 г.\" ще се състои откриване на паметен знак - Композиция от Кръст за храброст и паметни плочи  с имена на загинали от 53-ти пехотен полк, част от 7-ма рилска дивизия. В същия час на пл. „Свобода\" ще започне Празничен концерт „Фолклорна магия\" на Професионален фолклорен ансамбъл „Добруджа\". На събитието ще присъства и кметът на Добрич Йордан Йорданов.***Пловдив.От 10.30 час в аула „Проф. Милен Бешков\" (Централен корпус) в Университет по хранителни технологии ще бъде открита учебната година.***Хасково.От 12.00 часа в зала „Марица\" на Областна администрация Хасково ще се състои публична дискусия на тема „Киберсигурност, дигитална грамотност и безопасно поведение в интернет\".*** Шумен. От 09.00 часа в зала 304 на общината ще заседава Постоянната комисия „Младежки дейности и спорт.*** Шумен.От 10.30 часа в зала 304 на общината ще заседава Постоянната комисия „Икономическа политика, общинска собственост и контрол по сделките с общинско имущество.*** Шумен.От 13.00 часа в зала 304 на общината ще заседава Постоянната комисия „Здравеопазване и социална политика\".  ", "date": "2018.09.25", "title": "Предстоящи събития в страната за 25 септември"}
{"url": "http://www.cross.bg/sergiii-efrosiniya-evgeniii-1584659.html", "text": "/КРОСС/ Житие на св. преподобна ЕфросинияПрез петия век живял в Александрия един добър християнин на име Пафнутий. Той бил твърде богат, уважаван заради благородството си от всички.Жена му също така била добра християнка. Но нямала деца дълго време.Пафнутий правел много благодеяния на бедните, изобщо на нуждаещете се.Най-после му се родила дъщеря, която нарекли Ефросиния. Родителите й дали хубаво образование. На 12 години, след като се лишила от майка, дъщерята станала предмет на най-нежни грижи от страна на бащата. Умна и красива, като поотрасла още, тя пленявала младежите. Любвеобилният баща, като направил избор между момците, обещал да я даде на един младеж, който се отличавал както с образованието, така и с благородството на сърцето си. Но блажена Ефросиния, възпитана от ранни години в благочестие, искрено копнеела да живее само за Господа. И правела всичко, за да се изпълни това нейно желание.Един от братята в манастира, на който Пафнутий редовно давал помощи, бил пратен от игумена Теодосий да покани благодетеля да дойде на храмовия празник в светата обител.Той обаче не заварил Пафнутий в дома му. Видял се с дъщеря му. Ефросиния го разпитала подробно за манастирския живот. Открила му, че много желае да се посвети в служба на Бога. С тъга му казала и това, че баща й, който много я обичал, вече я обещал на един момък. При това положение нямало да се съгласи да я пусне в манастир.Монахът й обяснил предимствата на девството. Прекарала нощта в молитва. Усилено молила Бога да се изпълни над нея неговата света воля. Ефросиния чувствала, че Бог желае тя да посвети живота си Нему.На празника старецът - йеромонах дошъл при нея. Говорил й дълго за значението на християнското самоотречение. Остригал косата й и я облякъл в монашески дрехи. Оставало само да отиде в някой манастир. Но в кой? В зевически манастир баща й би могъл да я намери. Облечена в дрехи на монах Ефросиния се явила в Теодосиевия манастир и се представила като евнух Смарагд.Като застанала пред игумена Теодосий, Ефросиния казала, че е евнух, който е служил при царския двор, но, притеснен и отегчен от светската суета, дошъл в манастира да спасява душата си.Теодосий поверил младия монах Смарагд на опитния духовник Агапит, който да го ръководи в духовния живот.Красотата на Смарагд, истинска женска красота, станала предмет на смущение за някои манастирски братя, които още не били победили своите немощи. Това си смущение те изразили и пред игумена.Това станало причина Теодосий да повика при себе си Смарагд. Предложи му да живее в самотна килия. Ефросиния приела съвета с радост.В тая килия, която приличала на затвор, тя живяла подвижнически, в пост и молитва, до края на земните си дни.През това време бащата идвал много пъти в манастира, разкривал скръбта си по изгубената своя дъщеря и искал настойчиво от братята да се молят за откриване на следите й.Веднъж той изливал пред игумена скръбта си особено силно. Теодосий го запитал, дали не иска да побеседва с един благочестив брат, който в миналото бил служител в императорския двор. Пафнутий приел веднага това предложение.По това време Ефросиния била постигнала вече голям духовен напредък. По заповед на игумена Агапит завел Пафнутий при затворника Смарагд. Като видяла баща си, Ефросиния заплакала. Но Пафнутий не я познал. От бдения и сълзи красотата й била повяхнала. Лицето й било покрито с монашеско було.Дълго беседвала тя с баща си. Говорила му за вечността и небесната слава, за смирението и чистотата, за любовта и милосърдието - високи добродетели, които приближават до Бога, Който е безкрайната благост. Говорила му също, че любовта към децата не трябва да стои по-високо от любовта към Бога, ме временните скърби, ако се понасят търпеливо, усъвършенстват душата за Небето. Уверявала го, че подир толкова молитви и при Божията благост дъщерята му непременно ще бъде намерена, ако е надобър път, и че каквото и да се случи - Господ ще го утеши в свое време.Беседата на дъщерята оживила дълбоко натъжената душа на бащата. След като се разделил с нея, Пафнутий пак се явил пред игумена и му казал:- Аз получих толкова много полза от тоя брат, като че намерих дъщеря си!За света Ефросиния - тая чиста девица - не е било леко да живее сред общество от мъже. Особено тежко е било за нея свиждането й с нейния нежен баща. Тя гледала душевните му страдания и страдала не по-малко от него.Св. Ефросиния се борела с природата си. С пост, молитва и помощта на Божията благодат тя победила.Тъй прекарала 38 години в манастира, в самотната си килия - затвор близо до манастира.Дните на земния й живот свършвали. Тя легнала тежко болна.В това време баща й пак дошъл в манастира. Узнал за тежката болест на Смарагд. С дълбока скръб говорел, че смъртта на Смарагд ще бъде за него втора загуба след загубата на дъщеря му. Твърдял, че само нему дължи оная покорност на Промисъла, с която понасял загубата на дъщеря си.Пафнутий изпросил от игумена разрешение за свиждане със затворника за последен път. Преподобна Ефросиния, която вече чакала последния час на земния си живот, помолила баща си да остани три дни в манастира. Обещала да му открие нещо неочаквано. Бащата предполагал, че затворникът е имал видения за дъщеря му. И останал да чака.След три дни пак дошъл при отиващия си от тоя свят Смарагд. Тогава светата девица му открила, че той се намира в килията на дъщеря си. Сломена до крайност от болестта, тя му заявила, че оставила годеника си и него заради Господа. Тя помолила баща си да не позволява на никого да се допира до нея. Поискала от него сам да измие тялото на грешната си дъщеря. Накрай го помолила да подари на манастира имуществото, което могло да й принадлежи.След това блажено починала в прегръдката на баща си.Това станало около 445 година.Открилата се тайна за тъй дълго търсената дъщеря произвела на бащата потресаващо действие. Смъртта й окончателно го сломила. Със силен вик той паднал безчувствен на пода. По това време Агапит бил някъде вън от килията. Като чул вика, той се втурнал в килията и свестил бащата. Веднага след това съобщил на игумена за станалото.Скоро се събрали около тялото на преподобна Ефросиния всички братя. Тайната станала известна на цялото манастирско братство. Всички въздали хвала на Бога, че дал сила за победа в една толкова трудна борба.Пафнутий подарил значителна част от имението си на манастира. Останалата част раздал на бедни хора. Решил да прекара остатъка от живота си в килията на дъщеря си. Тук живял 10 години. Умрял на същата оная рогозка, на която починала дъщеря му. Погребали го с чест до гроба на неговата дъщеря.Братята установили всяка година да честват паметта на благочестивия баща и на неговата скъпа дъщеря, преподобна Ефросиния.Дивната Божия благодат се проявила чрез мощите на света Ефросиния още в деня на смъртта й. Само няколко часа след смъртта й един от манастирските братя, сляп с едното око, се помолил горещо на преподобната и изведнъж прогледнал.Кратко животоописание на св. преподобни Сергий РадонежскиПреподобный Сергий РадонежскийТози велик чудотворец (със светско име Вартоломей), живял през XIV век и оказал огромно влияние върху монашеството в цяла Русия.Родил се в знатно и благочестиво семейство. Думите от Писанието: \"Още от утроба на Тебе съм оставен; от утроба майчина ми Ти си мой Бог\" (Пс. 21:11) били напълно оправдани още от раждането на свети Сергий, защото от първите дни на живота си той учудвал всички с постническите си навици: в сряда и петък, когато са дните на пост, той отказвал да приема мляко от майка си, отказвал и тогава, когато в постни дни майка му е яла месо. Забелязвайки това майката напълно престанала да яде местна храна.Седемгодишен, свети Сергий тръгнал на училище и изпитвал от цялото си сърце жажда за учение, но то не му се отдавало: учителите го наказвали, приятелите му се подигравали и това предизвиквало у момчето голяма скръб. Дни и нощи то се молело на Бога да просветли разума му, така че да може да учи.Веднъж, търсейки в полето загубен кон, Сергий срещнал един възрастен монах и излял мъката си пред него. Старецът го изслушал съчувстващо и виждайки чистото сърце на момчето се помолил на Бога за него, и след това му казал: \"Дете мое, отсега Бог ти дава да напредваш в учението и да надминеш своите братя и връстници.\" След това му дал парченце просфора и добавил: \"Вземи и изяж това. То ти се дава по благодат Божия и за да придобиеш разум да разбираш Светото Писание.\" От този момент свети Сергий започнал да показва огромни резултати в учението. И до днес мнозина прибягват към неговото молитвено застъпничество, когато търсят успех в учението или искат да придобият духовна мъдрост.След това чудо у Сергий напълно укрепнало желанието да посвети живота си изцяло на Бога. Той израснал като скромен и мълчалив млад човек. С всички бил кротък и ласкав, никога и на никого не се гневял и във всичко се покорявал на родителите си. Обикновено ядял само хляб и вода, но в сряда и петък изобщо не приемал храна.Когато родителите му починали той се заселил в една гъста гора близо до град Радонеж и там заживял отшелнически живот. В тази гора Сергий и единия от братята му построили малка дървена църквичка в чест на Пресветата Троица. Така се родила прочутата Троице-Сергиева лавра, която е един от най-забележителните и значими манастирски общности в Православна Русия.По-късно братът на Сергий се оттеглил в друга обител, а той приел монашество и останал да се подвизава сам в гората. Tрудно можем да си представим през какви изкушения и през какви дяволски нападения е преминал младият монах. Но дивното му търпение, любовта му към Бога и искрените молитви победили всички трудности. Около килията на св. Сергий минавали цели глутници вълци, идвали и мечки. Но, усещайки благодатта на Светия Дух, която обитавала у преподобния, зверовете не му правели нищо. Дори веднъж Сергий дал на една мечка парченце хляб и оттогава мечката идвала при него, за да му служи. Векове по-късно същото се случило и с друг велик руски подвижник - свети Серафим Саровски.Колкото и да се стараел св. Сергий да скрива своите подвизи от света, славата му непрекъснато растяла и привличала към него монаси, които имали нужда от духовно ръководство. Всички те молели св. Сергий да стане техен игумен. Той дълго не се съгласявал, но накрая виждайки в техните настоятелни молби Божия промисъл склонил с думите: \"Предпочитам да се покорявам, а не да началствам, но се страхувам от съда Господен и затова се предавам на Божията воля.\"Отначало новата обител била изключително бедна, но това не пречело на усърдието на монасите. Сам св. Сергий им давал пример във всеки подвиг, като ги учел на смирение, търпение, въздържание и милосърдие.Авторитетът на преподобния бил огромен не само сред духовенството, но се разпространил и в светския свят. Нерядко се налагало той да бъде примирител при различни междуособици на руските князе.Преподобни Сергий Радонежски. Руска икона от XVI в., източник: pravoslavie.ruЗаради благочестивия си живот св. Сергий Радонежски бил удостоен от Бога с дара на чудотворството. И чудесата, които извършвал били наистина неизброими. Той не само лекувал болните, утешавал скърбящите, но дори възкресявал мъртви. Братята го виждали да съслужва Божествена литургия с ангел Господен.Веднъж му се явила Пресвета Богородица с апостолите Петър и Йоан. От невероятното сияние, което те излъчвали преподобният паднал на земята, но Пресветата Божия Майка го докоснала с ръка и му обещала винаги да покровителства неговата обител.Когато усетил наближаващата смърт, великият Божи угодник събрал около себе си монасите и подобно на завещание им оставил последния си съвет: \"Внимавайте над себе си братя. Преди всичко имайте страх Божи, душевна чистота и нелицемерна любов.\"Мощехранителница с мощите на преп. Сергий Радонежси. Източник: bogistina.info.Заради невероятните му земни подвизи преподобни Сергий Радонежски е наричан игумен на цялата руска земя. А чудесата, които преподобният извършва, никога не са преставали. Хора от цял свят търсят неговото молитвено застъпничество и получават неговата благодатна помощ според вярата си. Хиляди и хиляди се стичат при мощите му в Троице-Сергиевата Лавра, всеки със своята мъка, печал, болест или благодарност за чудотворната подкрепа и за бащинската любов и загриженост.Но, за да укрепва вярата ни в Бога, Който е дивен в Своите светии, си струва да приведем и един пример за чудесата на свети Сергий. Той е разказан от един руски офицер на име Евгений. Веднъж той и негови колеги отишли, както те се изразили, на разходка в Троице-Сергиевата лавра. Те започнали да разпитват един от отците за историята на лаврата, за смисъла на монашеския живот и най-вече, разбира се, за преподобни Сергий. Отецът отговарял подробно на всичките им въпроси, но най-вече разказвал за св. Сергий, за детството му, за основаването на манастира, за многобройните чудеса на светеца по време на неговия живот и след кончината му. Отецът особено се стараел да привлече вниманието на гостите с множество поразителни случаи на изцеления при мощите на преподобния и след молитва към него. Той привеждал неочаквани и трогателни примери.Но колко са слепи очите ни и колко са безчувствени сърцата ни! Ние често гледаме и не виждаме, слушаме и не чуваме, не можем и не искаме да повярваме. Така и те - внимателно и с интерес слушали, задавали въпроси, но не могли да разберат каква връзка разказаното има с живота днес. ...На излизане от храма, атеистът Евгений се обърнал към мощите и казал към св. Сергий, щом толкова много хора са се изцелили тук и ако наистина съществува, да направи така, че той пък да се разболее за две години. Слeд това Евгений излязъл от храма, прибрал се и забравил за случилото се.Не след дълго сякаш настинал. Бил спокоен и силен човек и бил сигурен, че ще изкара болестта на крак. Само че болестта се влошила и той скоро припаднал. Свестил се на болничното легло почни напълно неподвижен. Жена му била притеснена, но Евгений не се отчайвал, той имал сили да се бори с болестта, макар че единственото, което бил в състояние да прави било да чете полулегнал. При него идвали всякакви лекари-специалисти и знахари, учели го на специални дихателни упражнения, но нищо не помагало.Една пролетна сутрин Евгений се събудил от слънцето, което приятно галело лицето му през прозореца. Обзел го прилив на сили и той опитал да направи упражненията си. Тялото му обаче било толкова сковано, че вече и това не можел да направи. Тогава неочаквано го връхлетяла смазваща скръб. Той заплакал, заридал: \"Господи, не мога повече.\" А жена му го прегърнала и казала, че смята да отиде на църква. Евгений останал равнодушен. Така ролите им се разменили. Евгений се отчаял напълно, а жена му се изпълнила с вяра и постепенно се променила. Опитвала се да му вдъхне надежда, а той само държал ръката й и си мислел: \"Свършено е!\".Една събота жена му отново отишла в храма. Евгений равнодушно се пресегнал към една от книгите, които жена му оставила. На нея пишело: \"Житие на преподобни Сергий, Радонежски Чудотворец\". Изведнъж Евгений си спомнил всичко. В този момент някой го извикал по име. Евгений помислил, че е някой познат. Тогава отново чул: \"Ставай, Евгений, ти си здрав.\" До леглото му стоял непознат стар човек с бяла брада и дълга тъмна дреха, който го подканял да стане. Непознатият го гледал право в очите и от това съществото на Евгений се изпълвало с нова сила. \"Евгений, днес се навършват две години - казал старецът - Помниш ли? Вече си здрав.\" След това безшумно излязъл. Евгений опитал да го последва, но старецът сякаш бил изчезнал, а вратата била заключена отвън.Когато жена му дошла, сварила Евгений да плаче като дете, паднал на колене над книгата. Той бил напълно здрав. Без думи двамата се прегърнали, а от книгата ги гледал образът на свети Сергий, стар човек с бяла брада и тъмна дреха. Евгений и жена му имали сили само с трепет и радост да шепнат: \"Преподобни отче наш Сергие, моли Бога за нас!\"Ето така свети Сергий излекувал един човек от гибелния му атеизъм.Нека, прочее, и ние заедно с тях с вяра да възкликнем: Преподобни отче наш Сергие, моли Бога за нас!", "date": "2018.09.25", "title": "Преп. Ефросиния Александрийска. Преп. Сергий, Радонежки чудотворец"}
{"url": "http://www.cross.bg/shtastieto-dulgi-nyama-1584661.html", "text": "/КРОСС/ Щастието няма дълги ръце. То прегръща оня, който се доближи до него.- Сенека", "date": "2018.09.25", "title": "Щастието няма дълги..."}
{"url": "http://www.cross.bg/bulgariya-tzarstvo-voiina-1584660.html", "text": "/КРОСС/ 1396 г. – Султан Баязид I разгромява кръстоносната армия на унгарския крал и император на Свещената римска империя Сигизмунд Люксембургски в Битката при Никопол, и продължава настъплението си в Европа.1513 г. – Испанският конкистадор Васко Нунес де Балбоа става първият европеец, достигнал Тихия океан.1768 г. – Руско-турска война (1768-1774): Султан Мустафа III обявява война на Русия.1794 г. – Oснован e град Одеса.1869 г. – В Браила (Румъния) е създадено Българското книжовно дружество (БКД), трансформирано по-късно в Българска академия на науките (БАН).1918 г. – Подписан е Берлински протокол между представители на Царство България, Германия, Австро-Унгария и Османската империя, с който Северна Добруджа се предава на Царство България.1923 г. – Започва Бойчиновският бой при гара Бойчиновци, което е едно от най-големите сражения по време на Септемврийското въстание в България.1940 г. – Ден на гр. Добрич. На този ден градът е освободен от румънска окупация и е върнат в пределите на майка България.1974 г. – Група учени излизат със съобщението, че продължаващото използване на аерозоли може да доведе до образуване на дупка в озоновия слой на атмосферата на Земята, покачване на температурата на планетата и рязък скок в раковите заболявания.1990 г. – България става член на Международния валутен фонд и на Световната банка.1998 г. – Бордът на директорите на Международния валутен фонд одобрява шестото 3-годишно споразумение с България, според което на страната се предвижда да бъдат отпуснати 840 000 000 долара.", "date": "2018.09.25", "title": "25 септември в историята"}
{"url": "http://www.cross.bg/tema-nova-borisov-1584664.html", "text": "/КРОСС/ БНТ, „Сутрешен блок\"Тема: Какво си казаха Бойко Борисов и Доналд Тръмп?Тема: Какви алергии се отключват в началото на есента и как да ги преборим?Тема: На пазар в Турция след срива на лира.Тема: Нова наредба срещу крадците на питейна вода. Как ще действа?Тема: Казусът с „Царските имоти\" - на кого е дворецът „Врана\"?Как звук и светлина разказват приказни истории - поглед към Москва и един от най-големите светлинни спектакли в света.БТВ, \"Тази сутрин\"-Нова телевизия,  „Здравей  България\"Тема: Последни новини за пораженията от бурния вятър. Фасада на мол рухна, паднали дървета и хиляди останали без ток - репортерите на NOVA с последна информация;Тема: Ваканцията невъзможна: епизод пореден. Туристическа фирма остави за пореден път туристи в чужбина на произвола.Тема: Служители в хотел на Арабаджиеви твърдят, че са оставени без заплати. Каква е истината?Тема: Ритал ли е общински съветник възрастна жена в метрото? Карлос Контрера проговаря след скандала.Тема: Борисов среща Тръмп. На живо от Ню Йорк - какво си казаха?Тема: Дървета с прерязани стволове. Има ли скрити интереси зад вандалската проява?Тема: Спешно за детското отделение в \"Пирогов\". Ще се съберат ли пари за нов рентген?\"Ние не сме извънземни\". Кои са тези хора и за какво се борят? ", "date": "2018.09.25", "title": "Теми и гости в ефира днес"}
{"url": "http://www.cross.bg/risk-bulgariya-mlrd-1584663.html", "text": "/КРОСС/ в. СегаСофия се нарежда на 169-о място по индекс на престъпността от общо 345 града от всички континенти, показва редовното проучване на портала Numbeo за качеството на живот по света. Изследването включва различни показатели - от риск да ти ограбят жилището или да ти откраднат колата до чести срещи с подкупни представители на властта.  Нашата столица е направо феноменален случай в тази класация, защото се оказва, че за нейните обитатели и гости найпритеснителен от всички фактори е корупцията. Оценката за този риск е изключително висока - близо 87 (при 100 възможни). За сравнение, други оценки - за опасността да бъдеш нападнат на улицата, да ти разбият колата, да се сблъскаш с наркодилъри или дрогирани, се въртят около 50. в. СегаСиндиците на КТБ водят дела за възстановяване на 240 млн. лв. по заличени обезпечения по заеми, отпуснати от фалиралата банка. Това съобщиха двамата синдици Ангел Донов и Кристи Маринова, след като преди дни изтече 6-месечният срок от влизане в сила на последните промени в Закона за банковата несъстоятелност - срок, в който парламентът даде възможност да бъдат реактивирани обезпечения, заличени от  квесторите след поставянето на банката под специален надзор. Законовата промяна, известна още като закона \"Пеевски\", предвижда също така да се развалят прихващания и сделки, сключвани след 20 юни 2014 г. - датата, когато КТБ бе поставена под специален надзор. Промените бяха предложени от депутата Делян Пеевски, който е и бивш бизнес партньор на собственика на фалиралата КТБ Цветан Василев. Четири години сред рухването на банката той се обяви за спиране на \"вторичното й разграбване\". Един от мотивите, с които законът бе одобрен, бе, че синдиците очакват да върнат 1.4 млрд. лв. в масата на несъстоятелността.в. 24 часаБългария е сред четирите държави в ЕС, в които измамите с ДДС са намалели с най-много - над 5% на годишна база, показва доклад на ЕК за 2016 г. Другите страни отличнички са Латвия, Кипър и Холандия. 150 млрд. евро годишно струва на ЕС укриването и източването на ДДС. Загубата е с 10,5 млрд. евро, или 12,3% по-малка спрямо 2015 г. Година по-рано спадът е бил с 13,2 на сто.в. 24 часаЕК ще посети България, за да ни помогне да подготвим 50% от отпадъците за рециклиране до 2020 г. Такава цел е заложена от комисията. Публикуван в понеделник от нея доклад сочи, че за страната ни и още 13 други членки на ЕС има риск да не успеят да се справят с изискването. В доклада се казва, че по време на визитата ЕК ще разговаря с националните, регионалните и местните власти, както и заинтересованите страни. ЕК ще продължи да оказва и техническа и финансова помощ.", "date": "2018.09.25", "title": "Преглед на печата за 25 септември"}
{"url": "http://www.cross.bg/rodeni-na-septemvri-1584662.html", "text": "/КРОСС/Д-р Ваньо Шарков, бивш зам.-министър на здравеопазванетоПроф. д-р Димитър Тадаръков, бизнесмен и преподавателИван Папазов, председател на съвета на директорите на VP Brands International (\"Винпром Пещера\")Ирена Анастасова, депутат в 44-ото НСКалинка Згурова, народна певицаКольо Колев, социолог, директор на агенция \"Медиана\"О.з. ген. Коста Богацевски, адвокат, бивш главен секретар на МВРКрасимира Анастасова, кмет на Долни чифликНадя Топалова, актрисаРадостин Стойчев, треньор по волейболСтоян Дуков, художник аниматор ", "date": "2018.09.25", "title": "Родени на 25 септември"}
{"url": "http://www.cross.bg/fasadata-blagoevgrad-vyatur-1584670.html", "text": "/КРОСС/ Бурният вятър събори фасадата на мол в Благоевград.  Жертви и пострадали няма, въпреки че мястото е изключително оживено.Около 18:00 часа в понеделник фасадата на мола фатално се огънала под напора на силния вятър. Последвал силен тътен и за миг пред входа на търговския център се стоварили тонове ламарина. Последвала тишина и тягостно чакане, докато се установи има ли затрупани хора.„Започна да духа силен вятър и решихме да влезем вътре. Охраната ни изгони, защото сме пречили на движението. Отново излязохме. Чухме, че таванът шуми, влязохме вътре, защото усетихме, че нещо ще стане, пак влязохме и 30 секунди по-късно фасадата падна”, разказва свидетелка на случилото се.По думите й паника не е имало, всички хора снимали с телефоните си.Реалният собственик на сградата е община Благоевград, но тя е отдадена на концесия и концесионерът се грижи за сигурността. „Ремонтът ще бъде за сметка на концесионера, предполагам, че има застраховка\", заяви Иво Николов – зам.-кмет на Благоевград. Той уточни, че не е имал разговори с концесионера и не знае дали от общината са се свързали с него. В София са подадени над 20 сигнала за паднали дървета, има и сигнали за проблеми на строителни обекти, уточниха от Столичната община. В готовност са били четири екипа на пожарната, приоритет е било почистването на шахтите от листата. Само един автомобил има засегнат, няма пострадали хора. Най-много сигнали са получени от квартал „Лозенец”.", "date": "2018.09.25", "title": "Как е падна фасадата на мола в Благоевград?"}
{"url": "http://www.cross.bg/danuk-dimitrov-dohod-1584669.html", "text": "/КРОСС/ Плоският данък вече носи негативи и ние предлагаме той да се осъвремени. Това обяви в предаването „Тази сутрин” на bTV президентът на КНСБ .По повод 10 години от въвеждането на плоския данък синдикатът организира наскоро дискусия „за” и „против” този налог. Предложението на КНСБ е да се въведе необлагаем минимум от 510 лв. – какъвто и доход да има едни човек, тази сума да е необлагаема. Предлагат също да се вдигне таванът, върху който се начисляват осигурителни вноски, който в момента е 2600 лв.По думите на Димитров плоският данък не е довел до свиване на сивия сектор.Относно очакваното поскъпване на живота след поредното увеличение на цените на газа Димитров прогнозира, че издръжката на живот на 4-членно семейство – двама родители с две деца, ще стане 2400 лв. Това означава, че всеки един от родителите трябва да взима чисто по 1200 лв., а 75% от домакинствата нямат такъв доход, коментира лидерът на КНСБ.", "date": "2018.09.25", "title": "Пламен Димитров: Плоският данък вече носи негативи"}
{"url": "http://www.cross.bg/tzska-montana-godina-1584673.html", "text": "/КРОСС/ Днес стартират 1/16 финалите от турнира за Купата на България, а един от любопитните сблъсъци в тази фаза на надпреварата, е Монтана - ЦСКА.Срещата на стадион \"Огоста\" е от 19,00 часа, а със сигурност привържениците на \"червените\" не са забравили този съперник, който в същата фаза отстрани ЦСКА през 2014 година след продължения.И тогава отборът бе лидер във временното класиране...Нестор ел Маестро обяви, че съперникът е най-тежкият от възможните, докато в лагера на Монтана приеха със задоволство предстоящия сблъсък.И двата тима влизат в двубоя в добра форма и с мисъл за съперниците за шампионат. ЦСКА се изправя срещу Левски в директен сблъсък за първото място. И двата тима имат по 22 точки, но за момента \"червените\" са лидери заради по-добра голова разлика.На Монтана пък предстои битка с Арда (Кърджали), като двата отбора са с големи апетити за промоция в елита от следващата година.", "date": "2018.09.25", "title": "ЦСКА идва в Монтана с кошмарния спомен от 2014 година"}
{"url": "http://www.cross.bg/partii-izbori-bulgariya-1584611.html", "text": "/КРОСС/ Краят на българското председателство и нетипично горещото политическо лято не останаха без последствия. Оценките и самооценките на българските граждани за заобикалящата ги действителност са се влошили в сравнение с предходните месеци. С два пункта за последния месец е спаднал делът на хората, които преценяват, че живеят по-добре в сравнение с другите, което се съчетава с един пункт нарастване на дела на онези, които смятат, че живеят по-зле. Спада и оптимизмът за бъдещето, без да се променят оценките за живота през миналата година.               Като основна причина за всичко това, наред с нестихващите скандали и разправии във властта, се откроява нарастващото масово безпокойство за развитието на икономиката, независимо от оптимистичните статистически оценки и прогнози. В общия ранг на посочваните важни въпроси за България интервюираните са посочвали „Доходите и пенсиите“ (23,9%), „Развитието на икономика“ (13,8%), „Безработицата“ (10,7%) и „Финансовата стабилност“ (10,2%), съответно на първо, второ, четвърто и пето място в общата класация. Между тези проблеми в челото се нарежда единствено въпросът за здравеопазването, което заема третото място с 11,5 на сто. В сравнение с месец Юли цитираните стойности са били общо с 4 пункта по-ниски.Не по-различна е класацията на проблемите, които хората обозначават като лични. Проблемите на „Бедността“, „Неясните перспективи“, „Безработицата“ и „Пенсиите“ се подреждат съответно на първо, трето, четвърто и пето място със стойности от 15,2; 13,2; 11,0 и 10,8 на сто. Тук проблемите на здравето/здравеопазването са на второ място с 14,9 на сто.Всичко това, заедно с повишаващите се цени на стоките от първа необходимост, както и очакванията за по-високи сметки за ток, парно, вода и други влияе на тенденцията към ръст на обществените тревоги и съвсем логично дава отражение върху отношението към управлението на държавата и върху оценката за политическата обстановка като цяло. От средата на месец Юли бележи рязко покачване делът на гражданите, които оценяват обстановката като крайно напрегната – от 36,8% през Юни на 52,3% в края на Юли. През Септември тревожните оценки леко се успокояват (спад с около 3 пункта), но нараства делът на онези, които преценяват политическата обстановка като неопределена – от 25,2% през Юли на 30,4% през Септември.               Ситуацията влияе пряко и на доверието в основните институции на властта. За първи път се случват две неща: първо, местната власт е с негативен рейтинг (доверието е по-ниско от недоверието) и, второ, недоверието в парламента е по-високо, отколкото в съда и прокуратурата, които обичайно заемаха последните две места в общото подреждане. През Септември рейтингът на Народното събрание е затворил дъното на класацията.               Логично следствие от това е увеличеният ръст на дела на избирателите, които все повече насочват погледа си към варианта „предсрочни избори“ като някаква възможност за промяна. За последните три месеца този дял бележи ръст от 10 пункта и през Септември достига ниво от 40 на сто. Предлаганото „лекарство“ – смяна на министри, макар в началото да предизвика временни позитивни очаквания, сега бележи низходяща тенденция. Може би и заради това, че въпреки шумния спектакъл около трите оставки, не бяха сменени министрите, които хората биха освободили от постовете им, ако зависеше от тях, а именно: Валери Симеонов (46,0%), Цецка Цачева (44,2%) и Румен Порожанов (36,8%). Допълнителен щрих към общата картина внасят и отговорите на въпроса „Нараства или намалява нивото на корупция? Според 53,5% от хората това ниво нараства, а според други 31,4% – остава на същото ниво. Едва 10,1% са на мнение, че корупцията в страната намалява, което не се споделя дори от половината от привържениците на партиите от управляващата коалиция.Води ли всичко това до размествания в електоралната картина. Категоричен отговор не може да се даде, а по-точно отговорът е и не, и да. Не, защото няма промяна в реда, по който се подреждат основните политически сили, а да, защото промяна в този ред може да настъпи във всеки следващ момент.              От една страна, налице е ясно изразен отлив на активни избиратели от всички парламентарно представени партии и коалиции и нарастване на сумарната подкрепа за извънпарламентарните партии, които поотделно не получават подкрепа на повече от 1% от избирателите. Най-изразен е спадът в подкрепата за основната управляваща партия ГЕРБ, което е довело до изравняване на нейната позиция с тази на основния й конкурент – БСП. Дистанцията между първите две политически сили вече е в неразличими от статистическа гледна точка стойности, а очаквания за позитивни новини по линия на правителството няма.От друга страна, растат дяловете на потенциалните негласуващи и на онези, които при евентуални нови избори не биха подкрепили никого. Означава ли това обаче, че избирателят за пореден път се оглежда и търси активно нови политически проекти? И тук отговорът е и да, и не. Да, защото готовността за гласуване на евентуални нови избори остава сравнително висока – около 60%, а настоящите парламентарно представени партии не могат да уплътнят такъв висок процент. А не, защото нито една от извънпарламентарните партии, включително и онези, които не съществуват, и към този момент са единствено продукт на слухове и догадки, не могат да разчитат на самостоятелен успех. За да се прогнозира евентуален успех на нови и още несъществуващи политически проекти, в отговор на отворен въпрос, те би трябвало да получават стойности най-малко от 2-3 на сто, а такива засега няма.За сравнение ще отбележим, че преди появата на НДСВ в началото на 2001 г. хипотетичната „Партия на царя“ получаваше стойности от порядъка на 6-8%, а още несъществуващата формално в началото на 2007 г. „Партия на Бойко“ – 3-4%.Обърнете внимание на класацията в отговор на отворен въпрос (въпрос, при който нашите анкетьори не изброяват имена на партии и коалиции, а интервюираните дават спонтанни отговори). Прави впечатление, че свободно разпознаваемите партии са едва четири – ГЕРБ, БСП, ДПС и Атака. Интересен факт е, че Атака е една от трите партии в състава на „Обединени патриоти“, но е по-разпознаваема не само от другите две партии, но и от коалицията като цяло.ГЕРБ21,3%БСП19,6%ДПС7,0%Атака2,5%Воля0,8%АБВ0,8%Обединени патриоти0,7%Партия на Слави Трифонов0,7%ВМРО0,6%НФСБ0,5%СДС0,5%Партия с нови лица/лидери0,4%Да, България0,3%Реформаторски блок0,2%Нова дясна партия0,2%Не подкрепям никого0,2%Демократична България0,1%ДОСТ0,1%ДСБ0,1%Нова лява партия0,1%Не подкрепят никого1,6%Няма да гласуват или не посочват нищо43,8%Очакването на предсрочни избори за Народно събрание обаче е хипотетично и затова отговорите на такъв въпрос може да се смятат за условни. Не такъв е случаят с предстоящите избори за Европейски парламент, които са насрочени за края на месец Май следващата година, тоест след осем месеца. Как би изглеждало разпределението на силите, ако тези избори са в по-непосредствена близост – дали по същия или по друг начин?Ето, че картината би била по-различна. На фона на очакваното оттегляне от гласуване в полза на почти всички партии (обяснимо предвид на традиционно ниската избирателна активност на европейските избори не само в България, но и във всички останали държави от континента), налице е по-висока подкрепа за три партии – ДПС, Демократична България и АБВ, както и съществено по-ниска подкрепа, обратно на общата тенденция в Европа, за коалицията „Обединени патриоти“. Докато „Демократична България“ и АБВ си остават твърде далеч от успешно преминаване на и без това високия праг за участие в Европейския парламент, подобен резултат за ДПС и за Обединените патриоти би имал ключова роля при окончателното разпределение на евромандатите в България. По-точно за Обединените патриоти такъв резултат би поставил на карта евентуалното им участие в Европейския парламент изобщо.Обяснение на тези феномени трябва да се търсят отново през призмата на отношението към актуалните проявления на вътрешната политика у нас и отношението най-вече към правителството. Избирателите на ДПС са под влияние на различни по характер страхове от участието на националисти в управлението на държавата и досега пред лицето на подобни заплахи обикновено са търсели защита от най-голямата партия. Тази партия обаче в момента е коалиционен партньор на националистите, заради което по интуиция и рефлекс избирателите на ДПС отправят поглед навън и смятат за много важно участието си на предстоящите европейски избори. При поддържащите Обединените патриоти е точно обратно – смята се за много по-важна ситуацията в страната и оцеляването на правителството, отколкото битките в Брюксел.Източник: ", "date": "2018.09.25", "title": "Правителството с най-критичния си период от началото на мандата"}
{"url": "http://www.cross.bg/nyama-sliven-danni-1584666.html", "text": "/КРОСС/ Пожарът, който избухна вчера в двора на ТЕЦ-Сливен, вече е овладян и локализиран, съобщи btv.Огънят тръгна снощи от бали със слама в двора на дружеството, използвани за изгаряне на отпадъци. Причината все още се установява.Балите горят и сутринта, но няма опасност за сградите, работата на ТЕЦ-а не е спирала.Пожарът е локализиран благодарение на усилията на екипи на пожарната и служители на горските стопанства. Включили са се огнеборци от Сливен, Ямбол и Нова Загора.По данни на bTV са се запалили около 14 тона бали. Силният вятър вчера допълнително разпалваше огъня.Няма данни за пострадали хора.По същото време е избухнал и втори пожар – в складовете на завод „Динамо”.„При подобен тип пожари целта първоначално е да бъдат ограничени. Балите, които горят, ще бъдат оставени да доизгорят, коментира пред bTV комисар Владимир Демирев, директор на пожарната служба в Сливен.„Не се гаси, защото сламата няма как да бъде гасена с нализване на вода в нея, след време тя пак се възпламенява – трябва да бъде разпръсната, но няма икономическа изгода това да се прави, защото наблизо няма нещо, които може да се запали. Има наблюдение”, уточни комисар Демирев.Той прогнозира, че огънят няма да спре поне седмица.По думите му опасност за населението на Сливен няма, градът е разположен в посока обратна на вятъра.", "date": "2018.09.25", "title": "Овладяха пожар в ТЕЦ Сливен"}
