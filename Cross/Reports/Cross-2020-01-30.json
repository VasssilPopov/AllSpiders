{"url": "http://www.cross.bg/remont-lokomotiva-poruchka-1624117.html", "text": "/КРОСС/ На проведеното вчера заседание на Комисията по транспорт, информационните технологии и съобщенията мениджърският екип на БДЖ представи основните акценти за дейността на дружеството.На народните представители бяха посочени промените в структурата на дружествата от групата на БДЖ. Както е известно, съгласно изискванията на Закона за публичните предприятия, в срок до месец октомври, двете дружества - БДЖ - Пътнически превози и БДЖ - Товарни превози, трябва да променят правната си форма от ЕООД в ЕАД. Чрез тяхното преобразуване се осигурява и възможността за преминаването им на директно подчинение на Министерство на транспорта, информационните технологии и съобщенията с трансформиране на „Холдинг БДЖ\" ЕАД в самостоятелно дружеството или сливането му с „БДЖ - Пътнически превози\" ЕООД.По време на заседанието стана ясно, че към края на 2019 г., в „БДЖ - Пътнически превози\" ЕООД са приключили почти всички поръчки за ремонт на текущия подвижен състав и в момента се реализира тяхното изпълнение. Извършеното техническото обезпечаване е свързано със следните подписани договори, провеждане на обществени поръчки, както и предстоящо стартиране на други:•\tПодписан е пет годишен договор за ремонт и поддръжка на 46 мотрисни влака ЕМВ и ДМВ Сименс;•\tПодписани са 3 договора за подемен ремонт на общо 20 локомотива 44/45 серия, използвани в текущия график;•\tПодписан е договор за възстановяване и модернизация на 10 бр. извадени от текуща употреба локомотива 44/45 серия;•\tИзпълнява се договор за поддръжка на 9 локомотива 44/46 серия за срок от 3 години;•\tИзпълнява се договор за капитален ремонт на 2 бр. локомотива 46 серия (БДЖ-ТП);•      Изпълняват се тригодишни договори за ремонт на 227 вагона, като до момента са извършени средни и капитални ремонта на 91 вагона;•\tИзпълнява се обществена поръчка за ремонт на товарни вагони (БДЖ-ТП);•\tПровежда се обществена поръчка за капитален ремонт на още 10 електрически локомотива 44/45 серия; •          Провежда се обществена поръчка за закупуване на 10 нови електрически локомотива на прогнозна стойност от 58 млн. лева;•          Провежда се обществена поръчка за краткосрочен наем на 8 локомотива, за срок от 6 + 6 месеца;•\tПровежда се обществена поръчка за закупуване на 40 нови пътнически вагона на прогнозна стойност от 77 млн. лева.;•\tПровежда се обществена поръчка за среден ремонт на 47 пътнически вагона серии 1050 и 2150;•\tОбявена е обществена поръчка за подемен ремонт на 5 бр. модернизирани локомотива 46/47 серия;•\tОбявена е обществена поръчка за придобиване на 16 електрически мотрисни влака (ЕМВ) за средни и дълги разстояния с повишен комфорт и капацитет средно 290 места;•\tПредстои стартирането на процедура за средносрочен наем на 5+5 локомотива за срок от 2+1 години;•\tЗа 2020 г. е планирана и процедура за модернизация на теснопътни дизелови локомотиви;•\tВ ход е обществена поръчка за закупуване на 30 пътнически вагона, използвани в конвенционалната железопътна система на ЕС, предварителната експертиза за които е възложена на сформирана специално за целта техническа комисия, включваща и външни експерти.В хода на комисията беше засегната и темата относно графика за движение на влаковете, като се отбеляза, че в началото на 2020 г. изпълнението на ГДВ е в рамките на 93.5%, което е най-добрият показател в рамките на последната година и половина. До средата на годината недостигът на вагони, а до края на годината недостигът на тягов подвижен състав ще бъдат изцяло преодолени, а изпълнението на разписанието ще се стреми към 96%. При разработването на ГДВ, транспортната схема и периодите на движение на влаковете са съобразени в максимална степен с обемите и структурата на превозите, увеличен е броя на пътническите композиции по някои направления, както и са значително подобрени връзките на влаковете в някои от основните възелни гари, като времето за изчакване в гарите е значително намалено.В края на заседанието управленският екип на БДЖ отбеляза, че с цел гарантиране на прозрачност в дейността на дружеството разработва идея за създаване на обществен съвет към Съвета на директорите, в който да бъдат включени членове от граждански организации при обсъждането на важни теми в железопътния транспорт.   ", "date": "2020.01.30", "title": "БДЖ представи основните акценти за дейността на дружеството пред Комисията по транспорт, информационните  технологии и съобщенията"}
{"url": "http://www.cross.bg/holokosta-zhertvite-kaloyan-1624116.html", "text": "/КРОСС/ Лидерът на БСП - София Калоян Паргов ще присъства на церемония, на която ще бъде почетена паметта на \"20-те Праведници на света\" от България. Тя е по повод 27 януари, Международния ден в памет на жертвите на Холокоста и 75 години от освобождаването на най-големия концентрационен лагер Аушвиц.Церемонията е организирана от ОЕБ \"Шалом\", ЦИДС и Културен институт към Министерство на външните работи.Събитието ще се проведе на 30 януари от 19,00 часа в Централна софийска синагога.", "date": "2020.01.30", "title": "Калоян Паргов ще присъства на церемония за почитане паметта на жертвите на Холокоста"}
{"url": "http://www.cross.bg/biznes-predpriyatiyata-sledvashtite-1624103.html", "text": "/КРОСС/ През януари общият показател на бизнес климата се повишава с 1.4 пункта в сравнение с декември, което се дължи на подобрената стопанска конюнктура в промишлеността, съобщи Националният статистически институт.Съставният показател \"бизнес климат в промишлеността\" се увеличава с 5 пункта в резултат на по-оптимистичните оценки и очаквания на промишлените предприемачи за бизнес състоянието на предприятията. Прогнозите им по отношение на износа и производствената активност през следващите три месеца са също благоприятни.През януари съставният показател \"бизнес климат в строителството\" намалява с един пункт, което се дължи на по-неблагоприятните оценки на строителните предприемачи за настоящото бизнес състояние на предприятията.Бизнес климатът в търговията на дребно се понижава с 1.9 пункта в резултат на по-резервираните оценки на търговците на дребно за настоящото бизнес състояние на предприятията. Прогнозите им за развитието на бизнес състоянието през следващите шест месеца се запазват, като и очакванията им за поръчките към доставчиците от вътрешния пазар през следващите три месеца са благоприятни.Бизнес климатът в сектора на услугите запазва нивото си от декември 2019 г. Оценките и очакванията на мениджърите за бизнес състоянието на предприятията се изместват към по-умерените мнения. Същевременно и прогнозите им за търсенето на услуги през следващите три месеца са по-неблагоприятни. ", "date": "2020.01.30", "title": "Бизнес климатът се подобрява през януари"}
{"url": "http://www.cross.bg/imyshtestvo-bozhkov-vzemaniya-1624120.html", "text": "/КРОСС/ Налагането на запори на фирми, свързани с бизнесмена Васил Божков, както и запори на негово лично имущество без задължителното за това съдебно разпореждане може да се определи само по един начин - като абсолютен произвол.По силата на Данъчно-процесуалния кодекс на предварително обезпечаване подлежат единствено вземания за данъци и осигурителни вноски, но не и други публични вземания. За да бъдат обезпечени вземания за държавни такси, то същите следва да са установени с влязъл в сила ревизионен акт. Такъв е ревизионен акт, който е минал едноистанционно административно обжалване и двуинстанционно в съда. Това е фактическата ситуация по отношение на твърденията на АДФИ, че Националната лотария дължи невнесени суми от такси за минал период.По отношение на личното имущество на г-н Божков, по силата на ЗКПОНПИ, КПОНПИ може да изиска запори при наличие на достатъчно данни и обосновано предположение за незаконно придобито имущество, но отново с мотивирано искане до съда. При действия на данъчни органи, това отново не може да стане без влязъл в сила данъчен ревизионен акт.Отново искаме да напомним, че г-н Божков е акционер във въпросните компании и на тази основа действията срещу него са абсолютно незаконосъобразни.С всеки следващ ден от началото на тази печална сага става все по-ясно, че целта е овладяването на успешен частен бизнес и футболен клуб, който за последната година бе изваден от фалит. Всички действия на властимащите - хора и институции, са в разрез с действащите в страната ни закони. Те целят на практика да блокират дейността ни като поставят компаниите в невъзможност да извършват нормалната си дейност. Така например, трябваше да бъдат платтени 41 000 евро на мениджърска агенция за два трансфера за ПФК \"Левски\" и ако тази сума не бе осигурена, клубът би загубил 3 т. от първенството, а при забавяне от 14 дни щеше да бъде изхвърлен от групите. Също днес беше срокът да се платят 144 000 лв. по споразумението за дълговете на клуба в размер на 5 млн. към НАП. Ако не бяха осигурени в срок, това би развалило автоматично споразумението, което щеше да означава поредна огромна загуба за клуба. Това е само един нагледен пример. Утре ние няма да сме в състояние да оперираме с активите на компаниите си поради незаконосъобразните действия на правоохранителните органи и това ще доведе до много последствия на много нива.Ще търсим правата си в съда и ще отстояваме правото си да работим, въпреки държавните институции и репресивния държавен апарат. ", "date": "2020.01.30", "title": "\"Нове Холдинг\": Запорите на фирми и имущество без съдебно решение е абсолютен произвол"}
{"url": "http://www.cross.bg/zhelyazo-mozuka-zelenchytzi-1624106.html", "text": "/КРОСС/ Децата трябва да ядат зелени зеленчуци, ядки и бобови храни, защото те са богати на желязо, а то е полезно за мозъка, съобщи в. \"Дейли мейл\".Учени от университета на Пенсилвания измериха нивата на желязо в мозъка на 1500 деца и младежи на възраст от осем до 24 години. Те установиха, че тези с недостиг на желязо се справят по-трудно със задачи с разсъждения и пространствено ориентиране.Желязото е необходимо за доброто функциониране на мозъчните клетки. От предишни изследвания е известно, че то е важно не само за физическите функции, но и за умствените.Богати на желязо са тъмнозелените зеленчуци, като спанак, броколи и валериана, както и лещата, бобът, ядките и семената.Според ръководителя на изследването д-р Барт Ларсен е добре децата и младежите да пият добавки с желязо, докато навършат 25 години.Мозъчните неврони складират желязо в базалните ганглии в центъра на мозъка. При недостиг на елемента когнитивните функции се нарушават.Симптоми за недостиг на желязо са силната умора, слабост, бледа кожа, болки в гърдите и главоболие.Причината е, че желязото е необходимо за производство на червени кръвни клетки, които пренасят кислорода в тялото. ", "date": "2020.01.30", "title": "Важно за децата: Тези зеленчуци правят чудеса "}
{"url": "http://www.cross.bg/dimitrov-vsichki-mosv-1624119.html", "text": "/КРОСС/ Басейновите дирекции ще извършат проверки на всички ВиК оператори по изпълнение на условията в разрешителните за водовземане. Това решение беше взето днес на извънредно заседание на Висшия консултативен съвет по водите в МОСВ под ръководството на министъра на околната среда и водите Емил Димитров и с участието на зам.-министър Красимир Живков. Сред участниците бяха представители на МРРБ, Министерството на енергетиката, „Язовири и каскади\" ЕАД, „Напоителни системи\" ЕАД и „Софийска вода\" АД.Експертите от басейновите дирекции ще проверяват дали са изпълнени условията в разрешителните за монтиране на измервателни устройства. Така ще се проследи отчита ли се реално ползваната от ВиК операторите вода и рационалното използване на наличния природен ресурс.„Проблемите във ВиК сектора ги знаете - върви едно междусистемно надлъгване от години. За да скрият загубите по мрежата и авариите по довеждащия водопровод, не отчитат колко взимат от язовирите. Имаме ВиК-та, които работят прекрасно, има други, които някак си не работят\", каза министър Димитров по време на заседанието. Според информацията, изнесена от зам.-министър Живков, има ВиК оператори, които отчитат 95% загуби по мрежата - като в Шумен, много други дружества пък съобщават за 70-85% загуби по водопровода.„Ние всеки месец гледаме една справка, сверяваме с другата на ВиК и басейнова дирекция и потвърждаваме тяхната потребност. Но вярвайки безрезервно, стигаме до конфликти ситуации. Затова ще променим системата. Ще се срещна с представители на Министерството на енергетиката, МЗХГ, МРРБ, „Язовири и каскади\" и всички заинтересовани страни. Ние сме в началото на процеса по разрешаване на водовземането, затова трябва да променим начина на работа първо при нас и после да го изисквам от другите\", обясни министърът.„Всеки ден ще отчитаме, всеки ден ще проверяваме потоците. Не може цял месец да е една и съща цифра приток и разход. Ясно е какво се прави - гледат миналогодишна база, не се мери и си пускат данни каквито си искат. Няма измервателни уреди и после сме изненадани. Ще изпращаме данните на всички ведомства по служебен ред, за да е ясно, че не крием нищо и да сме максимално прозрачни. И ще изискваме от тях по служебен ред информация\", категоричен беше Димитров.Министър Димитров съобщи още, че в МОСВ ще бъде създаден специален център, който ежедневно ще следи, и ако трябва ще се променят графиците на 10 дни. Според него има няколко проблемни язовира - „ако затегнем режима там, ще имаме вода за цяла година, ако не го затегнем, след 3 месеца ще питаме къде е водата\". Ще водя разговор с ВиК, но ние трябва да защитим обществения интерес. Важно е да се осигури за населението вода, приоритет са хората\", каза министър Димитров.Общо 6 язовира от 52, наблюдавани от МОСВ, са с обем под 50%. Студена е на 13,4% от обема, Асеновец - 28,3%, Дяково - 35,5%, Ястребино - 31,1%, Калин - 33,7, Карагьол - 32%. Съветът взе решение МОСВ да продължи да следи състоянието на всички 52 значими и комплексни язовира. И при установяване на обем под 50% на 15-те язовира, от които се използват води  за  питейно водоснабдяване, да се вземат мерки за спиране на водите за промишлеността, енергетиката и др. нужди и ограничаване на водите за питейни цели и преминаване към алтернативни водоизточници. ", "date": "2020.01.30", "title": "МОСВ започва проверки на всички ВиК-та"}
{"url": "http://www.cross.bg/glavniya-prokyror-pyblichni-1624110.html", "text": "/КРОСС/ „Опитът на главния секретар на президента да се свърже с главния прокурор няма отношение към внесеното от прокуратурата искане за тълкуване на разпоредбите на чл.103 от Конституцията.За действията на прокуратурата президентската институция научи от медиите впоследствие\", заяви в позиция от прессекретариата на държавния глава по повод във връзка с отправени журналистически въпроси за днешните публични коментари от страна на главния прокурор.„Отправената покана към главния прокурор за среща с държавния глава е за предоставяне на информация за поредния шпионски скандал преди годишната пресконференция на президента\", се казва още в изявлението. ", "date": "2020.01.30", "title": "Президентството: Не е истина, че Радев е наредил да се смачка проверка на КПКОНПИ"}
{"url": "http://www.cross.bg/izhvurlyat-boklyk-ohrana-1624101.html", "text": "/КРОСС/ „Общинска охрана\" и полицаи предотвратиха изхвърлянето на голямо количество боклук до Марица, съобщиха от община Пловдив.Мъж и жена са били заловени вчера, докато изхвърлят строителни и битови отпадъци на улица „Крайречна\" до река Марица. Те са опитали да изхвърлят боклук, който е бил натоварен в два големи буса, уточни директорът на ОП „Общинска охрана\" Димитър Палашев.При рутинния обход на рисковата зона служители на общинското звено, което следи за спазване на обществения ред в града, са ги засекли в момент на изхвърлянето.„На двамата нарушители съставихме акт. Наредбата за опазване на околната среда на територията на община Пловдив предвижда глоба между 300 и 800 лева в зависимост от количеството на боклука, който се опитват да изхвърлят\", посочи Димитър Палашев.Продължават всекидневните проверки на служителите на \"Общинска охрана\" и районните управления на МВР за незаконно изхвърляне на строителни отпадъци или горене на боклук на нерегламентирани места.Телефоните, на които хората могат да сигнализират за нередности, са: Пловдивски общински инспекторат - 032625650, 032/625660, 032/633323; „Зелен телефон\" 6-111; както и на РИОСВ на: 032/ 643-245. ", "date": "2020.01.30", "title": "Хванаха нарушители в опит да изхвърлят два буса боклуци в река Марица "}
{"url": "http://www.cross.bg/bufet-lee-enterprises-1624102.html", "text": "/КРОСС/ Милиардерът Уорън Бъфет продава своята компания BH Media Group и вестникът „Buffalo News\" на медийния холдинг „Lee Enterprises\", съобщава Блумбърг.През миналата година Бъфет се оплака от променящия се медиен пазар и призна, че не вижда начин да направи изданията си печеливши. През последните години BH Media Group намали броя на служителите в притежаваните от нея медии поради по-ниските приходи от реклама.Съгласно сделката, „Lee Enterprises\" купува около 80 ежедневници и седмични издания за 140 милиона долара, като при това принадлежащия на Бъфет холдинг „Berkshire Hathaway\" ще му предостави 25-годишен заем от 576 милиона долара.Неслучайно Бъфет е избрал „Lee Enterprises\" - тази компания управлява BH Media Group от 2018 г., като тя притежава 46 вестника и повече от 300 други издания в 21 американски щата.\"Нямаме интерес да продаваме групата на когото и да е друг по проста причина: ние вярваме, че „Lee Enterprises\" са най-добре подготвени да се справят с предизвикателствата в тази област\", казва Бъфет, цитиран от агенцията.Родом от Омаха, Небраска, през 2008 г. Уорън Бъфет оглави списъка на най-богатите хора на планетата според списание „Форбс\". Сега изданието оценява богатството на бизнесмена на 89,9 милиарда долара - трети в света и в САЩ. Заради феноменалния си пазарен нюх и практически безпогрешните икономически прогнози 88-годишният Бъфет бе наречен „Оракулът от Омаха\". ", "date": "2020.01.30", "title": "Уорън Бъфет продава медийния си бизнес "}
{"url": "http://www.cross.bg/aiilish-bili-pesen-1624105.html", "text": "/КРОСС/ Били Айлиш, която триумфира на наградите \"Грами\", ще пее на предстоящата церемония за водещите киноотличия \"Оскар\", предаде Ройтерс, позовавайки се на организаторите.Преди броени дни 18-годишната Айлиш спечели пет \"грамофончета\", в това число и четирите основни награди - за албум, запис и песен на годината, и за най-добър нов изпълнител.С постижението си американката стана едва вторият изпълнител след Кристофър Крос през 1981 г., \"обрал\" в една и съща нощ основните призове \"Грами\".Били Айлиш и американската Академия за кинематографично изкуство и наука, която присъжда Оскарите, оповестиха в социалните медии, че младата звезда на музиката ще излезе на сцената на театър \"Долби\" за \"специално\" изпълнение.Наградите на киноакадемията ще бъдат раздадени на .Съобщението, че Били Айлиш ще пее на наградната церемония породи предположения, че тя ще представи за първи път тематичното парче от новия филм \"Смъртта може да почака\" от поредицата за Джеймс Бонд. По-рано през месеца беше оповестено, че именно Айлиш е избрана да напише песента в съавторство с по-големия си брат Финиъс О'Конъл и да я изпълни.Тийн сензацията не е включена в списъка с изпълнители, които ще представят номинираните за \"Оскар\" композиции в категорията за песен от филма, включващ Елтън Джон, Идина Мензел, Синтия Ериво, Ранди Нюман и Криси Мец. ", "date": "2020.01.30", "title": "Били Айлиш ще пее на Оскарите "}
{"url": "http://www.cross.bg/petya-byrgas-filma-1624107.html", "text": "/КРОСС/ С новия български филм, посветен на спомена за Петя Дубарова, ще бъде открито поредното издание на София Филм Фест - на 12 март, от 19.30 часа, в Зала 1 на Националния дворец на културата. Така хората, които разбират от кино и организират това най-престижно по рода си събитие у нас, предварително дадоха оценка на неговите качества.\"Чест е за Бургас, че тази мащабна продукция бе заснета на наша територия. Зрителите ще видят във филма някои от най-красивите кътчета на нашия град\", каза кметът Димитър Николов.\"Петя на моята Петя\" е една моментна снимка на съвременния Бургас, включваща лято'2019, морето, Морската градина, Моста, плажа към солниците, фара и пристанището, църквата \"Кирил и Методий\". Много от сцените са заснети в СУ \"Кирил и Методий\" - най-старото градско училище, което миналата година отпразнува 150-годишен юбилей.Другояче нямаше как да бъде. Бургас е родно място и вдъхновение за поетесата Петя Дубарова. Тя не е главната героиня във филма, но присъства навсякъде в него с духа, таланта, мъдростта, а и с образа си на 40-годишна зряла жена (в ролята ще видим изключително убедителната Алиса Атанасова), каквато можеше да стане, ако не беше избрала да остане завинаги на 17. А главният герой всъщност е една друга Петя - бургаско момиче от нашето съвремие, чувствително и с творчески потенциал, което се опитва да запази своите идеали, а днес това е толкова трудно, че понякога ти идва да се откажеш от всичко, дори от живота...Не очаквайте само тъга и философски размисли от този филм. В него има всичко. Едно от ценните му качества е това, че показва колко креативни, мислещи и добри могат да бъдат тийнейджърите, които ние, възрастните, често подценяваме. Филмът може да предизвика някоя сълза, но той ще ви накара също така да се усмихнете, а и ще ви научи на някои интересни жаргонни думи на днешните младежи.\"Петя на моята Петя\" бе заснет с финансовата подкрепа на Националния филмов център и Община Бургас. Той е продукция на \"БЪФ пикчърс\", копродуцент е \"Концепт студио\". Оператор на филма е Иван Вацов, продуцент - Николай Урумов, режисьор - Александър Косев, сценаристи са Нели Димитрова и Валентина Ангелова. В главните роли ще видим Александра Костова, Алиса Атанасова, Алена Вергова, Юлиян Вергов, Ясен Атанасов, Албена Павлова, Васил Банов, Моньо Монев, Орлин Павлов и др. Много от актьорите са родени в Бургас или свързани с него, а като статисти в заснемането на филма се включиха близо 500 местни жители.\"Петя на моята Петя\" трябва да бъде официално пуснат на голям екран в края на 2020 г. Но Община Бургас и продуцентът Николай Урумов имат желанието филмът да има своята предпремиера в нашия град през април - месецът, в който е родена Петя Дубарова. ", "date": "2020.01.30", "title": "„Петя на моята Петя“ ще открие София филм фест 2020"}
{"url": "http://www.cross.bg/pravosudieto-ministerstvoto-vzaimodeiistvie-1624118.html", "text": "/КРОСС/ Министърът на правосъдието Данаил Кирилов подписа днес общо споразумение с трите синдиката към Министерството на правосъдието. Под документа положиха подписи председателите на Синдиката на служителите в затворите в България /ССЗБ/ Ивайло Григоров, на Сдружение „Синдикат Охрана\"  Петко Чалъков и на Синдикат на пенитенциарните служители Иван Иванов. Това е първият подобен общ документ, който урежда формите за сътрудничеството между министъра на правосъдието и синдикалните организации, начините за взаимодействие, както и условията за осъществяване на социална дейност. Споразумението урежда сътрудничеството между министъра на правосъдието и синдикатите при осъществяване на социалния диалог в Министерство на правосъдието, като целта е гарантиране и защита на социално- икономическите и професионални права и интереси на работещите в Главна дирекция „Изпълнение на наказанията\" (ГДИН) и в Главна дирекция „Охрана\"(ГДО). Регламентират се начините на взаимодействие за постигане на общи цели към подобряване на условията на труд на служителите и предотвратяване на конфликти чрез спазване на действащото законодателство„Споразумението е със срок 3 години, което дава стабилност на взаимоотношенията. Отстояването на правата на работещите в двете главни дирекции ще продължи в дух на взаимодействие и кооперативност\", заяви при подписването министър Кирилов. Той припомни, че със съдействието на премиера Бойко Борисов Министерството на правосъдието ще може да увеличи тази година с 200 нови щатни бройки съставите на ГДИН и ГДО, каквото бе едно от исканията на синдикалните организации. Ресорният заместник-министър проф. Николай Проданов изтъкна, че постигнатото днес общо споразумение е правилният подход към синдикатите. От своя страна представителите на организациите благодариха и дадоха заявка за общи действия и търсене на взаимен диалог с министерството при решаване на проблеми.Синдикатите към Министерството на правосъдието защитават интересите на своите членове в двете главни дирекции - ГДИН и ГДО. В тях членуват близо 3000 служители. На церемонията по подписването днес присъстваха още професионалните ръководства на двете дирекции и представители на управителните съвети на трите синдиката.  ", "date": "2020.01.30", "title": "Министър Кирилов подписа споразумение с 3 синдиката към ведомството"}
{"url": "http://www.cross.bg/plovdiv-svoyata-posolstvoto-1624112.html", "text": "/КРОСС/ Посолството на Русия в България изразява своята загриженост във връзка с поредния акт на вандализъм по отношение на паметника на съветския воин-освободител «Альоша» в Пловдив. Тази позиция е публикувана на официалната страница на посолството във Фейсбук.Разчитаме, че властите на града ще вземат необходимите мерки за почистване на монумента и недопускане на подобни кощунствени прояви в бъдеще, а виновните в извършването на това престъпление ще бъдат намерени и ще понесат своята отговорност, се казва още в обръщението.Припомняме, че тази сутрин паметникът на съветския войн на хълма Бунарджика в Пловдив боядисан с червена боя.", "date": "2020.01.30", "title": "Посолството на Русия осъди поредния акт на вандализъм срещу паметника на Альоша в Пловдив"}
{"url": "http://www.cross.bg/probatzionnite-merki-prodanov-1624113.html", "text": "/КРОСС/ Заместник-министърът на правосъдието проф. Николай Проданов откри днес кръгла маса на тема „Анализ в материално-правен и процесуален аспект на институтите на условно предсрочно освобождаване, пробационните мерки по чл. 67 и чл. 70 ал. 6 от НК и замяна на наказанието „доживотен затвор\" с „лишаване от свобода\". На събитието се представиха резултатите от проведеното приложно изследване по темата, изготвено от съдиите Лада Паунова и Даниела Атанасова от Върховния касационен съд, Росица Тончева от Апелативен съд-Варна, прокурорът от Върховна касационна прокуратура Пламен Пачев и д-р Валентина Караганова, програмен координатор на Националния институт на правосъдието.„Предприетите в глобален мащаб промени в санкционната политика намират решение в утвърждаване на подхода „Затворът да се прилага като последна възможност\". Това се явява предпоставка за разширяване приложното поле на мерките без лишаване от свобода, каквито са пробационните\", заяви при откриването в НИП проф. Николай Проданов. Той допълни, че в този контекст големият пакет законодателни изменения от 2017 година е преосмислил редица наказателно-изпълнителни институти, сред които условното предсрочно освобождаване, замяната на наказанието доживотен затвор с „лишаване от свобода\", очертал е нови нормативни изисквания пред пробационните мерки в изпитателни срокове и е дал възможност за използване на електронно наблюдение.  В обсъждането участваха началници на затвори, представители на Главна дирекция „Изпълнение на наказанията\", магистрати. Текстът на изследването е публикуван на Портала за електронно обучение на НИП, раздел „Виртуална читалня\".", "date": "2020.01.30", "title": "Заместник-министърът на правосъдието проф. Проданов откри кръгла маса, посветена на условното предсрочно освобождаване и пробационните мерки"}
{"url": "http://www.cross.bg/chivas-venture-enova-1624114.html", "text": "/КРОСС/  Българска технологична компания започва подготовка за изправянето ѝ срещу най-вълнуващите и иновативни стартъпи от още 25 пазара в целия свят. ENOVA H20 спечели българския финал на Chivas Venture - глобалното състезание, организирано от водещата шотландска марка уиски Chivas, което дава 1 млн. долара безвъзмездно финансиране всяка година на най-впечатляващите социални стартъпи от целия свят, които съчетават печалбата със стремежа за позитивна промяна в света.Проектът предлага иновационни решения в сферата на борбата със замърсяването на водата - факт, който все още има ключово негативно влияние на редица места по света и който пряко засяга множество животински видове, включително и човека. Решението, което предлагат от ENOVA H2O, е базирано на нови биоелектрохимични сензори, способни да засекат и качествено да определят органичното замърсяване на водата около 5 000 пъти по-бързо, отколкото настоящите методи. Времето, което е необходимо на ENOVA H2O, варира между 1 и 60 секунди. Мигновените резултати и прецизното събиране на данни, мониторингът в реално време без транспортиране на проби, минималното количество вода, необходимо за проба, и интегрирането с GIS и SCADA средите - това са само част от множеството предимства на ENOVA H2O.„Качеството на водите и тяхното пречистване все още е съществен проблем на много места и за милиони хора по света. Макар и да не е видим в ежедневието ни, той пряко се отразява на това как живеем. Радвам се, че журито на Chivas Venture видя потенциала на ENOVA H2O и съм безкрайно щастлив за шанса, който състезанието ни предоставя - не само да премерим сили с останалата част на света, но и да обменим ценен опит в стремежа си за по-добра среда. Стискайте ни палци и за големия финал на Chivas Venture в Торонто, а ние ще дадем най-доброто от нас!\", сподели Хюсеин Йеменджиев, основател на ENOVA H2O.Той ще се отправи на най-вълнуващото си пътешествие в живота, което ще постави на сериозно изпитание в глобален мащаб неговото бизнес начинание. По пътя за големия финал през месец юни 2020 г., 25 социални предприемача ще отидат в Лондон, за да се включат в тридневна програма с интензивни обучения и срещи. Тя предоставя за всички участващи експерти и професионалисти не само огромна популярност, но и сериозни възможности за създаване на полезни контакти. Предприемачите ще участват в индивудуални обучителни сесии, имащи за цел както личностното им израстване и по-добро представяне, така и постигането на следващо ниво в развитието на бизнеса им.„Участието ми в Chivas Venture беше абсолютно невероятно и промени целия ми живот - лично за мен, но и за бизнеса ми. Да видя как целия свят споделя резултата от всичките ми години усилен труд и вярата в продукта ми, беше повече от сбъдната мечта. Състезанието предостави на Xilinat и глобална платформа, и финансирането, необходимо за изцяло новия курс на захарната индустрия, което е доста сладко, нали?\", шеговито сподели Миналогодишният победител, Хавиер Ларагоити, основател на мексиканския Xilinat.Като компания Chivas вярва в бленда между амбиция и щедрост, както и в използването на успеха в името на подобряването живота на другите - кредо, което се предава от братята основатели Джеймс и Джон Чивас, споделили благата на техния успех с местната общност. Два века по-късно, финалистите на Chivas Venture продължават да споделят тези ценности, а състезанието е повлияло позитивно на повече от 2 милиона души, благодарение на сумата от 5 млн. долара, които Chivas е дарила за отговорен бизнес по целия свят.Днес Chivas Venture играе централна роля в плана за устойчивост и отговорност на Pernod Ricard за 2030 - амбициозен пакет от социални и екологични цели, подкрепящи целите за устойчиво развитие на ООН и насочен към четири ключови области - подхранване на територията, грижа за хората, кръгово производство и отговорна консумация. Повече информация за Chivas Venture и защо блендът между печалба и справянето със социални проблеми е успешен на: Chivasventure.com. ", "date": "2020.01.30", "title": "Български стартъп е една крачка по-близо до наградния фонд на Chivas Venture от $ 1 млн."}
{"url": "http://www.cross.bg/bezopasnost-dvizhenieto-oblastta-1624115.html", "text": "/КРОСС/ Държавна агенция „Безопасност на движението по пътищата\" инициира заседания на Областните комисии по пътна безопасност в цялата страна. Целта е институциите по места да планират допълнителни мерки в началото на 2020 г. на база анализа на данните за пътния травматизъм през изминалата година. Днес заседания се проведоха в Шумен и Търговище, а през изминалите дни институциите обсъдиха план за действия за годината и в областите Смолян, Видин и Кюстендил.Всички първокласници в Шумен са получили светлоотразителни жилетки, за да бъдат много по-видими на пътя и да се засили вниманието им към правилата за безопасност на движението. Инициатива е част от кампанията „Видими на пътя\" на ОД на МВР в областния град. Това бе един от коментираните добри примери в рамките на заседанието на Областната комисия по безопасност на движението, което се проведе днес в Шумен. В него участие взеха заместник-председателят на Държавна агенция „Безопасност на движението по пътищата\" Анжелина Тотева, заместник-областният управител Петко Шаренков, представители на регионалните структури на МВР, ИА „Автомобилна администрация\", Агенция пътна инфраструктура, Регионална здравна инспекция и Спешна помощ, на общини от региона и др.Увеличават се тежките пътнотранспортни произшествия на територията на областта през 2019 г., стана ясно от представения отчет на Пътна полиция. През изминалата година те са нараснали с 48 бр. и достигат общо 148 бр. „Положителен сигнал е, че имаме, макар и минимално, намаление на загиналите на пътя в областта, но това е тенденция, която да надградим през тази година\", каза Анжелина Тотева. Тя подчерта, че затова и в началото на годината ДАБДП инициира провеждането на редица заседания на областните комисии по безопасност на движението по пътищата. „Правим това не само, за да акцентираме вниманието на компетентните институции на регионално ниво, но и заедно да набележим мерките за годината, които да ни помогнат да постигнем трайно намаление на пътния травматизъм\", допълни още заместник-председателят на държавната агенция. По време на заседанието бе приет и общ план за реакция при настъпило тежко ПТП в областта, който е разработен от МБАЛ Шумен, Центъра за спешна медицинска помощ и Български червен кръст. С него се цели подобряване на координацията между всички ангажирани институции в критична ситуация.На територията на Шуменска област през 2019 г. са  регистрирани общо 895 пътнотранспортни произшествия, от които  747 са  само с материални щети, а останалите 148  са тежки, с пострадали лица. При настъпилите тежки ПТП са загинали 17 и са ранени 175 участници в движението. Скоростта продължава да е основна причина за пътните инциденти в региона, а сериозен дял са произшествията с пешеходци - около 40% от инцидентите с пострадали или загинали хора. От Пътна полиция провеждат редица инициативи, за да засилят вниманието на децата, а и на цялото общество към пътната безопасност. Само за миналата година полицейските служители са провели и беседи, срещи и открити уроци с над 800 ученици, за да засилят вниманието им към правилата за движение. През годините ОД на МВР Шумен активно си партнира с общините и частния сектор в региона за реализирането на подобни инициативи за повишаване на пътната безопасност. Сред другите добри примери, които могат да бъдат посочени е кампанията „С колан на задната седалка\", която протече в няколко етапа, през които учениците бяха запознавани с важността от използване на обезопасителни колани на всички седалки в автомобила. Нейната последна инициатива бе „Инспектор по коланите\", като идеята е децата не просто да поставят своите колани, но и да бъдат научени да подсещат своите родители и другите пътници в колата да го правят.Заместник-председателят на ДАБДП Анжелина Тотева днес взе участие и в заседанието на Областната комисия по безопасност на движението в Търговище. То бе председателствано от областния управител Митко Стайков.Докато в повечето региони в страната по-голяма част от тежките инциденти настъпват в населените места, Област Търговище се характеризира с обратната тенденция. Над 65% от тежките инциденти в областта през 2019 г. са настъпили извън населените места, основно от транзитно преминаващи през региона превозни средства. Не е регистрирана и нито една жертва на пътя в градовете и селата в областта. „Тенденцията ясно показва къде трябва да съсредоточим усилията си през 2020 г. - повече контрол и превенция на републиканската пътна мрежа в областта\", подчерта Анжелина Тотева. През изминалата година на територията на областта са били идентифицирани два участъка с концентрация на пътнотранспортни произшествия, които са били допълнително сигнализирани - както с шумяща маркировка, така и с пътни знаци.В Търговище е обособена и една от най-добре оборудваните и интерактивни детски площадки по пътна безопасност. Представлява умалено копие на част от жилищен квартал. На нея, в реални условия, се пресъздават ситуации, в които попадат участниците в движението по пътищата. Децата имат възможност да влязат в ролите на пешеходец, водач на автомобил, колоездач и регулировчик. Светофарни уредби с цифрово управление, велоалеи и пешеходни пътеки пресъздават реалната градска среда, в която децата да се обучават на правилата за движение. Новата площадка се намира в двора на ЦДГ „8 март\".  ", "date": "2020.01.30", "title": "Областите планират допълнителни мерки за повече безопасност на пътя през 2020 г. "}
{"url": "http://www.cross.bg/yhan-koronavirys-indiya-1624079.html", "text": "/КРОСС/ Индия и Филипините съобщиха днес за първи случаи на зараза с новия коронавирус, предадоха световните агенции.В Индия е приет за лечение студент, завърнал се от Ухан. Той е поставен в изолация в болницата в Керала. Във Филипините 38-годишна китайка, пристигнала от Ухан, също даде положителна проба за наличието на новия коронавирус и сега се намира в правителствена болница.В Малайзия властите съобщиха, че не са разрешили на 14 пътници, пристигнали на 28 януари с полет от Ухан до Куала Лумпур, да влязат в страната. Решението е било взето съгласно разпоредбите на министерството на здравеопазването да не се излага на риск населението.Преди няколко дни малайзийските власти са разпоредили и временно да спре издаването на входни визи за китайци, живеещи в китайската провинция Хубей. В Малайзия има 8 случая на заразата и те са все китайци, пристигнали от Ухан. ", "date": "2020.01.30", "title": "Първи случаи на зараза с коронавирус в Индия и Филипините "}
{"url": "http://www.cross.bg/bebeta-opit-sestra-1624080.html", "text": "/КРОСС/ Медицинска сестра от детското отделение на болницата в град Улм, Германия, е заподозряна в опит за убийство на пет кърмачета.На страницата на прокуратурата в града се съобщава, че на 20 декември 2019 г. приблизително по едно и също време пет недоносени новородени са получили затруднения с дишането. Благодарение на получената от медицинския персонал своевременна помощ, те били спасени.Първоначално се е предполагало, че става въпрос за инфекция, но изследванията показали наличието на морфин в кръвта на бебета. Ръководителят на клиниката подал сигнал в полицията, която направила обиск на шест обекта при лица, които по това време са били дежурни в отделението за недоносени бебета. В едно от шкафчетата в съблекалнята на болницата била открита спринцовка с кърма, в която имало морфин.Издадена е заповед за ареста на медицинската сестра, на която е принадлежала въпросната спринцовка и ѝ е повдигнато обвинение в нанасянето на телесна повреда и опит за убийство на пет човека. ", "date": "2020.01.30", "title": "Съдят медицинска сестра за опит за убийство на 5 бебета "}
{"url": "http://www.cross.bg/vigenin-bulgariya-evrozonata-1624087.html", "text": "/КРОСС/ „Когато обсъждаме толкова важен въпрос за еврозоната, беше редно финансовият министър да присъства на дебатите тук и да уточни някои въпроси. Тази тема вълнува българските граждани и беше логично, ако има притеснения, каквито вече има, той да внесе успокоение\". Това заяви заместник-председателят на Народното събрание Кристиан Вигенин от трибуната на Народното събрание. Той допълни,че левицата не приема подхода на мнозинството към този изключително чувствителен и важен за всеки един български гражданин въпрос.„Как е възможно за такава сериозна промяна  на крак да се внасят решения на Народното събрание, които засягат въпроси за години напред и  да се обсъждат на пожар и да бъдат принуждавани парламентарните групи  в  движение да взимат подобни решения\", коментира Вигенин. Той обясни, че когато се обсъждат въпроси,засягащи същината на функциониране на българската държава, а именно възможна промяна на валутният курс, който  25 години не е променян, на тъмно да се правят такива предложения е жалък подход.„По този начин компрометирате идеята за присъединяване на България към еврозоната. БСП винаги е подкрепяла и политически, и с действията и гласуванията си  присъединяването на страната ни към еврозоната. Ще продължим да го правим и ще работим това да се случи тогава, когато България е готова. Но това което правите, руши доверието на българските граждани в този процес\", заяви Кристиан Вигенин. Социалистът припомни, че левицата не веднъж е поставяла  въпроса за начина, по който се прави законодателство в българският парламент при управленията на ГЕРБ. Вигенин обясни, че, подхождайки към подготовката за присъединяване  на България към ЕРМ2, управляващите е трябвало  навреме да проведат разговори с парламентарните групи и с експерти, които да обяснят на българските граждани какво предстои. „С това, което правите, създавате страхове. БСП е достатъчно отговорна партия, за да не създаваме допълнителни страхове, но в последните дни всеки един  от нас получава десетки обаждания- какво се случва, ще се сменя ли курсът на лева, трябва ли да обръщаме парите си от левове в евро\", каза той. „Ние не сме против, по принцип,   това решение,  което се предлага. Смятаме, че с начина, по който се предлага  това решение, се създава колизия. Затова днес ще се въздържим. Смятаме, че  е национално отговорно предложението на Менда Стоянова за промяна на Закона на БНБ да бъде изтеглено\", заяви Вигенин. „Ако вие оттеглите предложението за промяна в Закона за БНБ, ако дадете време да се подготви текст, който да инкорпорира текстовете от това решение, което днес предлагате, парламентарната група на \"БСП за България\" ще подкрепи такъв текст. Но така, както вие подхождате, ние не можем да бъдем съучастници с това. Ще продължим подкрепата си за присъединяването на България към еврозоната, но при категорични и ясни гаранции, че ще бъде защитен националният интерес, ще бъде защитен обменният курс, такъв, какъвто е сега, и ще има пълни гаранции, че спестяванията на хората  и фирмите няма да пострадат\", завърши Кристиан Вигенин.", "date": "2020.01.30", "title": "Кристиан Вигенин : БСП подкрепя влизането ни в еврозоната, но няма да сме съучастници на ГЕРБ  "}
{"url": "http://www.cross.bg/stoiikov-prof-stydentite-1624092.html", "text": "/КРОСС/ Известният наш университетски преподавател, журналист, учен, изкуствовед и културолог проф. д.н. Любомир Стойков бе удостоен с едно от най-високите отличия на Софийския университет - Почетния знак „Св. Климент Охридски“ със синя лента. Наградата му бе връчена от проф. дфн Анастас Герджиков, ректор на СУ „Св. Климент Охридски“, за неговия цялостен принос към развитието на журналистиката, както и за заслугите на проф. Стойков към дейността на Факултета по журналистика и масова комуникация, и към катедра „История и теория на журналистиката“.Ритуалът по награждаването се проведе в зала 1 на Университета по време на редовно заседание на неговия Академичен съвет. В своето благодарствено слово проф. д.н. Любомир Стойков подчерта, че приема тази награда като признание за духовната енергия и усилията, които е положил по време на близо 40-годишната си преподавателска дейност във Факултета по журналистика и масова комуникация. Той не пропусна да спомене имената на свои любими преподаватели, които с мъдрост и харизматичност са го вдъхновявали и продължават да го вдъхновяват до ден днешен: професорите Иван Славов, Исак Паси, Марко Семов, Кирил Нешев, Минчо Драганов и др.Награденият сподели някои от генералните си принципи и методи на преподаване, сред които: да даваш на студентите повече, отколкото си длъжен да дадеш, преодолявайки формални и бюрократични ограничения; да преподаваш креативно и дивергентно, стимулирайки академичната младеж към самостоятелно мислене; да градиш мостове между теорията и реалния живот; да отдаваш дължимото на хумора, защото прекалената назидателност и дидактичност убиват пълноценния контакт със студентите. Професорът благодари на Софийския университет и за това, че именно в него е получил автономията и независимостта на учен, изследовател и преподавател, благодарение на което се е реализирал и утвърдил като анализатор на такива „маргинални“ (за високомерната наука) зони като всекидневната медийна култура, модата, субкултурите, лайфстайла, знаменитостите, еротиката, порнографията и пр. В заключение той отправи апел към академичната общност за повече атрактивност и естественост в образователния процес и за по-голям респект към студентите. „Нека да се вслушваме в техните идеи и критики, защото не само студентите се учат от своите професори, но и професорите трябва да се учат от своите студенти!“ – изтъкна проф. д.н. Любомир Стойков.На церемонията за награждаването присъстваха колеги на професора, бивши и настоящи негови студенти, телевизионни екипи и др. Деканът на Факултета по журналистика и масова комуникация проф. д-р Веселина Вълканова сподели пред тях: „Проф. Любомир Стойков е бил мой преподавател и аз отлично познавам неговата педагогическа и преподавателска кариера, както и, разбира се, научните му изследвания... Той е от най-ценените и обичани от студентите преподаватели... Споделям този вълнуващ и радостен за професора миг, тъй като почетният знак „Св. Климент Охридски“ със синя лента е огромно признание. Голяма  чест и удоволствие е днес да връчим на проф. Стойков това най-високо отличие, защото той има извънредно големи постижения и принос в развитието на нашата академична общност.“", "date": "2020.01.30", "title": "Проф. Любомир Стойков получи почетния знак „Св.Климент Охридски“ със синя лента "}
{"url": "http://www.cross.bg/reshenieto-reshenie-evrozonata-1624088.html", "text": "/КРОСС/ Със 140 гласа „за\", 2 „против\" и 66 „въздържали се\" парламентът прие решението, с което се дават гаранции, че България ще влезе в еврозоната само при досегашния курс на лева към еврото - 1,95583. Зад решението застанаха всички парламентарни групи, с изключение на БСП и депутатите от „Атака\".В решението е записано още, че България няма да влезе в еврозоната при курс, различен от сегашния.По време на дебатите депутатът от ДПС Йордан Цонев защити решението и посочи, че с него се отговаря на опасенията, че ще има промени в курса. В същото време обаче той размаха пръст на управляващите, че през последните дни са създали условия за паника и се е наложило в спешен порядък да се стига до това решение.Той посочи, че въпросът за еврозоната не е само от компетентността на ГЕРБ, а отдавна има политически консенсус по този въпрос.„Създадоха се условия за съмнение в стабилността на българския лев, преговорите и разговорите по пътя към механизма ERM 2 трябваше да бъдат обсъждани с всички политически сили, за да можем всички заедно да вземем това решение и да застанем пред българския народ с решение, което не подкопава, не внася съмнение и по никакъв начин не разколебава хората в курса на лева. Това доверие беше извоювано много трудно\", критикува Йордан Цонев.В същото време той се съгласи, че с промените в Закона за БНБ ще се отвори пътят ни към еврозоната, а днешното решение ще даде достатъчно гаранции, че това ще стане само при досегашния курс.„Ние смятаме, че въпросното решение решава този проблем, защото поправката премахва противоречията в законодателството, но с решението ние даваме мандат на преговарящите да не се отклоняват от курса\", обясни Йордан Цонев.От БСП обаче не харесаха начина, по който се водили консултациите и обявиха, че ще се въздържат. Според социалистите предложения се „внасят на крак\" и принуждават групите да ги приемат „на пожар\". Така компрометирате идеята за присъединяване на България към еврозоната, даде оценка Кристиан Вигенин.От левицата посочиха, че биха се съгласили на вариант, при който в закона се дават гаранции, че курсът ще е фиксиран, а не в предложеното отделно решение.От „Атака\" също се обявиха против решението, а Павел Шопов поиска референдум по темата.„БСП подбуждат недоверие на българските граждани към финансовата стабилност дори без да са в управление\", отговори на критиките на червената опозиция Александър Иванов от ГЕРБ.Александър Сабанов от „Обединени патриоти\" пък по време дебатите предложи решението на парламента за еврозоната да може да се променя само с гласовете на 2/3 от народните представители, но идеята му не намери подкрепа. ", "date": "2020.01.30", "title": "Депутатите приеха решението – курсът на лева към еврото остава същият "}
{"url": "http://www.cross.bg/godina-protzenta-dannite-1624090.html", "text": "/КРОСС/ България е сред държавите членки на Европейския съюз с най-голямо намаление на безработицата за една година - от 4,7 на 3,7 процента.Това сочат данните на европейската статистическа служба Евростат за декември 2019 година. В тази група са също Гърция и Хърватия.Безработицата в целия ЕС за декември миналата година е 6,2 на сто.За пореден път данните на Евростат сочат най-ниско ниво на безработицата за ЕС, откакто се правят измерванията на равнището ѝ от 2000 година насам.През декември 2019 отличник с най-ниска безработица от два процента е Чехия. На другия полюс са Испания и Гърция, съответно с 13,7 и 16,6 на сто.Безработицата в Германия е 3,2 процента, а в Румъния - 3,9 на сто.Намалява и младежката безработица, сочат още данните. За последния месец на миналата година за България тя е 7 процента или 10 000 души. За сравнение година по-рано е малко над 10 на сто или 15 000 души.За целия ЕС безработните до 25-годишна възраст са 14 на сто или над 3 милиона души. ", "date": "2020.01.30", "title": "България с най-голямо намаление на безработицата за една година в ЕС "}
{"url": "http://www.cross.bg/semeiistvata-sacheva-detza-1624089.html", "text": "/КРОСС/ Законът за социалните услуги се отнася до подкрепа на семействата и затова трябва да бъде приет. Това заяви днес в Стара Загора министърът на труда и социалната политика Деница Сачева.Сачева взе участие в публична дискусия за Закона за социалните услуги.Според социалния министър част от притесненията в новия закон, че деца ще бъдат отнемани от родителите им, идвали от българи зад граница, които нямат правна защита, не са сключили брак с партньора си от друга страна от Европейския съюз и изпитват трудности със социалните системи.„Ние твърдим убедено, че българската социална система не отнема деца от семействата. Българския модел на социална политика е да се работи със семействата, българските социални работници връщат децата в семействата, подкрепят семействата и извеждат децата само тогава, когато има риск от насилие или когато има риск за здравето и живота на децата\", заяви Сачева. ", "date": "2020.01.30", "title": "Сачева: Българската социална система не отнема деца от семействата "}
{"url": "http://www.cross.bg/iskur-predstaviteli-geshev-1624093.html", "text": "/КРОСС/ Районният съвет на БСП Искър констатира:- отказ от разследване на купуването на гласове в район Искър и в цялата страна, за което официално внесохме сигнали (видеозаписи за контакти и координация на кандидат за кмет на ГЕРБ с криминално проявени лица);- отказ от разследване на разходването на над 500 000 000 лв. за ремонт, поддържане и изграждане на язовири;- отказ от разследване на обществените поръчки на Софийска вода АД, на незаконосъобразното им възлагане на свързани фирми;- отказ от разследване на незаконосъобразното увеличение на цената на водата в София, довело до 20 000 000 млн. лева печалба на фона на неизпълнение на бизнес-плана на Софийска вода АД (увеличение на загубите на вода през 2019 г. вместо обещаното намаляване, неизпълнение на инвестиционната им програма), рискуващи сериозни проблеми и катастрофа и в столицата;- извършено от прокуратурата и парадираното лично от главния прокурор Гешев грубо нарушение на законите чрез подслушването, безконтролното и незаконно използване на СРС, незаконносъобразното им публикуване в СМИ в ущърб на правовата система и на доверието в законността и в институциите.Съгласно чл. 129 от Конституцията главният прокурор се освобождава по предложение на една четвърт от народните представители прието с мнозинство от две трети от народните представители в случай на \"тежко нарушение или системно неизпълнение на служебните задължения, както и действия, които накърняват престижа на съдебната власт\".РС на БСП Искър призовава народните представители да използват прерогативите, предоставени им от суверена и Конституцията и да прекратят тази гавра с правосъдието и държавността: настояваме с предложение на една четвърт от народните представители да бъде внесено предложение за ОСВОБОЖДАВАНЕ на главния прокурор. Призоваваме всички народни представители с мнозинство от над две трети да подкрепят освобождаването на Гешев от поста.В случай, че в това Народно събрание не се събере необходимото мнозинство за исканото от мнозинството български граждани освобождаване РС на БСП Искър ще иска предсрочно прекратяване на мандата на това Народно събрание и ще поднови искането за освобождаването на Гешев и от следващия състав на Народното събрание.РС на БСП Искър изразява своята готовност да отстояваме гражданската си позиция за освобождаване на Гешев с всички предвидени от законите средства и възможности вкл. и чрез организиране и участие в протести.", "date": "2020.01.30", "title": "Декларация на Районния съвет на БСП Искър София"}
{"url": "http://www.cross.bg/lenta-dvizhenieto-byrgas-1624095.html", "text": "/КРОСС/ До 17 ч. днес движението от км 11 до км 12 на АМ \"Тракия\", в посока Бургас се извършва в една лента поради ремонтни работи. Ограничено е движението в изправарващата лента. Трафикът се пренасочва в активна лента.Шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2020.01.30", "title": "До 17 ч. днес движението от км 11 до км 12 на АМ \"Тракия\", в посока Бургас се извършва в една лента"}
{"url": "http://www.cross.bg/prodykti-izdeliya-ktg-1624067.html", "text": " /КРОСС/ На 28-ми януари 2020 г. Филип Морис Интернешънъл Инк. обяви сключването на споразумение за сътрудничество в световен мащаб с водещата компания за тютюневи и никотинови изделия  KT&G от Южна Корея. Споразумението включва търговска реализация на бездимни продукти на KT&G извън Южна Корея.„За да изпълним визията на ФМИ за бъдеще без дим, ние трябва да разширяваме категорията бездимни изделия в световен мащаб. Това изисква множество компании да предлагат широк набор от по-добри алтернативи за пълнолетните пушачи. Въпреки, че IQOS продължава да бъде водещ бранд в категорията на бездимните изделия и планът ни да разширим портфолиото си с електронна цигарав следващите месеци, ние сме убедени, че по-широкото сътрудничество ще е от полза за пълнолетните пушачи, защото ще им осигури по-голям избор и ще ускори приемането на бездимните изделия в целия свят,\" каза Андре Каланцопулос, главен изпълнителен директор на ФМИ.„Нашата цел е всички пълнолетни пушачи, които биха продължили да пушат, да преминат възможно най-бързо на по-добри алтернативи и да се откажат от цигарите, което ще е по-добре за тяхното здраве, за общественото здраве и за обществото като цяло. Наред с нашите постоянни усилия за разработване, оценка и реализация на набор от научно доказани бездимни алтернативи на цигарите, ние сме винаги отворени за съвместна работа с трети страни по продукти, които допълват нашето силно портфолио и които можем да доразвием. Щастливи сме, че KT&G избраха ФМИ с цел увеличаване на продажбите на бездимните изделия на компанията извън Южна Корея. Готови сме да работим заедно, за да осигурим на пълнолетните пушачи по света повече възможности да се откажат от цигарите, като им предложим гама от продукти с все по-богат диапазон от вкусове, цени и технологични варианти.\"Споразумението е с първоначален срок от три години. Двете компании ще си сътрудничат в световен мащаб с намерение да разширяват активно своята дейност в много пазари на база на добри търговски резултати. Споразумението дава ексклузивни права на ФМИ да осъществява дистрибуция на съществуващи бездимни продукти на KT&G и техни последващи нови версии, без да се ограничава възможността на ФМИ за дистрибуция на собствени продукти или продукти на трети лица. Бездимните продукти на KT&G включват системи за нагряване без горене на тютюн (например Lil Mini и Lil Plus), хибридни технологии, комбиниращи нагряване на тютюна и електронни изпарители (например Lil Hybrid), и електронни цигари (например Lil Vapor).Продуктите, предлагани по силата на споразумението, подлежат на внимателна оценка, за да се гарантира, че отговарят на нормативните изисквания на пазарите, където се пускат, както и на високите стандарти на ФМИ за качество и научна обосновка на техния потенциал за намалена вреда. ФМИ и KT&G ще предприемат нужните действия за получаване на всички необходими разрешителни за съответния пазар.„Вълнуваме се от сключването на споразумението с KT&G,\" добави Г-н Каланцопулос. „Можем да допринесем с ресурсите, познанията и инфраструктурата на ФМИ при реализацията на бездимните продукти на KT&G в пазарите извън Южна Корея. Продуктите, продавани по споразумението, ще осигурят на потребителите в международен мащаб достъп до бездимните изделия на KT&G за първи път; това ще доведе до ускорено изпълнение на визията на ФМИ за бъдеще без дим, като същевременно ще даде възможност на KT&G да се възползва от техническата, научна и международна експертиза на ФМИ с цел пълнолетните пушачи да бъдат подпомогнати да преминат на по-добри алтернативи.\"ФМИ ще отговаря за търговската реализация на бездимните изделия по споразумението. То не обхваща пазара в Южна Корея или пазара на горими изделия. В момента не се планира предлагане на продукти на KT&G в САЩ. Филип Морис Интернешънъл (ФМИ) е двигател на трансформацията на тютюневата индустрия с цел изграждане на бъдеще без дим и замяна на цигарите с бездимни изделия в полза на пълнолетните пушачи, които в противен случай биха продължили да пушат, на обществото, компанията и акционерите на компанията. ФМИ е водеща международна тютюнева компания за производство и продажба на цигари, бездимни изделия и свързаните с тях електронни устройства и аксесоари, и други изделия, съдържащи никотин, на пазари извън САЩ. Освен това, ФМИ доставя версия на своето устройство IQOS Платформа 1 и консумативи за него, разрешени от Агенцията за храни и лекарства на САЩ, на Алтрия Груп, която извършва продажбите в САЩ под лиценз. Новата категория бездимни продукти, които макар и не без риск, са много по-добър избор за потребителите в сравнение с продължителното пушене, са бъдещето на ФМИ. На базата на своите мултидисциплинарни способности при разработването на нови продукти, на високотехнологично оборудване и водещи научни постижения, ФМИ се стреми нашите бездимни продукти да отговарят на предпочитанията на потребителите и на строгите нормативни изисквания. Портфолиото от бездимни изделия IQOS на ФМИ включва продукти с нагряване на тютюна и електронни изпарители, съдържащи никотин. Към 30 септември 2019 г. според данни на ФМИ близо 8.8 милиона пълнолетни пушачи по света вече са спрели да пушат и са преминали на продукта на ФМИ с нагряване на тютюна, който се предлага на 51 пазара в ключови градове и държави под марката IQOS. Повече информация можете да намерите на нашите уебсайтове:  и  ", "date": "2020.01.30", "title": "Филип Морис обяви споразумение за сътрудничество с корейската компания KT&G"}
{"url": "http://www.cross.bg/prokyror-glavniyat-hora-1624068.html", "text": "/КРОСС/\t„Обещах на българските пенсионери да реша проблема с телефонните измами. Ако ние не можем да се справим с този проблем, какво друго да се направи в тази държава.\" Така главният прокурор Иван Гешев коментира поредната специализирана операция срещу телефонни измами, която прокуратурата и полицията провеждат на територията на Разградска област от ранните часове на 29.01.2020 г. Иван Гешев подчерта още, че през 2019 г. е отчетен спад на този вид престъпления с 60%. От октомври до края на 2019 г. е регистрирана само една телефонна измама, докато преди бяха по 10-15 на ден, добави главният прокурор.„Българските граждани искат справедливост и ние им я даваме. А сега някакви хора, за които е ясно какви са, изведнъж стават жертви, как така се страхуват толкова много тези олигарси от криминалния преход? Защо не се страхуват хората, които живеят в мизерия и не могат да си плащат данъците, защото едни други спестяват половин милиард лева? Правим така, че да изправим пред българския съд всички хора, за които има данни за криминални деяния\", каза още Иван Гешев в отговор на журналистически въпроси преди заседанието на Пленума на Висшия съдебен съвет (ВСС). „Такива действия предприема прокуратурата спрямо всички лица, без значение дали имат потенциал в размер на милиарди като подсъдимия Цветан Василев и като обвиняемия Божков. Нямаме никакви притеснения да ангажираме наказателна отговорност, когато са налице доказателства за някого, независимо каква позиция заема\", коментира още главният прокурор. „Ще направим всичко възможно, за да си приберем г-н Божков и ще направим така, че да не се страхува. Ако трябва ще му осигурим и психологическа помощ\", заяви още главният прокурор по повод коментари на обвиняемия Васил Божков, че се „страхува\" да се завърне в страната.Главният прокурор Иван Гешев разясни и защо е отклонил искане за среща с президента Румен Радев, както и с бизнесмена Валентин Златев.„Не може главният прокурор да бъде привикван с SMS-си от едно лице, вероятно същия Митко, на когото вероятно президентът Радев, вероятно казва да смачка проверката на Антикорупционната комисия по отношение на съпругата му. Отговорът ми беше ясен\", посочи главният прокурор. „Аз не се срещам с олигарси\", коментира още Иван Гешев. „Обаждане имах и от - мисля, че ... кой беше - как се казваше - Златев мисля, че беше. Аз с такива хора не се срещам! Аз съм обикновен човек и се срещам с обикновени хора. И ме интересуват проблемите на хората! Работата на прокуратурата е да решава проблемите на обикновените хора\", заяви още главният прокурор на Република България.\n\t\t\t\t\t", "date": "2020.01.30", "title": "Иван Гешев: Работата на прокуратурата е да решава проблемите на обикновените хора  (видео)\t"}
{"url": "http://www.cross.bg/valeri-simeonov-zloypotrebi-1624065.html", "text": "/КРОСС/\t„Големите злоупотреби в частната лотария идват не от неплатените данъци, а от талоните. Никой не знае какви количества се продават. Няма информация да е извършена проверка колко талони, които представляват ценни книжа, са отпечатани в Индия и колко са продадени\".Това заяви лидерът на НФСБ Валери Симеонов при участието си в предаването „Здравей България\" на Нова телевизия тази сутрин.Той припомни, че още миналата седмица в същото студио е посочил, че става дума за злоупотреби в размер на близо 600 млн. лв., нещо, което се оказа по-късно потвърдено и от специализираните органи. „Безспорно е, че не е упражняван контрол. Безспорно е, че Комисията по хазарта е купена. Това, което казах миналата седмица - сега се потвърждава\", подчерта Валери Симеонов.В отговор на въпрос на водещите за напрежението между президента и главния прокурор и избухналия скандал, лидерът на НФСБ коментира, че от случващото се губят и двете страни, а като цяло и държавността.Политически и хазартно подквасен протест - така Валери Симеонов определи протеста на ресторантьорите и хотелиерите, подчертавайки, че в един по същество професионален протест са намесили политически лица. ", "date": "2020.01.30", "title": "Валери Симеонов: Големите злоупотреби в частната лотария идват от безконтролната продажба на талоните"}
{"url": "http://www.cross.bg/batak-firmata-otpadutzi-1624070.html", "text": "/КРОСС/  Напрежение в Батак. Масовото недоволство на жителите е срещу стоварването на тонове италиански боклук в пустеещия бивш военен завод в града. Депонирането се извършва от казанлъшка фирма, която е получила разрешение от регионалната екоинспекция в Пазарджик за изпълнението на тази дейност. Оказа се, че по документи фирмата си е извоювала право да депонира 6 пъти повече отпадъци, отколкото самата община Батак може да генерира за цялата година.Хората твърдят, че отпадъците са депонирани в халето преди месеца без те да бъдат предупредени  и без тяхно съгласие.„Според нас тук има много опасни и канцерогенни отпадъци, които ще замърсят много въздуха. Мислим, че мястото на тези боклуци не е тук, тъй като тук има хора, които искат да живеят в една нормална среда\", разказват протестиращи.„За съжаление за опасния отпадък, който застрашава околната среда разбрахме от Facebook. Преди време беше обявено, че тук в Батак имаме най-чистия въздух. Тук сме малко хора, но какво означава това, че трябва да умрем ли?\", питат протестиращите.Според тях се вижда, че складираният отпадък не е индустриален. Те допълват, че ги притеснява и фактът, че никой не охранява мястото.„По-добре да го запалим и да го няма. След като направихме завода сметище, по-добре да го няма... и него и боклука\", допълват протестиращите граждани.Заради създалото се напрежение фирмата складираща боклука обещава, че още понеделник ще започне да извозва отпадъците на друго място. От РИОС Пазарджик казват, че съдържанието не е опасно, но на фирмата ще бъде съставен акт заради разхвърлените текстилни вълна от балите. Глобата е от 7 до 20 хиляди лева. ", "date": "2020.01.30", "title": "Италиански боклук се озова в бивш военен завод в Батак"}
{"url": "http://www.cross.bg/velichkovich-spisuka-godina-1624071.html", "text": "/КРОСС/  Сръбската фолк легенда Цеца Величкович продължава да бъде в списъка  с хората, които са със забрана за влизане на територията на САЩ, предава БГНЕС.Тя е в сила от 2003 година, когато певицата бе арестувана веднага след убийството на бившия сръбски премиер Зоран Джинджич. Величкович бе съпруга на ръководителя на паравоенните сръбски формирования \"Тигри\" Желко Ражнятович - Аркан до убийството му през 2000 година.В списъка със забрана за влизане в САЩ има множество бивши военни и полицейски служители от Сърбия, включително и търговци на оръжие. В посолството на САЩ в Белград тя е под номер 410. В тази графа има лица, които са определени като \"терористи и терористични организации\".В края на миналата година проправителствените медии в Белград съобщиха, че Цеца Величкович е отпаднала от списъка, но тази информация не бе потвърдена от американската дипломатическа мисия. ", "date": "2020.01.30", "title": " Цеца Величкович остава в списъка с терористи на САЩ"}
{"url": "http://www.cross.bg/kyrs-evroto-samo-1624069.html", "text": "/КРОСС/\tПарламентът ще даде мандат на министъра на финансите и управителя на БНБ да отстояват досегашния курс на лева към еврото при влизането ни в чакалнята на еврозоната и той да не може да бъде променян. Това ще стане с решение на парламента, с което ще се дадат гаранции, че България ще влезе в Еврозоната само и единствено при курс 1,95583.Това заяви финансовият министър Владислав Горанов след среща с парламентарно представените партии. Решението е подкрепено от всички групи, освен от БСП.По този начин се отговаря на опасенията, че при влизането ни в ERM II може да се промени курсът на лева към еврото.„Вчера разработихме проект на решение, който фиксира твърд мандат на българските власти в процеса на престой във валутно-курсовия механизъм. Всички партии бяха запознати с механизма и технологията и подкрепиха, с изключение на колегите от БСП. Това ще даде допълнителни гаранции, че България през ERM II до влизане в еврозоната ще поддържа фиксиран курс в размер на сегашния - лев към евро - 1.95583. Надявам се, че с това почти единодушно решение на българския парламент, отговаряме на темата за допълнителни гаранции за това, че България ще влезе в еврото само и единствено при този валутен курс\", посочи финансовият министър.„Ако не се договорим да влезем с този курс, няма да влезем и ще се оттеглим\", уточни Горанов.Той обясни, че промяната, предложена от шефката на бюджетната комисия Менда Стоянова в Закона за БНБ, няма да бъде оттеглена, тъй като само с нея можем да продължим процеса по присъдиняване към еврото. Именно тази поправка разбуни духовете и породи опасенията, че може да влезе в ERM II с курс, различен от сегашния.„Ако нашето законодателство не бъде хармонизирано с европейското, ние трябва да се откажем от процеса\", обясни финансовия министър.От думите му стана ясно, че още днес се очаква да бъде гласувано решението на парламента, което дават мандат на българските власти да защитават сегашния курс лев към евро при влизането ни в чакалнята на еврозоната. ", "date": "2020.01.30", "title": "Владислав Горанов: Влизаме в еврозоната само с курс 1.95583"}
{"url": "http://www.cross.bg/kanada-seta-sporazymenie-1624072.html", "text": "/КРОСС/ Отново се надига желанието на правителството да ратифицира поредния загробващ страната договор - СЕТА (Comprehensive Economic and Trade Agreement - СЕТА), след като само с 5 гласа ЗА повече, управляващите от ГЕРБ и ДПС успяха да „пробутат\" днес спорното споразумение на първо четене в Народното събрание.През последните няколко години някои от държавите членки на ЕС подписаха това споразумение, а други като Германия бавят и все още бавят това подписване.Заместник председателят на ПП МИР Владислав Милев призовава управляващата коалиция да даде право на обществено обсъждане и да даде възможност на експерти да коментират и да запознаят обществото с този ( а и с други подобни) договор.Според Милев, който е икономист по образование „Наличието на възможност инвеститор от Канада да има над законови права, които СЕТА разрешава, е нарушение не само на моралните ценности, но поставя в риск икономиката на страната ни\".„Защо гражданите на България нямат право на мнение за СЕТА и защо се отказва дебат по темата с ратифицирането на с Всеобхватното икономическо и търговско споразумение между Канада и Европейския съюз и неговите държави членки, по-известно като СЕТА? питат от ПП МИР и настояват ратифицирането да бъде отложено.„Статистиката сочи, че износът към Канада ни е под 0,5 %, а пътуващите от и до Канада наши сънародиници не надвишава 10 000 пътника годишно. Тоест къде е икономическата изгода на държавата ни да сключва този договор, който ще даде повече права на нашите преговарящи „партньори\" отколкото получаваме ние?\"  питат от ПП МИР и поискаха от противниците на СЕТА в Народното събрание БСП, ВМРО, Воля и независимите депутати да заемат работните си места и да блокират приемането на споразумението на второ четене.„България не е развита пазарна икономика и ние инвестиции в Канада няма да правим, нямаме възможност да участваме на търгове в Канада, но този документ дава право на Канада да го прави\" подчерта Милев и поясни, че основен износ на Канада и САЩ са ГМО продуктите в селското стопанство.„Ако тези продукти с по-ниска себестойност наводнят пазара ни, нашите родни производители просто да фалират?!\" категоричен е още зам.-председателя на ПП МИР.От партията са сигурни, че това споразумение ще обслужва не само големите корпорации, но и големите икономики, „а за жалост управлението през последните години не ни направи част на нито едното нито другото\".От ПП МИР настояват за гласност по темата и са сигурни, че приетото на първо четене от ГЕРБ и ДПС споразумение за пореден път ще изкара хората на улицата, а поводите за протести в България вече станаха твърде много и правителството на Борисов трябва да подаде незабавно оставка заради натрупалите се грешни решения в управлението на страната.", "date": "2020.01.30", "title": "ПП МИР: Ако СЕТА се приеме, правителството на Борисов пада!"}
{"url": "http://www.cross.bg/prisuda-trifonov-izvursheno-1624078.html", "text": "/КРОСС/ Сливенският окръжен съд определи доживотна присъда без право на замяна за 21-годишния Мартин Трифонов за убийството на 7- годишната Кристин от село Сотиря.Убийството бе извършено на 15 август 2019 г. по особено жесток начин и придружено с блудствени действия. Присъдата бе посрещната с аплодисменти от присъстващите в съдебна зала.Сливенският окръжен съд му наложи още присъда от двайсет години затвор за опит за изнасилване и десет години за блудство с малолетно дете. На майката, бабата и дядото на детето осъденият трябва да заплати общо 600 000 лева за нанесени неимуществени вреди.Наказанието ще бъде изтърпявано при първоначален специален режим.В петнайсетдневен срок присъдата може да бъде обжалвана пред Бургаския апелативен съд.Престъплението бе извършено на 15 август, като Трифонов бе заловен след почти 24-часово издирване на следващия ден и бе ранен след като оказал съпротива. ", "date": "2020.01.30", "title": "Доживотен затвор без замяна за убийството на Кристин от Сотиря "}
{"url": "http://www.cross.bg/iliyana-iiotova-bulgariya-1624077.html", "text": "/КРОСС/ Вицепрезидентът Илияна Йотова връчи отличията на годишните награди на Фондация „Еврика\" за постижения в науката, за млад изобретател, млад мениджър и млад фермер. Създадената през 1990 г. фондация подкрепя талантливи деца и младежи в областта на науката, техниката и предприемачеството, насърчава обучението и специализацията им, подкрепя младежкото международно научно и техническо сътрудничество.„30 години вдъхновителите, двигателите и съюзниците на Фондация „Еврика\" не се отказват от своята мисия въпреки трудностите, въпреки предизвикателствата пред гражданския сектор в България. Когато подадеш ръка на младите, повярваш в тях, насърчиш ги да се развиват, така отваряш прозореца на бъдещето\", обърна се вицепрезидентът специално към акад. Кирил Боянов - председател на Съвета на фондацията, и Боряна Кадмонова - изпълнителен директор.Илияна Йотова посочи, че не са много неправителствените организации в България, които могат да съберат на една среща представители на всички власти и на бизнеса. „Това е знак към нас - задължавате ни всеки да си свърши работата, за да могат младите хора да имат перспектива за развитие тук, в България\", подчерта вицепрезидентът.Към отличените Илияна Йотова се обърна с думите: Вие отваряте вратата, през която България да влезе в клуба на тези, които създават науката, развиват я, а с нея и държавата. Това е вратата към клуба на богатите. ", "date": "2020.01.30", "title": "Илияна Йотова отличи лауреатите на Фондация „Еврика“"}
{"url": "http://www.cross.bg/goranov-revizii-tekat-1624076.html", "text": "/КРОСС/ Данъчни ревизии текат във фирмите на Васил Божков по искане на прокуратурата, съобщи финансовият министър Владислав Горанов по време на брифинг в Народното събрание.\"Текат данъчни ревизии. Те са възложени от прокуратурата. Преди да са приключили, няма как да имам информация и да я дам\", каза Горанов.„Държавната финансова инспекция установи грешки в прилагането на закона от страна Комисията по хазарта, довели до стотици милиони, невнесени такси за организиране на хазартни игри\", разясни министърът.„Оттук-нататък много е вероятно да се издаде акт за установяване на публични държавни вземания, който да бъде връчен на хазартните оператори и да тръгне изпълнително производство за дължимите, но невнесени суми, каза още финансовият министър.По-рано днес лидерът на НФСБ Валери Симеонов в ефира на NOVA упрекна въпросната комисия, че \"удобно и печелившо\" си е затваряла очите, а от това бюджетът губи поне 600 млн. лв. от такси на година. Симеонов обаче беше категоричен, че сред отговорните има и служители на финансовото министерство, които пък не са упражнили контрол над Комисията по хазарта. ", "date": "2020.01.30", "title": "Горанов: Текат данъчни ревизии във фирмите на Божков "}
{"url": "http://www.cross.bg/varna-prokyratyra-konteiinera-1624055.html", "text": "/КРОСС/ Днес Районната прокуратура във Варна започна проверка и оглед на още 102 контейнера с отпадъци от Италия, които са складирани на пристанище Варна-запад, съобщиха Апелативната прокуратура във Варна. В огледа участват и разследващи полицаи от ОД на МВР и представители на ДАНС, митница и РИОСВ.Новите 40-футови контейнери са установени в хода на разследването по образуваното досъдебно производство на 16 януари тази година. Както информира тогава на брифинг Районната прокуратура във Варна, делото се води по член 353г, ал. 1 от Наказателния кодекс и е по повод разтоварени на пристанище Варна-запад 25 контейнера на 9 октомври м. г. Този текст визира наказателната отговорност на всеки, който в нарушение на установения ред пренася отпадъци през границата.Изпращачът и на тези 102 контейнера е същият - фирма „Дентиче пантелоне\" от град Салерно. Същият е и получателят на товара - фирма „Блацион\" ООД, която е регистрирана в София.Огледът, който започна днес, трябва да установи дали отново е налице разминаване между посоченото в митническите документи и реалното съдържание на контейнерите. Както вече информира пресцентърът на Апелативната прокуратура, товарът е манифестиран като пластмаса и каучук. И тези 102 контейнера са с режим на временно съхранение до 90 дни, както и първите 25. Срокът на временното съхранение обаче е изтекъл. Постъпило е и искане за реекспорт от транспортиралия контейнерите до Варна превозвач „Maersk\" за 28 от тях.Втората пратка с италиански отпадъци започва да пристига на 21 октомври миналата година. Тогава са разтоварени на пристанище Варна-запад 29 контейнера. На 6 ноември - други 28, на 22 ноември - 20, а на 29 ноември - още 25 контейнера.При отварянето на част от първата пратка с италиански боклук в присъствието на наблюдаващия делото прокурор от Районната прокуратура във Варна, представители на РИОСВ, митница и МВР се оказа, че съдържат текстилни, стъклени и дървени отпадъци, а не декларираните пластмасови и каучукови. Тогава беше установено също, че италианският боклук не е транспортиран във вакуумирани бали, както се изисква по закон.Досъдебното производство за контейнерите с отпадъци от Италия, което се ръководи от Районната прокуратура във Варна, е взето на специален надзор от Апелативната прокуратура в изпълнение на разпореждане на главния прокурор на Прокуратурата на Република България Иван Гешев. След разпореждането административният ръководител на Апелативната прокуратура във Варна определи надзорен прокурор, който оказва методическа помощ и следи за срочното и качественото изпълнение на разследването.Представителят на Апелативната прокуратура във Варна днес също участва в огледа на новите контейнери.  ", "date": "2020.01.30", "title": "Започна оглед на още 102 контейнера с италиански боклук на пристанище във Варна "}
{"url": "http://www.cross.bg/petkov-rymen-radev-1624053.html", "text": "/КРОСС/ Главният прокурор е направил „много тънък маньовър\", с който „издигна Румен Радев за втори мандат\", смята Румен Петков. Лидерът на АБВ коментира в студиото на БТВ  „Тази сутрин\" засилващото се напрежение между Обвинител №1 и президента Румен Радев. Да се разхвърлят срс-та е просташко, заяви Петков по повод изпратените от прокуратурата записи, на които се предполага, че са записани разговори между командващия на ВВС ген.-майор Цанко Стойков и президента Радев.Предишният път, когато Цветан Цветанов „разхвърля\" срс-та в парламента, България беше осъдена, припомни бившият вътрешен министър. Според него е важно да се каже за какво се разследва ген.-майор Стойков, защото остава впечатление, че е бил подслушван само за да бъде записан Радев.Самият Петков разкри, че в миналото също е сигнализирал срещу настоящия началник на ВВС за „нелегален ремонт на самолети\".Сегашният вътрешен министър Младен Маринов е професионалист и не би ползвал безотговорно специални разузнавателни средства, така че трябва да се види коя от другите институции с право да употребяват такава техника е осъществила подслушването, смята Румен Петков.Политикът коментира и случващото се с бизнесмена Васил Божков през последните дни и специализираната акция в негови офиси и къщи. Съветвам господин Божков да се върне в България, заяви Петков и допълни, че може да има основания да се страхува за живота си, но „не се прави така, когато имаш обвинение\".Друго много важно нещо в случая с Комисията по хазарта е „да се изчистят отговорностите\", смята Петков. Твърденията, че някой може да управлява Комисията по хазарта през главата на министъра  на фин са несъстоятелни, каза лидерът на АБВ, според когото „ако той е дал тази възможност за двоен стандарт при таксуването на лотариите, главният прокурор трябва да влезе в кабинета на финансовия министър с камерите. ", "date": "2020.01.30", "title": "Румен Петков: Главният прокурор с „много тънък маньовър\" „издигна Румен Радев за втори мандат\""}
{"url": "http://www.cross.bg/podleza-plovdiv-pana-1624056.html", "text": "/КРОСС/ Поредно поругаване на паметник в Пловдив. Отново паметникът на Альоша осъмна боядисан с червена боя.Освен това скулпторът Цвятко Сиромашки сигнализира, че е забелязал увреждане на две мозаечна пана, изработени от Йоан Левиев, в подлеза до баня \"Старинна\" в Пловдив.Георги Стаменов, кмет на район \"Централен\" в Пловдив: Необяснимо е за мен какво провокира тези хора да постъпват така. В крайна сметка това е един паметник, който носи част от историята както на нашия град, така и на нашата държава. Не смятам, че поругаването на паметника е израз на определена визия за развитие на града. Направил съм предложение за финансиране за изграждане на втората част от конструкцията на хълма. Миналата година успяхме да реконструираме източната част.В този проект е предвидено и цялостно видеонаблюдение по целия път и при мемориалния комплекс, каза той.Ако бъде одобрено това финансиране в рамките на 1 млн. лв. от Общинския съвет, в края на 2020 г. хълмът ще бъде възстановен от всичките му страни и ще има видеонаблюдение, добави районният кмет.След сигнала за увредените на мозаечните пана в подлеза, общината направи проверка.Пламен Панов, заместник-кмет по култура на Община Пловдив: Снощи проведох разговор с началника на отдел \"Култура\" Нина Димовска и с Градска художествена галерия в лицето на Краси Линков, които имат нужния капацитет, за да могат да извършат реставриране и облагородяване на двете мозаечни пана. Ще действаме възможно в най-кратки срокове, съобразно и климатичните условия, за да реставрираме мозайките. Към настоящия момент те не са в лошо общо състояние, но има замърсяване на един сегмент от 10 см, който е оцапан. Липсват и около 10-ина камъчета от самите мозайки.След това ще ги почистят.Опазването на подлезите и на културното наследство е споделена отговорност, добави Пламен Панов.Георги Стаменов: Всички тези пана са интегрирани в новия проект за реконструкцията на подлеза. Очакваме до 30 дни да го входираме в Общината.При налично финансиране, има възможност в рамките на 2020 г. да се започне с цялостното реставриране на подлеза. ", "date": "2020.01.30", "title": "Паметникът на Альоша осъмна боядисан "}
{"url": "http://www.cross.bg/elektro-bulgariya-yslygi-1624060.html", "text": "/КРОСС/ През миналата година, за пореден път, „ЧЕЗ Електро България\" АД възложи на независима организация да проведе проучвания от типа „таен клиент\", за да провери спазват ли се стандартите на Дружеството за обслужване на клиенти. Качеството на предоставяните услуги е приоритет за дружеството, защото „ЧЕЗ Електро България\" АД е лицензиран търговец на електрическа енергия, доставчик от последна инстанция и краен снабдител с електроенергия.Освен върху ефективността и качеството на работата, проучването акцентира и върху спазването на корпоративните стандарти при предоставяне на услуги на информационната линия 0700 10 010 и имейл info@cezelectro.bg като канали за комуникация с потребителите.Проучването показа, че най-предпочитаният от клиентите начин за свързване с ЧЕЗ Електро България е информационната линия 0700 10 010. 80% от тях се доверяват на професионализма на обслужващите телефонни оператори, а нивото на удовлетвореност от качеството на обслужване достигна 90%. През 2019 г. на информационната линия на „ЧЕЗ Електро България\" АД, достъпна на номер 0700 10 010, са постъпили над 235 000 обаждания. Близо 110 000 от тях са били към оператор, като 88% са приети до 25-тата секунда. Отчетената средна продължителност на разговорите е  2:27 минути - време, за което клиентите са получили обслужване и исканата информация. В 99% от случаите клиентският въпрос се е решил при първия контакт. В 64 % от обажданията е търсена информация, свързана със задължения, срокове, лихви и начини за заплащане на сметките. Потребителите са използвали телефонно обаждане и за да се информират за предлаганите от „ЧЕЗ Електро България\" АД услуги, както и да заявят използването им. Най-често заявяваната по телефона услуга през 2019 г. е „проверка на сметка\". През изминалата година броят на приетите обаждания за проверка на сметка надвиши 56 000. Друг удобен канал за комуникация с Дружеството е имейла info@cezelectro.bg. От 1 януари до 31 декември миналата година чрез него са обслужени над 10 000 клиентски искания. На 98 % от имейлите е отговорено до 24 часа от получаването им. Най-често клиентите използват имейла, за да получат информация за електронна фактура, отразяване на плащане, проверка на сметка и информация за необходими документи за заявяване на услуги на Дружеството.", "date": "2020.01.30", "title": "Клиентите на ЧЕЗ Електро с висока оценка за контактния център на дружеството"}
{"url": "http://www.cross.bg/ofshorni-mediiina-sobstvenost-1624057.html", "text": "/КРОСС/ Близо 20 милиона лева на вложителите в КТБ са потънали в офшорни фирми, а оттам са се върнали обратно в България, където да осигурят купуването на медийна собственост. Този процес не е бил разследван от прокуратурата.Изводите са на Антикорупционния фонд, който тази сутрин представи последната част от разследването на Николай Стайков за фалита на КТБ.Видеото (което може да гледате по-долу) показва, че парите на вложителите в КТБ са преминавали през българска фирма-бушон към офшорни сметки чрез фиктивни заеми, за да се купува с тях медийна собственост в България. От тези пари няма следа, а по трансферите няма прокурорски действия, за разлика от други случаи с незаконни заеми от КТБ.Единственият човек, свързан с финансираните по този начин медии, който е бил разпитван от прокуратурата, е собственикът на агеция ПиК Недялко Недялков. Няколко години по-късно, през 2019 г., той оглавява демонстрациите в подкрепа на издигането на Иван Гешев за главен прокурор. Гешев е и наблюдаващият прокурор по делото КТБ.Ако се изчислят всички начини за финансиране на медийна собственост в България, а не само парите, минали по офшорни канали, ще излезе, че парите на вложители в КТБ, отишли за такива цели, са между 350 и 500 милиона лева, посочва авторът. Той изчислява, че финансираните от КТБ медии включват издатели на над 50 вестника, над 20 популярни интернет сайта и най-малко три национални частни телевизии с офшорни крайни собственици. С едно малко изключение, общото между тях е, че поддържат безкритично българската прокуратура, която би трябвало да ги разследва като част от схемата, довела до фалита на КТБ.\n\t\t\t\t\t ", "date": "2020.01.30", "title": " Антикорупционният фонд: Финансирането на медии с пари на КТБ не е разследвано  (видео)\t"}
{"url": "http://www.cross.bg/byagane-dragoman-distantzii-1624061.html", "text": " /КРОСС/ От пожар към посрещане на пролетта с амбиция и настроение. Това е предизвикателството пред  организаторите на ежегодния първи голям старт за сезона за отдадените на планинското бягане и маунтийн байк обществото. На 25 април 2020 г. на старта на „Байк и рън за Чепън“  ще застанем не само с мисъл за победа, но и с желанието да участваме в еднo хубаво дело. 9-тото издание на едно от най-обичаните състезания сред природата край Драгоман ще предизвика състезателите с . Както винаги, подготвен е отличен стартов пакет и награди. , а условията за ранни записвания остават до края на февруари.Организаторите – магазини „Стената“,  Община Драгоман и СДП „Балкани“ се обединиха зад каузата да подпомогнат , едно от 11-те световно значими орнитологично важни места в България, което на 22 януари претърпя унищожителен пожар. В краткосрочен план целта е да бъдат събрани 3000 лв за стартиране на най-неотложни дейности в рамките на по-голямата кампания на Сдружение за дива природа Балкани, за възстановяване щетите от пожара.  Всяка регистрация и дарение са от значение.заявява Любомир Попйорданов, визионер, и идеолог на състезанието.  , допълни той.Повече за каузата: https://chepan.stenata.com/info/„Байк и рън за Чепън“ вдигат летвата,като заявяват стремеж за . Стъпки в това отношение бяха направени още през 2018 г. , когато регистрираните близо 600 участника с радост приветстваха отказа от пластмасови шишета и наливането на вода в собствени съдове. Тази година на дневен ред е работа по маркировката:   спиране на маркировъчната PVC лента и пълната й замяна с маркировъчни колчета и биоразградим спрей.  Отново в тази посока са и усилията , както и възможността за транспорт с А ето и какви са         Стартът и финалът са на едно и също място – центъра на Драгоман, пред сградата на Община Драгоман, както за бегачи, така и за колоездачи. С тази промяна дължините на обичайните трасета 21/42 км се увеличават с два километра.        Дистанциите за бягане: добавени са две изцяло нови дистанции - 12 км до върха и обратно и 30 км Чепън Скай по ново и изключително живописно трасе.        Посоката за бягане: само при бегачите се обръща посоката  при обичайните дистанции 23 и 44 км. Трасето е същото както на предишните издания, но бягането е различно. Освен това разминаването между бегачи и колоездачи ще е значително по-лесно и безопасно, както до момента. Дистанциите, след промяна на стартовата позиция,  са 23 км (+/-660 м)  и 44 км (+/-1200 м), а категориите  - XCM мъже,  XCM жени и Хоби.И тази година вело състезанието Байк и Рън за Чепън е част от Български колоездачни серии. В XCM „Рейс Серии“ могат да взимат участие всички желаещи, които са регистрирани към Българска Колоездачна Лига и искат да участват в годишната ранк листа. ", "date": "2020.01.30", "title": "Байк и рън за Чепън 2020 (25 април) отвори регистрация с кауза и нови дистанции"}
{"url": "http://www.cross.bg/samo-dokymenti-hartiya-1624058.html", "text": "/КРОСС/ Лечение само на хартия. или как болни, настанени в комплекса за социални услуги „Свети Георги\" в Пловдив, едновременно с пребиваването си в дома се оказват и на лечение в психиатрията.Става дума за печално известния „дом на ужасите\", където ви показахме нечовешкото отношение на персонала към болните. Документи с невярно съдържание ли са епикризите, в които лечението остава само на хартия? И източвала ли е пловдивската психиатрия здравното министерство по този начин?Пациенти лежали и то многократно в пловдивската психиатрия, без кракът им да е стъпвал там. Само по документи. Схемата е правена на гърба на болни хора от общинския комплекс за социални услуги „Свети Георги\" в Пловдив, твърдят техни близки. Някои от пациентите страдат от деменция, други от психични разстройства, трети са с умствена изостаналост. За лечението им здравното министерство е плащало по минимум 600 лв. С допълнителни консултации, сумата е нараствала.По документи Лиляна и София са пребивавали в този психичен център.\"Тази епикриза не е вярна. Нито е лежала, нито нищо.Това за мен е фалшив документ и тая година и тоя месец, тя не е била изобщо в психичния център. За мен това е измама\", казва дъщерята на Лиляна.\"Аз непрекъснато имам контакт с нея и изобщо тя никога не е постъпвала в лечебно заведение. A на всичкото отгоре, поне по 3-4 пъти, ако не и в повече, в зависимост от ангажиментите и от месеца, аз отивам и се виждам с нея\", коментира настойничката на София.Близките на тези жени страдат от параноидна шизофрения. Живеят в социалния дом в Пловдив от самото му създаване. Оттогава досега не са наставяни в психиатрия, категорични са хората, които се грижат за тях. По документи обаче болните жени са лежали  по два пъти за около месец , в острото женско отделение на психодиспансера в града. Решението да бъдат настанени фиктивно там, идвало от  психиатърката в социалния дом- д-р Гергана Константинова, подозират близките.„Аз отговарям за психичното състояние на пациента и когато виждам,че не е добре, съответно го изпращам където е необходимо\", коментира д-р Гергана Константинова.Една от жените,  приета и лекувана само на хартия, дори е под запрещение, разказа настойничката й. В случая обаче,  личните данни на жената не само, че са използвани неправомерно, но според епикризата, тя е подписала и декларация за информирано съгласие.Според епикризите, пациентите са лекувани от завеждащата на женското отделение в пловдивската психиатрия- д-р Даниела Ковачева. При първата ни среща психиатърката отказа да разговаря с нас. Твърди, че е блъскана и преследвана от екипа ни.„Не са лежали фиктивно, много ви моля, помолих ви\", казва Ковачева.После психиатърката ни кани в кабинета си. Питаме как пациент под запрещение, подписва декларация за информирано съгласие. И как едновременно този човек е лежал на две места- в дома в Пловдив и в психиатрията.Настойникът на тази жена, която е под запрещение, твърди, че не е излизала от там. В същото време, под документи се води, че е лежала тук два месеца и нещо?„Значи няма как  тази жена да не е лежала тук.  Не мога да се сетя коя е\", коментира д-р Даниела Ковачева.Да се лекуват само на хартия, докато са в  социалния комплекс „Свети Георги\", било  порочна практика, разказва действащ социален работник.  Знаело се от всички- управители и медицински сестри. Служителите често били карани да дават на листчета личните данни на болнолежащи. ", "date": "2020.01.30", "title": "Източвала ли пловдивската психиатрия Здравната каса?"}
{"url": "http://www.cross.bg/podpomagane-agentziyata-sotzialno-1624064.html", "text": "/КРОСС/ 106 000 годишни електронни винетки са издадени чрез дирекциите \"Социално подпомагане\" от началото на годината. Те са безплатни за хората с увреждания и са за сметка на Агенция \"Пътна инфраструктура\" (АПИ). От това право могат да се възползват хората с 50 на сто намалена работоспособност, както и семействата, които отглеждат деца с трайни увреждания. Съгласно Закона за пътищата, правото е за един автомобил с мощност до 160 к.с.На 31 януари 2020 г. изтичат 4 860 безплатни е-винетки. Проверка за срока на валидност на е-винетките, отпуснати чрез Агенцията за социално подпомагане, може да бъде направена на сайта на АПИ api.bg и на сайта bgtoll.bg. Директният линк за проверка е .Препоръчително е заявленията за подновяване на е-винетките да бъдат подавани, когато наближи крайната дата на валидността им. Процедурата отнема около 10 дни за издаване на нова винетка. Хората, които имат право на е-винетка, издавана чрез Агенцията за социално подпомагане, трябва да подадат заявление в съответната регионална дирекция по настоящ адрес - лично, с писмо или по електронен път с електронен подпис. Социалните служби обработват документите в 7-дневен срок. Агенцията за социално подпомагане изпраща всекидневно обработените заявки на Агенция „Пътна инфраструктура\", която издава е-винетката в рамките на следващия работен ден.При прехвърляне на собствеността на пътното превозно средство, смяна на регистрационните табели или бракуване на автомобила, например, безплатната е-винетка не следва автомобила. В този случай правоимащият трябва в срок до три работни дни да уведоми АПИ, за да може да получи нова безплатна винетка до изтичането на валидността на първата.", "date": "2020.01.30", "title": "106 000 е-винетки са издадени  на хора с увреждания от началото на годината"}
{"url": "http://www.cross.bg/hazarta-nfsb-komisiyata-1624062.html", "text": "/КРОСС/ Народните представители от НФСБ внесоха днес искане до председателя на КПКОНПИ Сотир Цацаров да бъдат проверени имуществото и приходите на съставите и ръководствата на Държавната комисия по хазарта през последните 5 години.Припомняме, че лидерът на НФСБ Валери Симеонов първи отправи публични обвинения за корупция и подкупност на Комисията по хазарта на 24 януари 2020 в студиото на Нова телевизия. Въпреки, че на получи политическа подкрепа от никого, вече сме свидетели на действията на специализираните органи.Още в понеделник зам.-председателят на НФСБ Борис Ячев анонсира в студиото на БНТ позицията на политическата сила, че членовете на Комисията по хазарта трябва да бъдат проверени по отношение на това дали доходите им съответстват на декларираното. Съгласно чл. 6 от Закона за противодействие на корупцията съставът на Държавната комисия по хазарта влиза в обхвата на лицата, заемащи висши публични длъжности, които имат задължението да декларират пред КПКОНПИ имуществото и конфликт на интереси.Искането, внесено днес, е и по повод започналата проверка от специализираните органи за установяване на нередности в дейността на Комисията по хазарта. ", "date": "2020.01.30", "title": "НФСБ иска КПКОНПИ да провери Комисията по хазарта"}
{"url": "http://www.cross.bg/oblast-ychilishta-dnes-1624063.html", "text": "/КРОСС/ В 19 области в страната е преустановен учебният процес днес, като няма да се учи в 1895 училища и две детски градини.От днес не са на училище учениците в област Стара Загора. Те са в грипна ваканция до 7 февруари.Частично са преустановени занятията в отделни училища в областите Кюстендил, Добрич, Ловеч и Разград. В област Кюстендил не учат 26 училища, в област Добрич -37, в Ловеч -7 училища и само едно в област Разград. Не се провеждат занимания и в 2 детски градини в с. Сушево и Завет, Разградска област.От днес са възстановени учебните занятия в училищата в област Монтана.Продължават да се провеждат учебни часове в областите Плевен, Русе, Търговище и Шумен.", "date": "2020.01.30", "title": "МОН: Училищата в 19 области са в грипна ваканция"}
{"url": "http://www.cross.bg/svilenski-bulgariya-ypravlyavashtite-1624050.html", "text": "/КРОСС/ \"Вотът на недоверие постигна своята цел. Първо, задействаха се контролните и регулаторните органи в държавата. Второ, екологичното министерство започна да променя наредбите, свързани с отпадъците, които 3 години не са пипани, след като е приет законът. Трето, след 60 наши въпроса по кризата с водата в Перник, след заявката за вот на недоверие, управляващите се размърдаха да започнат да решават проблема, който не е само в Перник. Това са следствията от внесения от нас вот. Спечелихме и обществената подкрепа\". Това заяви зам.-председателят на ПГ \"БСП за България\" Георги Свиленски пред БНТ. \"След този вот на българските граждани трябва да им е ясно кое е управляващото мнозинство - ГЕРБ, Обединени патриоти, \"Воля\" и независимите,  по правилник, а иначе завсими депутати\", добави той.\"С декларацията си в парламента ние защитихме държавността, защитихме Конституцията и това- в България да се спазват законите. Дадохме пример с президента - доживяхме в 21 век президентът да бъде подслушван\", каза още Свиленски. Според него от действията на прокуратурата е станало ясно, че този президент не е удобен на управляващите и непрекъснато ще бъде атакуван заради това, че си позволява да коментира и да изказва мнение по различни наболели за обществото въпроси. По думите на социалиста управляващите в България искат подчинен президент, какъвто е бил предходният.Георги Свиленски се обяви в подкрепа на протестиращите ресторантьори и хотелиери. \"Техните искания вече сме ги поставяли в парламента\", каза той.", "date": "2020.01.30", "title": "Георги Свиленски: Вотът на недоверие постигна своята цел"}
{"url": "http://www.cross.bg/prodykti-otslabvane-chaiiove-1624051.html", "text": "/КРОСС/ Лепенки и чайове за отслабване със съмнителен ефект заливат търговската мрежа. За това сигнализират зрители на NOVA. Някои от „магичните\" продукти за бързо намаляване на килограмите дори предизвикват опасни странични ефекти. Как стигат тези продукти до пазара - провери Георги Георгиев в рубриката „На твоя страна\".Колкото по-близо е лятото - толкова желанието за перфектно тяло е по-силно. В търсене на бързи резултати, ударно сваляне на килограми и изваяни тела буквално за дни, все повече потребители избягват фитнес залите и се доверяват на продукти с неясно съдържание и съмнителни ефекти.  На пазара за отслабване можем да намерим всичко - от лепенки и сапуни до всякакви мазила, сиропи, чайове и кафета, предлагани от анонимни търговци - най-вече в интернет. Можем ли с тях да свалим десетки килограми за месец? И има ли опасни продукти за отслабване - вижте какво показва нашата проверка.В търсене на бързи резултати за лятото - в интернет попадаме на безброй предложения за експресно сваляне на килограмите. Според офертите, само за дни можете да се превърнете в супер модел, без никакви усилия. Само с няколко клика с мишката в мрежата.Фитнес инструкторът Мартин Димитров е категоричен, че само с лепенки и чайове не можем да кажем сбогом на килограмите. А перфектното тяло е резултат на много пот в залата и стриктен хранителен режим. Затова и не приема сериозно офертата, която му показва екипът на Нова телевизия.Не си струва да дадат дори и 1 лв. от бюджета си, за да купуват каквито и да е било добавки - в пъти по-устойчиво за тях е да работят с треньори, които да ги научат как да се хранят, как да тренират. Когато говорим за някой, който никога не се е занимавал с това и тепърва влиза в такъв режим на сваляне с хранителен план и тренировки, може да говорим за един период от 6 до 9 месеца, в който той да започне да се променя\", казва Мартин Димитров, фитнес инструктор.Преди да стигне до залата Мартин също е търсил краткият път към изваяното тяло на културист.  Нищо не се случваше, освен, че губех значителен обем средства - установих с времето, че храна и тренировки ми носят успеха, който търся. Без да знам каква е активната съставка в един такъв продукт и дали тя въобще присъства там, за мен е в категория „рискова\", казва Мартин.Потвърждават го и експертите диетолози: опасно е да се доверяваме на продукти с неясно съдържание, предлагани от анонимни търговци в интернет.Това отваря една врата за един постоянен йо-йо ефект, за задълбочаване на проблемите и бих казала е доста опасно. В някои подобен тип форми се влагат диуретици; прекалената употреба може да има въздействие върху бъбречната функция, когато организмът се дехидратира; може да има вложени активни съставки, които забързват метаболизма - но на каква цена, обяснява д-р Мария Николова, диетолог.Най-големият риск, според експертите, е, че никой не може да гарантира какво всъщност съдържат чайовете, кафетата и лепенките за отслабване. Затова, ако залагаме на такъв тип продукти, трябва да се доверяваме само на проверени търговци.Много често те се предлагат по интернет, понякога са с подвеждаща информация и много често може да има страничен ефект по отношение на бъбреците, черния дроб, сърдечно-съдова система и т.нататък, д-р Димитър Христов, специалист по хранене и диететика.Присъстват ли съставките от опаковките реално в продуктите за отслабване се следи в специални лаборатории. Когато тестовете показват разминаване, контролните органи забраняват продажбите на продукта, защото на практика потребителите се заблуждават в ефектите на лепенките.В конкретния случай - кафявото водорасло, съдържащо йод, изобщо не се съдържа в лепенките - установено безспорно от лабораторни изпитвания. Те създават в потребителите една заблуда и понякога хората, експериментирайки с подобни продукти, могат да предизвикат рискове за здравето и дори за живота си, обяснява Димитър Маргаритов,  председател на КЗП.Специалистите и в залата, и сред диетолозите казват, че за да са трайни резултатите от отслабването, усилията трябва да са дългосрочни.Съветът е: тренировка в залата 2-3 пъти седмично и изготвен индивидуален хранителен режим. Така поне до лятото можете да се разделите с от 5 до 10 кг. Ако се пак заложите на продукти като чайове и лепенки, доверете се само на проврени търговци. За да не попаднете отново в капаните по пътя на перфектното тяло за лятото. ", "date": "2020.01.30", "title": "Лепенки и чайове за отслабване със съмнителен ефект заливат търговската мрежа"}
{"url": "http://www.cross.bg/avtomobil-mladost-preobrazhenie-1624054.html", "text": "/КРОСС/ Зрелищна катастрофа по чудо се размина без пострадали тази сутрин в столичния квартал „Младост\". инцидентът с участието на няколко превозни средства се случи в района на 25 ДКЦ в квартал „Младост\" и блокира движението в час пик. Като по чудо при тежката катастрофа няма тежко пострадали хора. По първоначална информация един човек е откаран за преглед в лечебно заведение.Микробус се е преобърнал и буквално е премазал лек автомобил „Фолксваген\". Микробусът е превозвал деца. В момента на катастрофата, микробусът е бил празен. Във „Фолксваген\"-а са пътували възрастни съпрузи.Красимир Тенов, който станал очевидец на инцидента, разказа, че бусът се е движил по ул. „Филип Аврамов\" в посока „Свето Преображение\", а таксиметровият автомобил е предприел завой от „Филип Аврамов\" към „Свето Преображение\". Таксито удря задна дясна гума на буса, който се обръща със задницата и пада върху движещия се в съседна лента лек автомобил.Таксиметровият автомобил „Хюндай\" е със сериозни материални щети.На място има екипи на полицията. Движението е ограничено. ", "date": "2020.01.30", "title": "Микробус се преобърна и премаза кола в София"}
{"url": "http://www.cross.bg/zahar-kafyavata-zaharta-1624042.html", "text": "/КРОСС/ Всички знаем, че бялата захар е вредна и мнозина избират кафявата с усещането, че правят нещо полезно за себе си и близките си. „Захарта е бялата смърт, а кафявата тръстикова захар е добра\" - това е популярно убеждение, което създава опасност за здравето, твърди московският диетолог Алексей Ковалков. Наследствените фактори имат силно влияние върху това колко ефективно човешкото тяло изгаря мазнините. До това заключение стигнаха учени... Прочети повече „Сега медиите и социалните мрежи активно популяризират и разпространяват информацията, че захарта е зло и е вредна за здравето.Това твърдение е вярно, но само отчасти: продуктите, съдържащи захар, водят до затлъстяване, диабет и всички неприятни последици, произтичащи от това, но заместителите на захарта също повдигат много въпроси\", каза Ковалков, предаде БГНЕС. \"Хората се опитват да намерят заместители на захарта. Първият са подсладителите. Вторият е замяната на бялата захар с някаква „по-естествена\" - например тръстиковата, нерафинирана кафява захар и така нататък. Но всяка захар е захар. Това е биохимична формула, състояща се от фруктоза и глюкоза\", казва лекарят.Безвредността на тръстиковата захар или кафявата захар е по-скоро маркетингов ход. В магазините тя струва значително по-скъпо от \"класическата\" бяла захар и има разработен пазар за нея. Както каза Ковалков, такава \"оцветена\" захар може да бъде дори по-вредна от обичайната. \"Захарната тръстика се транспортира с големи кораби през океана. Там, където има захар, има и плъхове. Според технологията, за да не бъде изядена от плъховете суровината се поръсва с арсен. Захарта го абсорбира. Според технологията тя трябва след това да бъде рафинирана и превърната в бяла захар. Но защо да я рафинираме и прочистваме, ако кафявата захар струва два пъти по-скъпо? Тоест, няма никаква полезност в нерафинираната кафява захар, само в допълнение получавате и арсен\", твърди диетологът.  ", "date": "2020.01.30", "title": "Московски диетолог с шокиращи разкрития за кафявата захар"}
{"url": "http://www.cross.bg/moltzi-oxitec-muzhki-1624041.html", "text": "/КРОСС/ В щата Ню Йорк са пуснати генно модифицирани мъжки зелеви молци, предназначени да заличат популациите от вредители.Изпитанията на терен показват, че тези ГМ молци, чиито женски потомци умират поголовно, биха могли да помогнат за контрола на този основен вредител по културите.Oxitec, британската компания за биотехнологии, която стои зад проекта, вече проведе теренни изпитания на този метод за контрол на комарите, които разпространяват заболявания като денга. Но полевите изпитания против молеца са първите за вредители по културите, твърдят от компанията.Ларвите на зелевия молец (Plutella xylostella) изяждат листата на растенията от род Зелеви (Brássica) като зеле, карфиол, броколи и рапица и развиват устойчивост към пестициди много бързо. Молците са основен вредител в световен мащаб, причинявайки щети, оценени на 5 милиарда долара годишно.За да създаде своите ГМ молци, Oxitec добавя два гена, които правят молците податливи на пестициди. Единият от гените просто кодира флуоресцентен в червено протеин, така че насекомите лесно могат да бъдат идентифицирани в дивата природа.Другият ген убива ларвите скоро след излюпването им - но се включва само при женските. Така че, когато мъжките ГМ молци се чифтосват с немодифицирани женски, всички женски потомци умират, но мъжките оцеляват и предават смъртоносния ген на своето потомство.Тъй като половината от потомството на ГМ мъжките умира, леталният ген трябва да изчезне само след няколко поколения. За да се потисне дивата популация, ще трябва да бъдат пускани редовно ГМ мъжки.В полевите изпитвания, проведени през август и септември 2017 г. в станцията за селскостопански експерименти в Университета Корнел в Ню Йорк, са били пуснати между 1000 и 2500 мъжки в шест различни условия. След това екипът намери някои от молците, за да потвърди, че са оцелели в дивата природа и заяви, че молците са също толкова конкурентни на дивите мъжки молци в чифтосването с женски, колкото са били в лабораторните опити, направени в САЩ и Великобритания.Както се очакваше, ГМ щамът не се запазва в природата.Компанията Oxitec се надява да получи одобрение да започне да продава своите ГМ зелеви молци на фермери в САЩ. Той също така планира да използва същата технология за справяне с други вредители по културите като ларвите на Spodoptera frugiperda, вредител по царевицата.Oxitec е провел полеви опити на своите ГМ комари на Каймановите острови, Бразилия, Панама и Малайзия. В момента тече второ изпитание в Бразилия и Oxitec се надява да получи разрешение за изпитание в САЩ. ", "date": "2020.01.30", "title": "Пуснаха в природата генномодифицирани мъжки молци, които да унищожат женските"}
{"url": "http://www.cross.bg/planinite-horata-vyatur-1624043.html", "text": "/КРОСС/ Времето в планините е динамично, наблюдава се силен вятър, снеговалежи. Би било опасно във високите части на планините, повишава се лавинната опасност, температурите са сравнително високи за тази част от годината, затова туристите трябва да подхождат с внимание към този фактор. Това заяви пред БНТ дежурният спасител от Планинската спасителна служба Ивайло Човиков. За днес е обявен жълт код за силен вятър в почти цялата страна.Спасителят уточни, че лавинната опасност е във всички планини на характерните за това места, на лавиноопасни терени и според вятъра на различни склонове с различни изложения. Той напомни, че силният вятър особено в планините е и фактор за измръзвания. \"Наблюдава се пренос на снежни маси, той води и до намалена видимост. Нека хората, които поемат към планините, да се подготвят адекватно - с добра екипировка, адекватно облекло, да не забравят да заредят мобилните си телефони\", допълни Човиков.Според него се е повишила застрахователната култура на хората и те се интересуват от това къде могат да си направят застраховки, какво включва застраховката. 8 или 10 компании правят такива застраховки. Но според него тенденцията е много повече хора да се качват в планината, така че и процентът на хората, които са неподготвени, също е доста голям.Имаме няколко регистрирани лавини в района на Рилските езера. Там има терени, които се използват за фрий райд каране на ски и сноуборд. Районът е достъпен заради наличието на лифт и влек. За щастие, голямата част от хората, които карат на подобни терени, са доста подготвени. Организират се и лавинни курсове от организации, които се занимават с подобен вид спорт, както и от нас, заяви още Човиков. Той уточни, че докато има сняг в планините опасността от лавини остава, разбира се според метеорологичните условия.\"За щастие последното денонощие няма сигнали за пострадали туристи в планините. Доста сигнали се получават от ски курортите. Най-честите случаи са с травми на крайници, коляно, ръка, има и по-тежки случаи, но те са по-редки - травми на таз, на глава, порезни рани\", разказа спасителят.Лавинната опасност е повишена поради по-високите температури, усиления вятър и снеговалежа, който предстои ", "date": "2020.01.30", "title": "ПСС: Има опасност от лавини, туристите да внимават "}
{"url": "http://www.cross.bg/kitaii-godina-provede-1624104.html", "text": "/КРОСС/ Световното първенство по лека атлетика в зала в Нанкин ще бъде отложено заради коронавируса в Китай. Шампионатът трябваше да се проведе от 13 до 15 март тази година, но ще бъде преместен за година по-късно.„Знаем, че Китай прави всичко възможно, за да овладее новия коронавирус и ги подкрепяме във всичките им усилия. Съветът на нашия медицински екип, който е в контакт със Световната здравна организация, е, че разпространението на коронавируса както в Китай, така и извън страната, все още е на съответно ниво и никой не трябва да продължава напред с някакви големи събития, които могат да бъдат отложени\", се казва в съобщението на федерацията.От световната централа поясняват, че са обмисляли преместване на първенството в друга държава и благодарят на отзовалите се градове, но в крайна сметка са взели решение да оставят домакинството на Китай, но състезанието да се проведе през следващата година. Тази промяна в атлетическия календар обаче прави нещата по-сложни за 2021 година, когато през зимата трябва да се проведе Европейско първенство в зала. ", "date": "2020.01.30", "title": "Отложиха Световното по лека атлетика в Китай заради коронавируса "}
{"url": "http://www.cross.bg/ataka-pres-bila-1624047.html", "text": "/КРОСС/ Организацията на обединените нации е била подложена на хакерска атака, предаде Асошиейтед прес. Според поверителен вътрешен доклад на ООН, изтекъл до информационната агенция \"Ню хуманитариан\" и видян от Асошиейтед прес, десетки сървъри в офисите в Женева и Виена са били \"компрометирани\". Сред тях е и Върховният комисариат за правата на човека.Пожелал анонимност представител на Организацията заяви, че хакерската атака, която за пръв път била засечена през лятото, изглеждала \"сложна\", а размерът на щетите остава неясен. По думите на цитирания източник, нивото на сложност на атаката е било толкова високо, че е възможно зад нея да стои подкрепян от държава играч.Хакерската атака става на фона на растящо безпокойство за уязвимостта на компютрите и мобилните телефони, използвани от големи организации и правителства, частни лица и компании, отбелязва Асошиейтед прес. ", "date": "2020.01.30", "title": "ООН е била подложена на хакерска атака "}
{"url": "http://www.cross.bg/teatur-lovech-stefan-1624048.html", "text": "/КРОСС/ На днешното си заседание Общинският съвет в Ловеч ще обсъжда и гласува предложението внесено от група съветници от БСП драматичния театър в града да носи името на Стефан Данаилов. Драматичният театър в Ловеч е създаден преди 50 години. Той е държавен.„Първо, че е един от любимите актьори на България. Изключителна личност, изградил незабравими образи в киното в театъра. Уважаван от всички българи. Съща така, че неговата майка Евдокия Данаилова е родена в Ловеч, че Стефан е прекарал част от детството си в града на люляците\", каза Доротея Цанкова, един от вносителите на предложението ловешкия театър да носи името на Стефан Данаилов.Предложението е изпратено до Министерството на културата.„Част от предложението ни беше да се гласува гражданите на град Ловеч през сайта на общината вероятно да гласуват да се избере подходящо име. Безспорен е авторитетът на професор Стефан Данаилов. Той е легенда за българския театър и кино. Вероятно могат да се гласуват и други варианти, но това при всички положения не е решение, което може ръководството на драматичния театър в Ловеч да вземе. Това може само на доста по-високо ниво да се реши и предполагам, когато му дойде времето ще бъде взето решението\", каза Биляна Петрова, директор на драматичния театър в Ловеч.Кметът на Ловеч Корнелия Маринова коментира, че смъртта на Стефан Данаилов е голяма загуба за българския театър и за българското изкуство.„Мисля, че предложението, което е направено от няколко общински съветници представлява едно заиграване по скоро с неговото име, защото театърът е държавна собственост и принципал е министърът на културата. Нашето участие би могло да се сведе до това да отправим предложение до него за именуване на театъра, но пък трябва да съобразим и основанията за това. Дали за развитието на театъра точно той има принос, дали за последните му успехи има някаква роля. Разбира се, че няма\", допълни Корнелия Маринова. ", "date": "2020.01.30", "title": "Общинският съвет в Ловеч гласува за театър „Стефан Данаилов“ "}
{"url": "http://www.cross.bg/rekata-chylev-boklytzi-1624052.html", "text": "/КРОСС/ Боклуци пълнят реката, течаща през столичния квартал „Малашевци\", сигнализираха зрители на БТВ. Авторът на сигнала посочва, че самите живеещи в района редовно изхвърлят боклука си в реката и около нея. Клиентите на близкия битпазар също допринасят за ситуацията.„Постоянно се прибират пари от платения паркинг, а в същото време никой нищо не прави, за да почисти наоколо\", пише  зрителят на БТВ.Местните жители се разминават в мненията си кой е основният замърсител на реката. Според едни виновни за ситуацията с боклука са ромите, според други - местните жители, а трети говорят за строителни и частни фирми, които изхвърлят умишлено боклуци в реката през нощта.Живущите не биха направили това, което виждаме в реката, смята и инж. Янислав Чулев от Столичен инспекторат, според когото минаващите могат да хвърлят малки боклуци, но на място се виждат изхвърлени врати и матраци. Всяка от къщите в квартала има зачислени от два контейнера за боклук и причината за замърсяването не е в липсата на кошчета, обясни Чулев. Постоянно се извършват проверки по време на организирания битпазар в събота и неделя от  гледна точка осъществяването на търговска дейност и замърсяването, категоричен е Чулев, а това е доказателство, че реката не се замърсява през уикенда.Инж. Чулев призова жителите на квартала, ако забележат нарушители, хвърлящи боклуци,  да ги снимат и да сигнализират на телефон 029875555. Ние сме органът, който може да съставя актове за такива неща, но когато не сме го видели, ни трябва свидетел на факта, който да обясни, ако евентуално актът се обжалва пред съда, каза Чулев. Има и мобилен екип, който може да извършва проверки и нощем, когато местните жители твърдят, че са видели да се изхвърлят отпадъци в реката, но това трябва да става със съдействието на органите на реда, ако не са заети, защото отношението към контролните органи не е много добро, заяви Чулев.Глобите започват от 500 лева и може да достигнат до 20000 лева в зависимост от това какъв боклук е изхвърлен.„През 2019 г. горепосочения участък е почистен планово, като са премахнати и извозени натрупаните отложения и саморасла растителност в изпълнение на сключен договор с фирма изпълнител. Течението и бреговете на реката са почиствани няколкократно от изхвърлени битови отпадъци\".  Това се казва в позиция на Столична община, изпратена до БТВ. „Участъкът на река Владайска е включен и в плановата програма на Столична община за почистване на коригирани и некоригирани речни корита през 2020 г. Поради поредното силно замърсяване на реката и бреговете при моста на ул. „Жак Дюкло\", приоритетно ще се почисти участъкът  от 100 м преди и след моста\", допълват от общината. ", "date": "2020.01.30", "title": "Тонове боклуци в река Владайска в столичния квартал„Малашевци“"}
{"url": "http://www.cross.bg/huawei-mate-freebuds-1624059.html", "text": "/КРОСС/ От днес Huawei Mate 30 Pro в комплект с безжичните слушалки FreeBuds 3 може да се закупи в София в 5 магазина, съответно на A1, Теленор, Виваком, Технополис и Техномаркет. Лимитираната до общо 100 бройки оферта е придружена и с Premium Service обслужване, което включва еднократна безплатна подмяна на екран или заден панел в случай на повреда в рамките на първите 6 месеца, безплатна доставка от врата до врата за гаранционни ремонти и специализирана услуга по горещата линия 0800 18818. Нещо повече, закупилите комплекта имат възможност да участват в проучване за потребителското изживяване с него, и да получат черна фитнес гривна Huawei Band 4.Mate 30 Pro e базиран на най-мощната хардуерна платформа с изкуствен интелект на Huawei - Kirin 990, с 256GB памет за съхранение и 8GB RAM, и на софтуера на компанията EMUI 10, базиран на Android 10. Устройството няма инсталирани Google Mobile Services и работи със собствен набор от инструменти Huawei Mobile Services. То идва със собствения магазин на компанията Huawei AppGallery, с непрекъснато обогатяваща се функционалност и както глобални, така и български приложения. FreeBuds 3 са базирани на първия собствен чипсет за носими устройства на Huawei Kirin А1, който е и първият Bluetooth 5.1 чипсет в света. Те се отличават с висококачествен звук, ергономичен дизайн и интелигентно регулируемо двупосочно шумопотискане.Комплектът включва Mate 30 Pro в цвят Space Silver, и FreeBuds 3 в класически черен цвят, на препоръчителна крайноклиентска цена 1999 лв. или в изгодни оферти с предлагани и от трите мобилни оператора абонаментни планове. Магазините, в които можете да го разгледате, да получите по-подробна информация, и да го закупите, са:Теленор в The Mall на бул. „Цариградско шосе\" 115А1 в Mall of Sofia на бул. „Александър Стамболийски\" 101Виваком в Paradise Center на бул. „Черни връх\" 100Технополис Младост на бул. Околовръстен път\" 265 Техномаркет на бул. Цариградско шосе\" 92, в новата дисплей зона на Huawei.За въпроси преди или след покупката можете да се обърнете и към екипа на Huawei директно във , с имейл на , на телефон 0800 18818 между 9 и 18 ч, или на живо в Центъра за обслужване на клиенти на Huawei на ул. „Леге\" 6.Повече информация за лимитираната оферта можете да намерите на:  ", "date": "2020.01.30", "title": "Huawei Mate 30 Pro в комплект с FreeBuds 3 вече е в магазините в София"}
{"url": "http://www.cross.bg/prokyratyrata-prokyror-glavniya-1624024.html", "text": "", "date": "2020.01.30", "title": "Новият вожд на прокуратурата ни казва - правим каквото си искаме "}
{"url": "http://www.cross.bg/prezidenta-mihaiilov-nikolaii-1624025.html", "text": "/КРОСС/ Психиатърът д-р Николай Михайлов коментира по БТВ войната между институциите и атаката среку хазартния бос Васил Божков: \"Играе се нагло, грубо, с ботушите!\" Той бе гост в предаването \" Лице в лице\".Това е зъл театър, смята той. За атаката срещу президента той каза, че е \"противоконституционен разгул\".Действията на прокуратурата срещу Радев трябва да мобилизират енергия на голяма съпротива, смята психиатърът.Ако думите на Радев нямаха ефект и не произвеждаха парадокс, нямаше да има последствията, които гледаме, смята д-р Михайлов.\"Никой няма полза от тази битка. Освен едно дребно обстоятелство. Всичко се оглозга да кост. Става ясно, че това е провалена страна с амбицията да се ръководи по правилата на либералната демокрация и върховенството на закона\", подчерта д-р Николай Михайлов.\"Това е груба игра и се играе грубо. Играе се нагло с ботушите. Само хора от този тип, които обичат тази игра се забавляват. Част от публиката също се забавлява. Хората са разярени. Пет години Божков ще печели милиони и никой няма да забележи, представяте ли си?! Нито агенциите, нито властта. И накрая ще искат Интерпол да помага\", продължи той.\"Това е нещо от страницата на халюцинациите. Актьорите са уродливи. Какво става с прокуратурата и с президента?! Това е разгул на антиконституционни и противоправни действия - подслушват президента, избран от народа. Действа се спрямо него с бухалка. Става ясно, че всеки без изключение може да бъде изгърбен с куката на беззаконието, наричащо себе си правосъдие. Главният прокурор е изведен като арбитраж на българския политически процес. Той наказва тези, които в конюнктурната ситуация нарушават нечий интерес. Президентът нямаше да го сполети това, ако думите му нямаха ефект. Това е толкова грубо!\", продължи той.\"Това, което се разигра от прокуратурата, доказва смисъла на искането на президента за промени в конституцията що се отнася до съдебната власт. При едно здраво общество това трябва да мобилизира енергия на голяма съпротива. За да се намери добро в злото, ще трябва да стане ясно, че промените в съдебната система са императивни. Ние имаме дълга да последяваме тази илюзия.Съпротивата е абсолютно задължителна. Не става дума за силова акция. Народът трябва да изрази собственото си мнение по въпроса ние правова държава ли сме или на хора, които управляват през институциите според неписан закон. Това е мафия. Как е възможно по телевизиите да се лее образа на един импулс на подслушване? Държавният глава е подслушван. Сега да притихнем и да чакаме. А да излезе пошло - някакъв генерал съобщава неща, което президентът изслушва. От това се прави заключение, че той пречи на правосъдието, следователно е виновен за държавна измяна.\", каза още д-р Николай Михайлов.\"Това е много опасно, при едно здраво, неапатично общество, би трябвало да мобилизира енергия на много остро отрицание и голяма съпротива. Това, за да бъде плодотворно ще трябва да стане ясно, че промените в съдебната система са императивни. Съпротивата е абсолютно задължителна. Не става дума за титанична гражданска акция, която силово ще трябва да сваля правителство или институции. Но народът, гражданите, ще трябва да изразят собственото си мнение по фундаментален въпрос. И той е: това правова държава ли е или хора, които управляват през институциите за собствено удоволствие и според маниера на това, което се нарича по целия свят Мафия.Как е възможно снощи по телевизията по всяка една телевизия да тече образа на един импулс на подслушването. Държавният глава е подслушван. Това представлява престъпление. Прокуратурата го препоръчва като своя праворазраздавателна активност. И се започна с един съспенс за държавната измяна...За да притихнем и да зачакаме как ще се разгърне представлението. Излезе нещо по-пошло от всичко пошло, което може да си представим. Някакъв генерал съобщава някакви неща на президента, които президентът изслушва. От това се прави заключение, че президента крие документи, крие истина, пречи на правосъдието. Следователно е виновен в държавна измама...Порочността на това, което стана е и че това се предполага. Предполага се лоша безкрайност от непрекъснати компромати, които ще излизат в централните новини. Сега любопитно е, ако този наблюдаваш процеса прокурор е извършил правонарушение, което се санкционира със затвор от 3 години, публикувайки тези СРС-та, той ще получи ли някаква законова санкция? А ние, какво да мислим ако прокурорите се държат по този начин? Какво да помислят тези деца, които остават тук, за да действат по определен начин?\", завърши Михайлов. ", "date": "2020.01.30", "title": "Д-р Николай Михайлов: Атаката срещу президента е противоконституционен разгул! "}
{"url": "http://www.cross.bg/pytin-netanyahy-prezident-1624044.html", "text": "/КРОСС/ На среща в Москва израелският премиер Бенямин Нетаняху ще запознае руския президент Владимир Путин с плана на американския му колега Доналд Тръмп за решаване на палестинско-израелския конфликт.Русия реагира сдържано на плана на президента Тръмп, наречен от самия него „сделката на века\".Според руския заместник-министър на външните работи и специален представител на президента за Близкия изток и Африка Михаил Богданов израелците и палестинците трябва да започнат преки преговори и да достигнат до взаимноприемливи компромиси.„Не знаем дали предложението на Съединените щати е взаимноприемливо. Трябва да изчакаме реакцията на страните\", подчерта  Богданов. Израелският премиер Бенямин Нетаняху нарече плана на Тръмп „реалистичен път към трайния мир\", а палестинският президент Махмуд Абас. категорично го отхвърли.Последната среща между Путин и Нетаняху беше миналата седмица в Ерусалим, където двамата участваха в международен форум в памет на жертвите на холокоста. Тогава Путин разговаря и с майката на осъдената в Русия на седем и половина години затвор за трафик на хашиш израелска гражданска Наама Исахар. Снощи руският президент издаде указ за помилването ѝ.Днес рано сутринта 26-годишната Исахар е освободена от колонията, в която изтърпяваше наказанието си, съобщи за ТАСС източник от органите на реда в Русия. ", "date": "2020.01.30", "title": "Нетаняху представя пред Путин „сделката на века“ "}
{"url": "http://www.cross.bg/hazarta-bozhkov-obvineniya-1624045.html", "text": "/КРОСС/ Спецпрокуратурата трябва да реши на кои от задържаните 16 души при акциите в Комисията по хазарта и офисите на бизнесмена Васил Божков да бъдат повдигнати обвинения. За разпит беше отведен и председателят на комисията Александър Георгиев.Самият Божков вече е със 7 обвинения и издадена европейска заповед за арест, тъй като се намира в чужбина.Пред Би Ти Ви, бизнесменът потвърди, че е в чужбина и заяви, че „при сегашните условия се опасява да се върне в страната\".От компанията му „Нове холдинг\" определиха действията на държавата като „принудително отнемане на законен бизнес\".От обвинението смятат, че хазартните бизнеси на Божков са били облагани с по-ниски данъци, посредством липса на контрол от комисията, заради което държавата е ощетявана със стотици милиони годишно.Акциите съвпаднаха с приемането на първо четене на промени в Закона за хазарта, които налагат държавен монопол върху лотарийните игри. ", "date": "2020.01.30", "title": "Прокуратурата решава дали да повдигне обвинения на задържани за нарушения в хазарта"}
{"url": "http://www.cross.bg/real-valensiya-deportivo-1624046.html", "text": "/КРОСС/ Реал (Мадрид) се класира без проблеми за четвъртфиналите на турнира за Купата на Краля.„Белите\" победиха Сарагоса с 4:0 като гост пред 31 500 хиляди зрители на „Ла Ромареда\". Двубоят започна по мечта начин за мадридчани, след като Рафаел Варан откри резултата още в 6-ата минута. Лукас Васкес успя да удвои в 32-ата. През втората част футболистите на Зинедин Зинда вкараха нови две попадения дело на Винисиус (72) и Карим Бензема (79).Носителят на трофея Валенсия също продължава, но много по-трудно. „Прилепите\" се измъчиха при гостуването си на третодивизионния Културал Леонеса, който в предишния кръг отстрани на Атлетико (Мадрид). Скромният отбор от Леон показа, че това не е случайно и докара срещата до дузпи, след като в редовното време и продълженията двата тима не успя да си отбележат. При 11-метровите наказателни удари футболистите на Валенсия все пак бяха по-точни и след 4-2 се класираха напред.Тази вечер ще се изиграят последните две срещи от тази фаза на турнира. Барселона приема Леганес, а Севиля гостува на втородивизионния Депортиво (Мирандес).Останалит резултати:Тенерифе - Атлетик (Билбао) 3:3 и 2:4 след дузпи;Райо Валекано - Виляреал 0:2 ;Депортиво (Бадахос) - Гранада 2:3 (2:2 в ред. време);Реал Сосиедад - Осасуна 3:1. ", "date": "2020.01.30", "title": "Реал и Валенсия продължават за Купата на краля "}
{"url": "http://www.cross.bg/zaryadno-evropeiiskiya-parlament-1624029.html", "text": "/КРОСС/ Ще бъдат ли всички смартфони с еднакво зарядно? Тази тема ще излезе на дневен ред днес в Европейския парламент.Евродепутатите призовават Европейската комисия да окаже по-голям натиск върху производителите.  По данни на Европейския парламент старите зареждащи кабели генерират около 51 000 тона отпадъци всяка година в ЕС.От производителите ще се изисква да предложат общо зарядно за мобилни телефони, таблети, електронни книги и други устройства. ", "date": "2020.01.30", "title": "Обмислят въвеждането универсално зарядно за всички смартфони"}
{"url": "http://www.cross.bg/vyatur-tzyalata-predyprezhdenie-1624049.html", "text": "/КРОСС/ Предупреждение за опасно силен вятър е в сила в почти цялата страна.Поривите на вятъра ще са най-силни в часовете около обяд, те може да бъдат до 100 километра в час.За цялата страна без Смолян, Бургас и Ямбол е в сила жълт код за силен вятър. ", "date": "2020.01.30", "title": " Предупреждение за вятър до 100 км/ч "}
{"url": "http://www.cross.bg/fevryari-bankov-sredstva-1624108.html", "text": "/КРОСС/ Потребителите, които плащат електронни винетки чрез банков трансфер, трябва да внимават при въвеждането на данните за срока на тяхната валидност, когато се отнасят за тежкотоварни превозни средства. Последната дата, от която може да бъде активирана месечна винетка за МПС над 3,5 тона, не трябва да е по-късна от 1 февруари 2020 г., а последната дата, от която може да бъде активирана седмична винетка - не по-късна от 23 февруари 2020 г.  От 1 март пътните превозни средства с обща технически допустима максимална маса над 3,5 т ще преминат от е-винетки на тол такси и ще плащат за изминато разстояние. Поради тази причина след 1 февруари няма да се активират месечни винетки за тежкотоварни превозни средства, а след 23 февруари - седмични. От 24 до 29 февруари 2020 г. за автомобилите над 3,5 тона ще могат да се купуват само дневни електронни винетки, чиято продажба ще бъде преустановена в 23:59 часа на 29 февруари.В случай че в таблицата, която се попълва при плащане на е-винетка по банков път, има сгрешени данни за срока на валидност на винетката дори само на едно тежкотоварно превозно средство, електронната система няма да може да активира платените такси за всички леки или тежкотоварни превозни средства в нея. В същото време ще бъде генериран PAY код, с който плащането ще може да се осъществи.     На сайта на Националното тол управление www.bgtoll.bg има Инструкция за закупуване на е-винетки с банков трансфер.", "date": "2020.01.30", "title": "Потребителите, които плащат е-винетки по банков път, да внимават при въвеждането на данните"}
{"url": "http://www.cross.bg/danutzite-chili-hora-1624038.html", "text": "/КРОСС/ Парламентът на Чили прие вчера закон, който увеличава данъците на богатите и намалява данъчното бреме за възрастните хора и за малките бизнеси, предаде Ройтерс.Мярката бе гласувана след месеци протести срещу неравенствата в южноамериканската държава.Тя се очаква да увеличи размера на събраните от държавата средства и с тях да се финансират други искания на протестиращите, включително гарантирана минимална работна заплата, пенсионна реформа и промени в здравеопазването.Увеличават се данъците на чилийците, които изкарват над 18 900 щатски долара месечно или тези, които имат втори имот.Корпоративният данък за големите компании ще стане 27 процента.Очаква се промените да влязат в сила през март, след като бъдат разгледани от конституционния съд. ", "date": "2020.01.30", "title": "Чили увеличава данъците на богатите и ги намаля за възрастните хора "}
{"url": "http://www.cross.bg/zaplatite-reshava-magistratite-1624032.html", "text": "/КРОСС/ С колко да бъдат увеличени заплатите на магистратите. Това ще решава пленумът на Висшия съдебен съвет.Кадровият орган беше планувал ръст на възнагражденията в съдебната система със 17% за настоящата година. Според разчетите на Министерството на финансите обаче, парите ще стигнат за 10% вдигане на заплатите, както е предвидено за всички служители от държавната администрация. ", "date": "2020.01.30", "title": "ВСС решава за увеличението на заплатите на магистратите"}
{"url": "http://www.cross.bg/gurtziya-novo-silno-1624109.html", "text": "/КРОСС/ Ново силно земетресение в Гърция.Трус със сила от 5.9 по Рихтер е регистрирано край гръцкия остров Карпатос в 13,21 часа местно време, съобщи в-к \"Катимерини\", цитиран от БТА. ", "date": "2020.01.30", "title": "Ново силно земетресение в Гърция"}
{"url": "http://www.cross.bg/-godishno-politziyata-deteto-1624111.html", "text": "/КРОСС/ 2-годишно дете е починало, след като паднало в септична яма в село Върбен, община Брезово, съобщиха от полицията, предаде DarikNews.Трагедията се разиграла в двора на къща в селото. Сигналът за инцидента е бил подаден в Спешна помощ-Раковски, уточниха от полицията. На място медиците установили, че детето е починало.Според първоначалната информация 32-годишната майка на детето го оставила на баба му да го гледа. Най-вероятно тогава се е случило нещастието. ", "date": "2020.01.30", "title": "2-годишно дете падна в яма и почина в Пловдивско"}
{"url": "http://www.cross.bg/izmamnitzi-telefonni-zadurzhani-1624035.html", "text": "/КРОСС/ Най-малко 4-има души са задържани  при мащабна операция срещу телефонни измамници е започнала тази сутрин в Разградско, съобщава БНР.По първоначални данни престъпната  група е действала и на територията на Гърция.Блокирани от полиция и жандармерия са две села - Дряновец и Стражец.В момента се провеждат претърсвания на различни адреси.По непотвърдена информация хората, занимаващи се с телефонни измами в района, са използвали сим карти от чужда държава.По-късно днес ще стане ясно дали има задържани. ", "date": "2020.01.30", "title": "Мащабна акция срещу ало измамници в Разградско "}
{"url": "http://www.cross.bg/velikobritaniya-nyama-mehanizum-1624033.html", "text": "/КРОСС/ Самия факт, че Великобритания се отделя от ЕС, разбира се, има своето влияние върху целия съюз. Но конкретно за нашата страна ми се струва, че няма особено въздействие в този план, който се интересуваме - нито ще се отрази на парите, които ние получаваме, защото това се определя от бюджета на ЕС, който вече е определен и ние сме си гарантирали някакви средства от него, нито ще се отрази особено на сънародниците ни, които живеят и се трудят във Великобритания. Това каза в сутрешния блок на БТВ „Тази сутрин\" проф. Христина Вучева, бивш министър на финансите.Трябва да се отбележи, че миналата година, по-точно 2018 година се направи план за действие, в който се описаха всички стъпки, направиха се необходимите договорености, за да се приобщи страната ни към така наречения европейски валутен механизъм, който ние популярно наричаме „чакалня\" за еврозоната. Така че в това отношение трябва да отдадем заслуженото на финансовия министър, на гуверньора на БНБ, на господин Борисов, че направиха нещо много важно и дотук всичко добре. Проблемът дойде от смущаващия маниер на изменение на един толкова важен закон, допълни проф. Вучева. Трябва да се отбележи, че няма да се променят текстовете, които определят това, което наричаме Валутен борд, но се вкарва една алинея, която вкарва неща, които не са задължителни за приемане със закон. Експертът обясни, че дори и да влезем в този валутен механизъм с текста, който би могъл да предизвика притеснение, гаранцията, че не може да се случи някаква спекула, от която да спечелят спекулантите, подобно на 1996-97 година, гаранцията е именно влизането ни във въпросния механизъм. ", "date": "2020.01.30", "title": "Проф. Христина Вучева: Отделянето на Великобритания от ЕС няма да се отрази на парите ни"}
{"url": "http://www.cross.bg/nankov-slavchev-kusno-1624034.html", "text": "/КРОСС/ По повод писмо от председателя на ПП МИР Симеон Славчев до зам. министърът на регионалното развитие и благоустройството Николай Нанков, в което се иска информация за разходваните за ремонта на язовир Студена 32 милиона лева, от администрацията на министърът отговориха, че информацията не е поискана по Закона за достъп до обществена информация и това не им позволява да предоставят данните в момента.„Министър Нанков се крие зад законови процедури за да протака отговорите, които рано или късно е длъжен да даде на обществото, а именно за какво министерството похарчи 32 млн. лева предназначени уж за ремонт на язовир „Студена\" коментира отговорът от министерството инж. Симеон Славчев, лидер на ПП МИР.От партията съобщиха, че вече е изготвено заявление, съобразено с точките по цитирания от Нанков закон, което ще входират в МРРБ в следващите дни и в рамките на законовия срок изискват отговор на въпросите си. „Не за първи път сме свидетели как действащи министри и заместниците им се крият зад буквите на закона. Но обществото вече не може да бъде излъгано и виновниците за водната криза в страната трябва да станат публично известни. За никого не са тайна техните имена, но параванът, който Борисов е опънал пред министрите си ги пази от правосъдието, което в България, видимо действа на избирателен принцип „нашите  и вашите\" категоричен е председателя на младата българска формация МИР.Според Славчев страхът сред управляващите все повече нараства и всяко действие е или бездействие от тяхна страна е повлияно именно от факта, че рано или късно ще станат клиенти на прокуратурата. „Съветвам главния прокурор Иван Гешев, вместо да подслушва президента Румен Радев, да се съсредоточи върху същинската си работа и да започне незабавно досъдебно производство срещу виновниците за водната криза в Перник и страната, а това не е само Нено Димов. Истинските виновни се крият в МРРБ и го съветвам да започне разследването си от Лиляна Павлова, по чието време стана големият обир на водния сектор в страната\" каза още Славчев и допълни, че колкото и да отлага отговорите на въпросите на ПП МИР Нанков рано или късно ще трябва да каже в чий джоб потънаха парите за водния сектор в България.", "date": "2020.01.30", "title": "Симеон Славчев, ПП МИР: Николай Нанков се скри зад Закона за достъп до обществена информация"}
{"url": "http://www.cross.bg/klimata-stachka-tynberg-1624039.html", "text": "/КРОСС/ Активистката Грета Тунберг, бореща се за опазване на климата, каза, че е подала молба за регистриране на името ? и това на движението ? като запазена марка.\"Името ми и движението \"Петъци за бъдеще\" постоянно са използвани с търговски цели без никакво разрешение\", каза тя в Instagram, цитирана от Novini.bg.Тя изрази недоволство, че хора печелят пари на неин гръб.\"Поисках името ми, \"Петъци за бъдеще\" и \"Училищна стачка за климата\" да бъдат регистрирани като марки\", каза тя и допълни, че иска да ги защити от узурпиране и не възнамерява да ги използва с търговска цел.Грета Тинтин Елеонора Ернман Тунберг е шведска ученичка, климатична активистка. Става известна с поставяне началото на движението „Училищна стачка за климата\" от ноември 2018 г. Движението нараства до световен мащаб след конференцията COP24 през декември същата година.Активността ? започва през август 2018 г., когато нейната повтаряща се самотна стачка „Училищна стачка за климата\" пред шведския парламент в Стокхолм, привлича медийното отразяване. На 15 март 2019 г. около 1,4 милиона ученици от цял свят се присъединяват към нейния призив в стачките и протестите. Тунберг вече е получила различни награди и дипломи за активността си.", "date": "2020.01.30", "title": "Грета Тунберг регистрира името си като запазена марка"}
{"url": "http://www.cross.bg/bozhkov-kompaniyata-nishto-1624040.html", "text": "/КРОСС/ В момента наистина не съм в България, но не смятам, че това къде точно се намирам е най-важния въпрос. Прокуратурата  повдигна 7 обвинения срещу мен,  разрови 13 офиса, арестуваха хора, които нямат нищо общо.  Това каза в сутрешния блок на БТВ „Тази сутрин\" бизнесменът Васил Божков. На второ място, презумцията, че съм виновен, която се насажда от господин Гешев и че дължа пари - нека да прочете Търговското право. Ако компанията дължи пари, правят се актове, които може да се обжалват, могат и да се платят. „Националната лотария\" е достатъчно богата компания, за да плати подобни актове, ако се докаже, че наистина ги дължи, заяви бизнесменът.Освен това законът е такъв, ние не сме го нарушили, така че не дължим нищо, смята още той. Нека да се види Закона за таксите, той е ясен - таксата се определя от органа, който извършва услугата за поддръжка и издаване на лиценз. Къде е вината на компанията, запита Божков. Може господин Гешев да е добър в наказателното право, но очевидно не е добър в търговското, допълни той.Васил Божков си е платил всички данъци до стотинка и винаги съм се гордял, че не дължа данъци и съм си плащал данъците. Ако компанията има задължения, това са търговски отношения  - може да ги платим, ако ги имаме, ако ги нямаме - не дължим нищо.Ако главният прокурор иска да търси престъпници, нека да се огледа по-високо от Комисията по хазарта във връзка с тези такси и този закон. Кой е над комисията - министъра, кой е над министъра - министър-председателя. Защото ако има виновници, но за мен няма, защото всичко е по-закон, но ако има, те са там, смята Божков. Той също така отхвърли като неистинни всички повдигнати обвинения срещу него. ", "date": "2020.01.30", "title": "Васил Божков: Няма да се върна в България, страхувам се за живота си  "}
{"url": "http://www.cross.bg/bili-zvezdi-filmovi-1624019.html", "text": "/КРОСС/\tВ гориста местност във Флорида е изграден уникален резерват - своеобразен приют за 53 орангутана и шимпанзета, повечето от които са \"пенсионирани\" филмови звезди, предаде Франс прес.В Центъра за човекоподобни маймуни с площ 40 хектара, близо до Уочула, човек може да срещне истински знаменитости.Тук са 23-годишните близнаци шимпанзета Джейкъб и Джона, снимали се във филма от 2001 г. \"Планетата на маймуните\" на Тим Бъртън, но също Бъбълс - 37-годишната маймуна компаньон, с която Майкъл Джексън обичаше да позира.48-годишният женски орангутан Попи е едва на 8 години, когато се снима заедно с Клинт Истууд във филма \"Каквото и да правиш, губиш\". По-късно участва в представления в Лас Вегас, докато видеокамера за наблюдение не показва, че Попи е малтретирана от дресьор.Не всички обитатели на приюта са бивши филмови звезди. Някои са били в циркове и лаборатории, а други са били продавани като екзотични домашни любимци, докато били бебета, и по-късно са живели в клетки. Всички маймуни в резервата са били отгледани от хора и не притежават способността да се хранят сами, да се грижат за себе си и потомството си, но са имали шанса да попаднат в този единствен по рода си приют за животни в северното полукълбо, в който спокойно похапват растения и играят в огражденията. ", "date": "2020.01.30", "title": "Бивши филмови звезди маймуни доживяват старините си в приют във Флорида "}
{"url": "http://www.cross.bg/kobi-vanesa-vreme-1624081.html", "text": "/КРОСС/ Четири дни след най-трагичния ден в своя живот, вдовицата на Коби Брайънт - Ванеса, се обърна към милионите, подкрепили нея и трите й дъщери след загубата на баскетболната легенда и 13-годишната им дъщеря Джиана. В свой пост в Инстаграм Ванеса Брайънт написа, че цялото семейство е напълно опустошено от неочакваната загуба и допълни:\"Моите момичета и аз искаме да благодарим на милионите, които си подкрепиха и ни изпратиха своята любов в това ужасяващо за нас време. Благодаря ви за молитвите! Определено се нуждаем от тях.Ние сме напълно опустошени от неочакваната загуба на моя прекрасен съпруг Коби - невероятния баща на нашите деца, и на моята прекрасна сладка Джиана - любяща, умна и чудесна дъщеря и сестра на Наталия, Бианка и Капри. Ние сме опустошени и заради семействата, които загубиха своите обични в неделя, споделяме скръбта им. Няма достатъчно думи, които да опишат болката ни в момента.Утешавам се с мисълта, че Коби и Джиана знаеха колко ги обичаме. Бяхме благословени да ги имаме в живота си. Иска ми се да бяха с нас завинаги. Те бяха нашата красива благословия, която ни бе отнета твърде рано. Не съм сигурна как ще продължи живота ни оттук нататък, защото е невъзможно да си представя живота без тях.Но ние се будим всяка сутрин, опитвайки се да продължим заради Коби, заради нашето момиченце Джиджи, които ни дават сили. Любовта ни към тях е безкрайна, толкова неизмерима, че просто искам да ги прегърна, да ги целуна...Благодаря ви, че споделяте мъката и любовта си с нас и ни подкрепяте. Искам да ви помоля да ни дадете нужното пространство, от което се нуждаем, за да свикнем с тази нова реалност. За да почетем нашето \"Мамба\" семейство, Фондация \"Mamba Sports\" ще създаде фонд \"MambaOnThree\" в помощ на другите семейства, засегнати от тази трагедия.Още един път много ви благодаря за молитвите и за това, че обичате Коби, Джиджи, Наталия, Бианка, Капри и мен\".Коби и Ванеса се срещат за първи път, когато той е на 21 години, а тя само на 17. Те се запознават на снимачната площадка на музикален видеоклип, а по това време Ванеса е все още в гимназията, но искрата между тях пламва моментално. Коби не губи време и веднага започва да я ухажва. Първата им среща е на 28 ноември в Дисниленд. По това време Коби вече е изгряваща звезда в басктебола и започва да изпраща огромни букети с рози в училището на Ванеса.През 2001 година двамата се женят в Калифорния. Най-малката им дъщеря Капри е само на 7 месеца. ", "date": "2020.01.30", "title": "Вдовицата на Коби Брайънт с трогателно изявление след трагедията"}
{"url": "http://www.cross.bg/gkpp-lesovo-granitzata-1624023.html", "text": "/КРОСС/ Трафикът е силно интензивен на изход за товарни автомобили на границата с Турция на ГКПП \"Капитан Андреево\" и ГКПП \"Лесово\". Това съобщиха от ГД \"Гранична полиция\". Информацията за трафика е към 6.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.Поради повреда на ферибота Свищов-Зимнич от 13:00 ч. на 28.01.2020 преминаването на ГКПП Свищов е преустановено. ", "date": "2020.01.30", "title": " Интензивен трафик на товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.cross.bg/krim-sanktzii-moskva-1624021.html", "text": "/КРОСС/ САЩ приеха вчера нов пакет санкции, свързани с анексията на Крим от Русия, срещу осем физически лица и една базирана в Москва железопътна компания, съобщи американското министерство на финансите, цитирано от Ройтерс.САЩ вече наложиха редица санкции в отговор на анексията на Крим от Русия през 2014 г. Оттогава Москва укрепва военната си инфраструктура на полуострова.Последната стъпка на Вашингтон бе направена ден преди визитата на американския държавен секретар Майк Помпейо в Украйна.Сред санкционираните е Юрий Гоцанюк, назначен за премиер на проруското регионално правителство на Крим след изборите през 2019 г.Министерството обяви, че въпросните физически лица са били включени в черния списък и от Канада.Тези санкции последваха приетите във вторник от Европейския съюз ограничителни мерки срещу седем от тези осем лица, включително срещу Гоцанюк.Освен това в санкционния списък е включена базираната в Москва железопътна компания \"Гранд сървис експрес\", извършваща дейност в Крим, както и изпълнителният й директор Александър Ганов. ", "date": "2020.01.30", "title": " САЩ приеха нов пакет санкции срещу Русия "}
{"url": "http://www.cross.bg/registrirani-koronavirys-vsichki-1624022.html", "text": "/КРОСС/  Нови 170 смъртни случая вследствие от опасния коронавирус са регистрирани в Китай, потвърдиха от правителството в Пекин, като броя на заразените за едно денонощие нарасна с 1700, предава AFP.Почти всички смъртни случаи са били регистрирани в провинция Хубей, която е огнището на заразата. Общо всички регистрирани случаи на носители на заразата са повече от 7800 души, но много експерти оспорват тази цифра и смятат, че истинският брой на заразените е много по-висок. ", "date": "2020.01.30", "title": "Нови 1700 случая на опасния коронавирус"}
{"url": "http://www.cross.bg/razvitie-raiiona-plovdiv-1624013.html", "text": "/КРОСС/  Пловдив ще бъде предложен за център на растеж и двигател за развитие на Южен централен район в новия програмен период 2021-2027 г. Това съобщи заместник-министърът на регионалното развитие и благоустройството Деница Николова по време на регионално заседание на Националното сдружение на общините в Република България в  гр. Пловдив  с кметове  и председатели на общински съвети на общините от района.Tя информира, че са извадени три основни приоритета за икономическото развитие на територията - засилване на конкурентните позиции на района чрез инвестиции във факторите на растежа, подобряване на социалната и екологична среда и устойчивостта спрямо рискове от бедствия и климатични заплахи и по-балансирано териториално развитие и намаляване на вътрешнорегионалните неравенства. Бе отчетно, че основните проблеми на района са липсата на добри транспортни връзки  в южните и периферни части на района, което води до вътрешнорегионални различия. Сериозен е и проблемът с обезлюдяването на най-южните области. „За да повишим икономическото развитие, подобрим демографското състояние и изградим по-добра свързаност, даваме възможност в новия програмен период общините да реализират съвместни партньорски проекти\", отбеляза заместник-регионалният министър.Николова подчерта, че за да се подобри стандартът на живот на хората със средства от ЕС се насърчава обхват на мерки върху по-големи територии/функционални зони. Фокусът на инвестиции от европейските фондове след 2020 г. ще е върху оформяне на комплексни решения и проекти, обхващащи по-голяма част от населението и имащи по-голяма добавена стойност, което е свързано с извеждане на икономическите потенциали за развитие. „С новата регионална политика по-големите общини ще могат да си сътрудничат с по-малките и да се осъществяват съвместни проекти\", коментира още тя.Зам.-министърът каза още, че Южен централен район обхваща около 20% от територията на страната, 14 % от населението и  21% от общините в страната. „Районът търпи най-голям възходящ тренд от гледна точка на повишаване на БВП, но той е неравномерен и съсредоточен основно около трите основни центъра, разположени по протежение на големите транспортни коридори, които съществуват в северните части на района - Пазарджик, Пловдив и Хасково. Затова трябва да намерим начин за насочване на инвестиции към южните и по-периферни части от него, което предпоставя не само по-добра транспортна свързаност с тях, но и осъществяване на икономически мерки, които да доведат до намаляване на миграционните процеси.Деница Николова посочи още, че е голям потенциалът на района за развитие на туризма. 45% територията му е включена в националната екологична мрежа. От една страна това е трудност за някои видове инвестиции заради строгите регламенти, които съблюдаваме за опазване на околната среда, но от друга страна това предпоставя и мерки за развитие на туризма и опазване па природното богатство, които могат да допринесат за по-високо ниво на икономическо развитие. Заместник-регионалният министър посочи Пловдив и като пример за успешно реализиране на индустриално-икономическа зона от икономически оператор. Това е важен опит и моделът ще търпи своето развитие в бъдещия програмен период. ", "date": "2020.01.30", "title": "Пловдив ще бъде предложен за център на растеж и двигател за развитие на Южен централен район"}
{"url": "http://www.cross.bg/yanyari-petuk-mi-1624014.html", "text": "/КРОСС/  На 30 януари, и в петък - 31 януари, от 8:30 до 17 часа,  движението  при 7-ми км на АМ „Хемус\", в посока София, ще се осъществява поетапно в една от трите ленти поради дооборудване на контролна рамка на тол системата. Необходимо е шофьорите да карат с повишено внимание, да спазват стриктно поставената сигнализация и ограничението на скоростта от 70 км/ч.\t Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2020.01.30", "title": "Днес и в петък шофьорите да се движат с повишено внимание  при 7-ми км на АМ „Хемус“ "}
{"url": "http://www.cross.bg/bolnitzata-zhenata-kitaii-1624027.html", "text": "/КРОСС/ Жена от Добричко е под наблюдение заради съмнение, че е заразено с опасния коронавирус от Китай, съобщи БТВ. Според лекарите тя е в добро общо състояние, но въпреки това е под карантина в болницата в Добрич.Жената е била на почивка в Тайланд. Тя се е завърнала със симптоми на грип. Заради риска от зараза с коронавируса, който върлува вече не само в Китай, е настанена в болницата за наблюдение. Персоналът, работещ в инфекциознното отделение, е запознат със заболяването.Още при постъпването на жената във вторник в болницата са й направени всички необходими изследвания. Според здравните власти всички, които са контактували с жената, засега са здрави.Очаква се до края на седмицата да бъдат готови и резултатите от направените изследвания. Едва тогава ще стане ясно и колко време ще остане жената в болницата.", "date": "2020.01.30", "title": "Жена от Добрич е под карантина със съмнения за коронавирус"}
{"url": "http://www.cross.bg/zagora-stara-epidemiya-1624017.html", "text": "/КРОСС/\tРегионална здравна инспекция - Стара Загора обявява грипна епидемия на територията на област Стара Загора от днес, 30 януари.До второ нареждане се ограничават плановите операции и свижданията в лечебните заведения. Преустановяват се женските и детските консултации. ", "date": "2020.01.30", "title": "Грипна епидемия от днес в област Стара Загора"}
{"url": "http://www.cross.bg/ekspertite-obyavi-dali-1624026.html", "text": "/КРОСС/ Световната здравна организация решава дали да обяви извънредно положение заради коронавируса.Експертите се събират днес, като на предишното заседание решиха, да не предприемат подобна мярка. Но оттогава болестта достигна общо 16 държави, а случаите в Китай се увеличиха значително.Експертите все още не знаят всичко за заразата. Генералният директор на организацията каза, че съжалява, че в предишни доклади СЗО е обявила нивото на глобална заплаха като \"ниско\" и сега го смятат за високо. ", "date": "2020.01.30", "title": "СЗО решава дали да обяви извънредно положение заради коронавируса"}
{"url": "http://www.cross.bg/chasa-tryd-telegraf-1624015.html", "text": "/КРОСС/ в. 24 часа - Представително проучване на „Тренд\" по поръчка на „24 часа\": Българите се страхуват повече за доходите си, отколкото за здравето сив. Труд - Курсът лев-евро гарантиран от парламентав. Телеграф - Главният прокурор Иван Гешев заяви: Издирват Васил Божков за дължими 559 млн. лв.в. Монитор -Две българки под наблюдение в болница за коронавирусв. 24 часа - Издирват Васил Божков у нас и по света, задочно го обвиниха за седем престъпленияв. 24 часа - Борисов забрани на своите да коментират казуса „Радев\". Главният прокурор спира контактите с президентав. Труд - Седем обвинения за Васил Божковв. Труд -Трима българи със съмнения за коронавирусв. Телеграф -  Палма вместо сирене залива пазаритев. Телеграф -  Война за 1 млн. лв. в операта в Стара Загорав. Монитор -  Гешев: не сме публикували СРС-та на Радев, не влизаме в лични бицив. Монитор -  Европейската комисия за единната минимална заплата: Преговорите започнаха, но са още на ранен етапв. 24 часа -  Проф. д-р Станислав Семерджиев, ректор на НАТФИЗ четвърти мандат: Скоро в света ще има само десетина университета, които ще образоват онлайн всички хорав. Труд - Историкът акад. Георги Марков пред „Труд\": Народът върви след личности, не след буболечкив. Телеграф - Лора Любенова, доброволец в сдружение \"Алцхаймер - България\": Още изпитваме срам да оставим близките си в домв. Монитор - Мирослав Долапчиев, председател на Националната асоциация за приемна грижа: Никой няма да отнеме дете, ако то се гледа нормално и е ценност за родителите сив. 24 часа - Сделката на века е холограмна Палестинав. Труд - Демократурата -начин на употребав. Телеграф - Сиренето ни стана като опитна мишкав. Монитор -  Заключено сирене проверка не го лови ", "date": "2020.01.30", "title": "Преглед на вестниците "}
{"url": "http://www.cross.bg/samo-data-organ-1624028.html", "text": "/КРОСС/ Имам малък бизнес в Англия, имах и същия в България.Вие знаете как е в България, аз ще ви кажа как е в Англия:1. Фирма се отваря за 5 минути през интернет и всички документи идват по пощата2. Дейността на фирмата се стартира пак по същия начин или по телефона.3. Отчетната година е от дата до дата и всичко е електронно, без електронен подпис, само със специален фирмен код.4. Време за приключване на отчетната година и плащане на данъка 9 месеца след изтичане на отчетния период - всичко през интернет.5. Осигуровки на работниците - до 11000 заплата годишно - £14 на месец, нагоре растат.6. Осигуровка на собственика, ако не е назначен на трудов договор - 0.7. Контролния орган е един - няма нап, хеи и други подобни!8. Задължителна регистрация по ДДС над 80000£ годишен оборот.9. Касов апарат, само по желание. С никъде несвързан.10. Клиентите плащат масово с карти и така сивия сектор е сведен до минимум.11. Софтуери и други тъпотии купува държавата, които свързват банките и контролния орган и така следят укриването на обороти. Глобите са големи и никой не смее да крие.12. Когато контролния орган прави проверка е длъжен да уведоми предварителни за дата и час. Ако проверката е екстремна и дойдат без предупреждение, са длъжни да попитат дали могат да влязат и да ровят из обекта. Ако собственика откаже - нямат право да пипат нищо!13. Данък печалба е 20%14. ДДС върху храните е 0.15. За заведенията има три вида лицензи - обект в който се приготвя храна в рамките на 10 минути, в който се готви и се продава само за вкъщи и такива в които се готви и консумира.16. Никъде не ви искат 15 мивки и сто хладилника.17. Няма изисквания за преустройства на помещенията, когато се сменя дейността.18. Месечната такса на фирмената сметка £6 и нито стотинка за направен превод, независимо към коя банка е.Още ли си мислите, че тази репресия, която ви налагат е нормална!?Всичко се прави някой да се напапа. Без изобщо да осъзнават тия горе, че малкия и среден бизнес пълни хазната и ако го съсипят, няма да има ни за пенсии ни за заплатите им, ни за бонусите им.Ама нищо, те ще теглят кредити държавни, а после ние ще плащаме. ", "date": "2020.01.30", "title": "Имам малък бизнес в Англия"}
{"url": "http://www.cross.bg/surbiya-bulgarin-heroin-1624031.html", "text": "/КРОСС/ 57-те пакета с хероин са били укрити в специално изградени тайници в автомобила, който е бил управляван от българина, съобщи БГНЕС. Колата е с български регистрационни номера. Българинът е задържан на влизане в Сърбия през Граничния пункт Градина, Калотина от българска страна.Срещу 45-годишния българин с инициали З.Г. е с повдигнато обвинение за трафик на наркотици.Той е предаден на прокуратурата и в момента е с мярка задържане под стража за 48 часа, съобщават от вътрешното министерство в Белград. ", "date": "2020.01.30", "title": "Арестуваха българин с 30 кг. хероин на границата със Сърбия "}
{"url": "http://www.cross.bg/yanyari-v-istoriyata-1623981.html", "text": "/КРОСС/ 1649 г. - Кралят на Англия Чарлз I е обезглавен.1661 г. - Тялото на Оливър Кромуел, лорд-протектор на Англия, е ексхумнирано две и половина години след смъртта му и е извършена формална екзекуция.1847 г. - Град Йерба Буена в Калифорния е преименуван на Сан Франсиско.1856 г. - В Свищов е създадено първото българско читалище.1912 г. - Шведският писател Алфред Йенсен номинира Пенчо Славейков за Нобелова награда за литература.1932 г. - Във Финландия е въведен \"сух режим\" на алкохола.1933 г. - Адолф Хитлер е назначен за канцлер на Германия.1934 г. - Българското правителство въвежда държавен монопол върху пшеницата и ръжта.1943 г. - Втората световна война: Армията на фелдмаршал Фридрих Паулус капитулира край Сталинград.1945 г. - Хитлер прави последното си публично обръщение по радиото по повод на 12-годишнината от заставането му начело на Германия.1948 г. - Индийският пацифист и духовен водач Махатма Ганди е убит в Делхи от религиозен фанатик.1972 г. - Кървава неделя: Войници на Обединеното кралство убиват 14 цивилни граждани, демонстриращи за човешки права в Северна Ирландия.1972 г. - Пакистан се оттегля от Общността на нациите.1994 г. - 14-годишният унгарски шахматист Петер Леко става най-младият гросмайстор за времето си.2003 г. - Белгия официално узаконява еднополовите бракове.2007 г. - Microsoft пуска следващата си операционна система - Windows Vista.", "date": "2020.01.30", "title": "30 януари в историята"}
{"url": "http://www.cross.bg/trimata-tzurkvata-tzurkva-1623976.html", "text": "/КРОСС/ Вървейки по пътя на Божия промисъл и утвърждавайки заветите на своята Глава - Господ Иисус Христос, Православната църква учредява празника св.Три Светители. В продължение на един месец преди този празник, Христовата църква поотделно празнува паметта на всеки един от тримата велики строители и учители на Църквата - така ние честваме паметта на св.Василий Велики, след това празнуваме дена на св. Григорий Богослов и преди два дни паметта на св. Иоан Златоуст. При това положение, днешния празник в чест и на тримата, като че ли идва в повече.Ние, обаче, знаем че в Църквата, като Божествен организъм не може да има нищо излишно, още повече, че празника има хилядолетна история. Грехът е този, който на земята всякога е бил и е опасен за човека и живота. Както сянката е неделима от предмета, който я прави и от светлината, така и грехът е неделим от човека, който му служи и произлиза от сатаната. Слабости в живота на хората не са липсвали и в първите християнски общини, основани от св. апостоли. Християните в Коринт не се радвали на мир и единодушие. Повлияни от човешка мъдрост и подтикнати от лично отношение към духовните си водачи, коринтяни встъпили в разпра относно заслугите и дарбите на отделни апостоли и образували нещо като църковни партии. Едни величаели ап.Павел и считали себе си за Павлови; други клонели към ап. Петър и се наричали Петрови; трети пък се увличали по Аполос и се кичили с неговото име - Аполосови. Това разстроило живота на християнската община, огорчило ап. Павел и станало причина той да отправи специално послание до църквата в Коринт. В него апостолът укорява коринтяни, за суетните им спорове и осъдителни дележи, защото спорели за човешки имена и почти забравили Христа, Който е Глава на Църквата Си в която апостолите са само служители на Евангелието чрез което света ще се спаси.Нещо подобно се появило и между членовете на Източната църква още в петия век относно дарбите, заслугите и паметта на великите Божии угодници св.Василий Велики, св.Григорий Богослов и св.Иоан Златоуст. Мистичната им вяра, ангелското им благочестие, редките им дарования, обширните им знания, апостолското им служение и изповедническите им подвизи събуждали във вярващите всеобщо преклонение и почит. По човешка слабост и суетна придирчивост, след време, се зародил спор за различие и превъзходство между дарбите и заслугите на тримата светители и започнали да се оформят отделни лагери на Василевци, Григориевци и Иоановци. Този спор продължил няколко века, но особено силен и опасен е бил в Цариград през 11 век, когато в същност се оформили застрашително отделни крила в Църквата. Край на този пагубен спор сложили самите Три Светители. Те се явили във видение на благочестивия Евхаитски епископ Иоан и му казали: \"Обяви на християните да изоставят напразния спор около нас; ние и тримата имаме пред Бога равно достойнство; както на земята се стараехме да има единодушие между вярващите, така и след преселването си особено желаем единомислие между тях; установи за тримата ни един празник\".Епископът съобщил за видението си в събранието на епископите и през 1076 година установен този общ празник на тримата велики учители на вярата, строители на Христовата църква, титани на православната богословска мисъл и страдалци за правата вяра. За всеки един от св. Три Светители, за техните дела и творчество може много да се говори. Има теми, които трудно се изчерпват и тази е една от тях. Има деяния, които подробно мъчно се описват. Има заслуги, които са дълговечни. Има дейци, които са безсмъртни. Има светилници, които не угасват. Има имена, които вечно назидават. Такива са и св. Три Светители през вековете за поколения християни. Небето блажено ги е приютило в селенията на великите Божии угодници, а Църквата Христова възпитателно им е отредила този празник. Мъдри наследници на тяхното служение в молитвословия поставят имената им след тези на св. апостоли. Това не е случайно, защото наистина животът, делата, заслугите и паметта им е равноапостолна. Богослужебната книжнина мистично ги възпява, като: верни Божии човеци, избрани служители Господни, основи и стълбове на Църквата, блажени работници на лозето Христово, органи на Божията благодат, светкавици на богословската мисъл, поборници за Св.Троица, изрядни бранители на православието, светила в света и кормчии на Църквата, утвърждение за верните и съкрушение за еретиците, утешители на скърбящите и възпитатели на младежта, лекари за страдалците и философи на неземната мъдрост, божествени архипастири на стадото Христово.Ако вникнем в битието на тримата светители ще открием сходства от които могат да се вадят изводи за всяко време и обстоятелство. И тримата са синове на вярващи родители. От такива родители се нуждае днес света за да превъзмогне своите слабости и да тръгне към светли бъднини. И тримата са свидни рожби на благочестиви майки - Емилия, Нона и Антуса. Такива майки с такива чада са здравата тъкан върху която се вгражда благоденствието в живота, в този и в отвъдния. И тримата са издънки на уважавани и добродетелни домове. Такива семейства могат да бъдат надежда на общество и нация. И тримата са представители на религия, и човешко знание, което в душите им не породило противоречие, нито в живота им раздвоение. С това те са изобличение за много минали и сегашни представители на науката, които разделят вярата от знанието и пращат религията в архивите на времето. И тримата са човеци на култура и благочестие, на съзнание и дълг, предпоставки за да има дейна църква, здрава държава и честит народ. И тримата стават жертва на достойно служение. Св.Василий умира от изтощение и болест в борба с еретици и продажни управници. Св.Григорий също се бори с еретици и след като укрепва православието в Цариград за да се съхрани мира в църквата се отказва от архиепископския престол. Св.Иоан се бори за правата вяра с властници, с фалшиви църковници и лицемерни събратя и умира в заточение. Всичко това е доброволна жертва в името на Христа и Евангелската истина, която е извор на добродетелно битие и правда в живота.Тези дивни светители на Божията църква честваме заедно и сме честити че ги имаме, като изрядни пастири на Христовото стадо, класически творци на богословската мисъл, бележити проповедници на църковния амвон, безстрашни поборници за правата вяра, за вечни застъпници и небесни ръководители пред престола на Всевишния.Затова нека в този ден и през целия ни живот по молитвите на СВЕТИТЕ ТРИ СВЕТИТЕЛИ ВЕЛИКИ АРХИЕРЕИ: ВАСИЛИЙ ВЕЛИКИ, ГРИГОРИЙ БОГОСЛОВ И ИОАН ЗЛАТОУСТ, Господ Иисус Христос, да ни помилва и спаси.Амин. ", "date": "2020.01.30", "title": "Св. Три светители велики архиереи: Василий Велики, Григорий Богослов и Йоан Златоуст"}
{"url": "http://www.cross.bg/bivsh-prof-bozhidar-1624010.html", "text": "/КРОСС/ Проф. д-р Антоний Гълъбов, политологДоц. Божидар Финков, национален консултант по инвазивна кардиология, бивш министър на здравеопазванетоБожидар Божинов, бивш председател на БТППГеорги Георгиев, олимпийски медалист, двукратен световени европейски шампионДимитър Бербатов, футболист, посланик на добра воля на УНИЦЕФЗлатин Тръпков, дипломатДоц. Людмил Симеонов, началник на Клиниката по хирургия и терапия на ръката в УМБАЛСМ \"Пирогов\", член на лигата \"Лекарите, на които вярваме\"Проф. о.р. ген. Румен Ралчев, Велик Приор на Ордена на рицарите тамплиери в България, президент на \"Балкан секюрити груп\"Проф. Светлозар Игов, литературен критик и историкЦветан Георгиев Цветанов, бивш футболен съдияЦветана Манева, актрисаИва Дойчинова, журналистка, радио и тв водеща  ", "date": "2020.01.30", "title": "Рождениците на 30 януари"}
{"url": "http://www.cross.bg/tema-hazarta-prokyror-1624009.html", "text": "/КРОСС/ Политика и обвинения - анализ след трусовете България по пътя към Еврозоната - какви са стъпките? Време за Брекзит - прогнози за Европа 90% от пратките в пощата от Китай: защо мерките за сигурност ги бавят? Арести в Комисията по хазарта и в офисите на „Нове холдинг“! Къде е бизнесменът Васил Божков?Как ще продължи войната на нерви между главния прокурор и президента след огласените СРС-та? Коментар на Румен Петков;Тонове боклуци в река Владайска в столичния квартал „Малашевци“! На живо – кой е отговорен за замърсяването?Броени дни до брекзит! Какво ще се промени от 1 февруари – още информация от екипите на bTV в Лондон и Брюксел;За курса лев – евро и как това ще се отрази на доходите ни? В студиото проф. Христина Вучева; На живо: Ще има ли първа копка на новия водопровод от София за Перник? Жълтите жилетки на жълтите павета! Защо се стигна до блокада на възлови кръстовища? Ще свърши ли криминалният преход в България? Говори главният прокурор Иван Гешев. За хазарта, СРС-та и протестите. Разговор с Валери Симеонов. Лечение само на хартия. Източвала ли пловдивската психиатрия Здравната каса? Лепенки и чайове за отслабване със съмнителен ефект заливат търговската мрежа. Има ли опасни продукти за бързо сваляне на килограми? Проверка в \"На твоя страна\".  ", "date": "2020.01.30", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-zala-1624011.html", "text": "/КРОСС/  ***София.От 9.00 часа ще се проведе редовно заседание на Народното събрание.***София.Министър-председателят Бойко Борисов ще се срещне с премиера на Италианската република Джузепе Конте. Около 11.30 часа се очаква двамата да дадат брифинг.***София.От 14.00 часа в сградата на Президентството на бул. „Княз Александър Дондуков\" 2 ще се състои церемония по връчване на марката „Високи постижения в иновациите\" на 21 иновативни български фирми. Нагладите ще бъдат връчени лично от Президента Румен Радев.***София.От 17.00 часа в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България.***София.От 9.00 часа 4-ти състав на Специализирания наказателен съд ще гледа делото срещу А. Р., П. М. и И. С., обвинени в съставяне на официален документ с невярно съдържание.***София.От 10.00 часа в сградата на БТПП на ул. „Искър\" 9 (ет.1) ще се проведе среща за „Представяне на чуждестранни търговски мисии пред българския бизнес\", организирана от Съветът на Браншовите организации при БТПП.***София.От 11.00 часа в Литературен клуб „Перото\" ще се състои пресконференция за оповестяване на номинациите за Националните награди за сценични изкуства „ИКАР\" за 2020 г.***София.От 11.00 часа в зала „In the park\" (над лино „Люмиер\") ще се проведе пресконференция по повод 24-тия Международен филмов фестивал „София филм фест 2020\".***София.От 16.00 часа в салона на НТС на ул. „Г. С. Раковски\" ще бъде представена книгата „Положителните науки с приложение в индустрията\".***София.От 18.00 часа в зала „Концертна\" в Централния военен клуб ще се проведе традиционната церемония по награждаването на най-добрите спортисти и треньори за годината на Обединени спортни клубове ЦСКА..***София.От 18.00 часа в Националната галерия ще бъде открита изложбата „Италия. (Не)видимите Истории\".***София.От 18.00 часа в Дома на архитекта на ул. „Кракра\" 11 ще се състои официално представяне на диска на Георгия Райкова „Полъх от Извора\".***София.От 18.30 часа в зала „Джеймс Баучер\" на бул. „Джеймс Баучер\" 23 ще се състои представяне на седмия годишник на „Галъп интернешънъл\".***София.От 18.30 часа в театър „Азарян\" ще бъде представена постановката „За теб\".***София.От 19.00 часа в книжарница „Перото\" ще се проведе среща с писателя Момчил Николов.***София.От 19.00 часа в кино „Люмиер Лидл\" ще се състои прожекция на филма „Ах, този джаз\" в рамките на фестивала „Ах, този мюзикъл\".***София.От 19.00 часа в Театралната зала на Ректората на СУ „Свети Климент Охридски\" ще се състои прожекция на документалния филм „Семейството на Ники\" по повод Международния ден в памет на жертвите на Холокоста.***Асеновград.В 15.00 часа в ресторант „Тейсти\" ще се проведе VIII кулинарен конкурс „Най-вкусните станимашки сармички\".***Благоевград.От 14.00 часа в зала 5 на Общината ще се проведе работна среща на представители на институциите, които в рамките на своите компетентности упражняват контрол върху дейността на Био ТЕЦ „Рубин\".***Бургас.От 16.30 часа в пенсионерски клуб „Надежда\" общинските съветници от ГЕРБ Пеньо Мечков и Юлиян Кулев ще се срещнат с жителите на квартал „Крайморие\".От 17.00 часа в централния офис на ПП ГЕРБ на ул. „Конт Андрованти\" 5 ще се проведе приемна за граждани с Иван Гаврилов.***Бургас.От 17.30 часа в зала „Петя Дубарова\" на Културен център „Морско казино\" ще се проведе вечер, посветена на постмодерната литература.***Варна.От 11.00 часа в Зала „Варна\" на община Варна ще се проведе заседание на постоянна комисия \"Социални дейности и жилищна политика\".***Варна.От 12.00 часа в община Варна ще се състои заседание на ПК \"Благоустройство и комунални дейности\".***Варна.От 14.00 часа в офиса на ПП „ГЕРБ\" на ул. „Георги Бенковски\" №1 граждани ще приема общинският съветник Йордан Павлов.***Варна.От 13.30 часа в община Варна ще се състои заседание на постоянна комисия \"Европейски въпроси и международно сътрудничество\".***Варна.От 14.30 часа в община Варна ще се състои заседание на постоянна комисия \"Здравеопазване\".***Велико Търново.От 10.30 часа в пресклуба на БТА ще се състои пресконференция на Бюрото по труда, Инспекцията по труда и Дирекцията за социално подпомагане.***Велико Търново.От 11.15 часа в пресклуба на БТА ще се състои пресконференция във връзка с успешното представяне на Великотърновската платформа за обучение по програмиране, математика и физика „Тинузавър\" в Лондон.***Велико Търново.От 14.00 часа пред паметника на Стефан Стамболов ще се състои военен ритуал и поклонение по повод 166 години от рождението на Стефан Стамболов.***Враца.От 19.00 часа в камерната зала на ДКТ ще бъде представена постановката „Хиляда метра над морето 3\" от Петър Маринков.***Горна Оряховица.От 9.00 часа в Спортна зала „Никола Петров\" ще се състои ДЛП по борба за момчета класически и свободен стил, под домакинството на СКБ „Локомотив\" гр. Горна Оряховица.***Горна Оряховица.От 11.00 часа пред паметника на Атанас Буров на пл. „Георги Измирлиев\" ще бъдат отбелязани 145 години от рождението му.***Добрич.От 12.30 часа в Дом-паметник „Йордан Йовков\" ще се проведе открит урок на тема „Човекът в историята през погледа на военните разкази и кореспонденции\", посветен на Балканската война.***Добрич.От 14.00 часа в зала „Зорница\" на Народно читалище „Йордан Йовков - 1870 г.\" ще бъде представен спектакълът „Притча за любовта\".***Кюстендил.От 14.00 часа в залата на Общината ще се проведе заседание на Общинския съвет.***Ловеч.От 10.00 часа в заседателната зала на Общината ще се проведе заседание на Общинския съвет.***Ловеч.От 17.30 часа в Клуба на дейците на културата ще се проведе представянето на алманах „Мостове 2019\".***Перник.От 9.30 часа в зала „Панорама\" ще се проведе заседание на Общинския съвет.***Плевен.От 15.00 часа часа в зала „Амброаз Паре\" на Телекомуникационен Ендоскопски Център при МУ - Плевен ще се проведе инициативата „Нощта на идеите\", в рамките на която ще бъдат засегнати темите: „Pоботика и бъдещето на медицината\", „ХАЙФУ технологии - неинвазивна хирургия\" и „Робоетика и философия\".***Пловдив.От 9.00 часа в залата на Общинския съвет ще се проведе заседание на ОбС.***Пловдив.От 10.00 часа в зала 5 на Окръжния съд ще бъде гледано делото срещу мъж, обвинен за притежание с цел разпространение на наркотици.***Пловдив.От 18.00 часа в Градската художествена галерия на ул. „Артин Гидиков\" 11 ще бъде открита изложбата „През щорите\" с графики на Пламена Рачева.***Пловдив.От 18.30 часа в Регионалния природонаучен музей ще се проведе с безплатна лекция, посветена на работата на единствения спасителен център за диви животни в България, който се намира в Стара Загора.***Русе.От 17.30 часа в офиса на ГЕРБ в сградата под Часовника на ул. „Райко Даскалов\" 2 общинските съветници от ПП ГЕРБ Наталия Кръстева, Иван Кюркчиев и Орлин Дяков ще проведат приемни с граждани.В кв. „Родина\", в офиса на ул. „Чипровци\" 2, гражданите могат да се срещнат с проф. Михаил Илиев, Евгени Игнатов и Стоян Христов.В офиса на ГЕРБ на ул. „Доростол\" 1 приемна ще имат Елка Симеонова, Йорданка Даневска и Светлозар Симеонов.В клуба в кв. „Чародейка\", Търговски комплекс, ет.2, с граждани ще се срещат Бедрос Пехливанян и Иван Иванов.Галин Ганчев и Екатерина Иванова ще проведат приемна в офиса на партията в кв. „Дружба\" 3 на ул. „Илинден\" 7 (до комплекс „Олимпия\").***Смолян.От 9.00 часа в сградата на РДПБЗН - Смолян ще се проведе церемония по награждаване на служители от РДПБЗН, които са победители в Национален конкурс „Пожарникар на годината\" за 2019 г. - областно ниво Смолян.***Смолян.От 13.00 часа в сесийната зала на Общината ще се проведе заседание на Общинския съвет.***Стара Загора.От 11.45 часа министър Деница Сачева ще посети Дневен център за деца и младежи с увреждания в кв. „Три чучура-Юг\". От 14.00 часа тя ще се включи в публична дискусия за Закона за социалните услуги в сградата на Община Стара Загора.***Тервел.От 18.00 часа в виталището ще се състои концерт Професионален фолклорен ансамбъл „Добруджа\" по повод 60 години от създаването на град Тервел.***Шумен.От 8.30 часа в зала 304 на Общината ще заседава Правна комисия.***Шумен.От 9.00 часа в зала 363 на Общината ще се проведе заседание на Общинския съвет.***Шумен.От 10.00 часа в зала 2 на Областна администрация ще се проведе заседание на Областната комисия по безопасност на движението по пътищата. ", "date": "2020.01.30", "title": "Предстоящи събития на 30 януари"}
{"url": "http://www.cross.bg/pytin-promeni-lider-1624020.html", "text": "/КРОСС/ Владимир Путин е готвен да стане върховен лидер на Русия, след като се оттегли като президент, съобщи Ройтерс. Това може да стане с предложени промени в Конституцията на страната. Кремъл потвърди, че тази нова титла на руския президент е едно от няколко предложения, но омаловажи значението му, твърдейки, че Путин няма мнение по въпроса, пише в. \"Дейли мейл\", цитиран от \"24 часа\".Предложението е внесено от правителствена комисия, която разглежда конституционните промени, които се възприемат като предложение на Путин да управлява доживот, след като президентството му приключи през 2024 г.Руският държавен глава вече обяви обширни промени в Конституцията, които бяха приети от парламента по-рано този месец. Плановете на президента предизвикаха смяна на правителството и се смята, че имат за цел да засилят контрола на Путин над процеса на преход. Промените се възприемат от някои като опит за намаляване на вътрешните борби в Русия до 2024 г. Обявяването на новата конституция същевременно позволява на Путин да реагира на общественото недоволство от продължаващото му управление, отбелязва \"Дейли мейл\".Държавната дума - долната камара на руския парламент, вече подкрепи реформите на предварително гласуване. Правителствената комисия обмисля допълнителни възможни промени.\"Има някои много любопитни предложения сред тези, които са направени. Например, предложиха преименуване на длъжността на държавен глава във върховен лидер\", каза Павел Крашениников, съпредседател на правителствената комисия.На въпрос за идеята в сряда Кремъл не се ангажира да го коментира, наричайки го нова инициатива и едно от многото, които могат или не могат да бъдат приложени.\"В момента всичко това е на етап дискусия\", заяви говорителят на Кремъл Дмитрий Песков.Други предложения включват официално признаване на статута на Русия като \"победоносна сила\" във Втората световна война и признаване на православното християнство като основна религия на страната. \"Естествено някои от предложенията ще бъдат премахнати, някои ще бъдат приети и от това ще се появи търсеният резултат на комисията\", допълни Песков.Лидерът на националистическата партия Владимир Жириновски е предлагал президентът да бъде наричан върховен лидер многократно, за да се отдели от титлите, използвани в чужди езици. ", "date": "2020.01.30", "title": "Готвят Путин за върховен лидер"}
{"url": "http://www.cross.bg/temperatyri-ymeren-silen-1624012.html", "text": "/КРОСС/ Днес ще се задържи ветровито. Ще духа умерен, в Дунавската равнина и Горнотракийската низина до силен северозападен вятър, който привечер временно ще отслабне. Облачността ще е значителна и на отделни места, главно в югозападната половина от страна ще превалява дъжд и сняг. След обяд на места намаляваща облачност до предимно слънчево. Минималните температури ще са между минус 2° и 3°, максималните - между 5° и 10°. Атмосферното налягане ще се повишава и ще е по-високо от средното за месеца.По Черноморието облачността ще е променлива. Ще духа умерен до временно силен северозападен вятър. Максимални температури на въздуха ще са между 8° и 10°. Температурата на морската вода е 7-8°. Вълнението на морето ще е 1-2 бала.Над планините облачността ще е значителна с валежи от сняг. Ще духа умерен до силен вятър от север-северозапад. Максималната температура на 1200 метра ще е около 0°, на 2000 метра - около минус 7°.В петък ще има променлива, по-често значителна облачност, но без съществени валежи. Ще се усили вятърът от запад-югозапад и дневните температури ще се повишат с 5-6 градуса, като преобладаващите максимални ще бъдат между 10° и 15°. Сутринта ще е почти тихо и минималните температури ще бъдат минус 2° и 3°. В събота ще преобладава слънчево време. Ще духа умерен и временно силен вятър от запад-югозапад и дневните температурите ще се повишат още. В неделя за кратко вятърът ще се ориентира от северозапад и температурите относително ще се понижат. Облачността ще е променлива, по-често значителна и на отделни места ще превали дъжд. ", "date": "2020.01.30", "title": "НИМХ: Ветровито и облачно с температури между 5° и 10°"}
{"url": "http://www.cross.bg/avtobys-suobshtiha-obshtina-1624036.html", "text": "/КРОСС/ От днес, 30 януари, до 5 февруари автобусите до Витоша ще осигуряват всекидневен достъп до планината, съобщиха съобщиха от Столичната община.Промяната в разписанията на автобус 63 до \"Златните мостове\" и автобус 66 до \"Морени\" е във връзка със засиления интерес заради ваканцията на учениците от София и е одобрена от комисията по транспорт на Столична община.Центърът за градска мобилност\" и Столичен автотранспорт имат задача да организират безпроблемния превоз на пътниците, като при нужда ще бъдат пускани и допълнителни автобуси, посочиха от общината. ", "date": "2020.01.30", "title": "От днес до 5 февруари столични автобуси ще осигуряват всекидневен достъп до Витоша"}
{"url": "http://www.cross.bg/grad-maaret-nyman-1624018.html", "text": "/КРОСС/\tРуската телевизия Ар Ти съобщи днес, че нейна журналистка в Сирия е била тежко ранена в Маарет ан Нуман - стратегически град, превзет от силите на сирийското правителство след седмици на бомбардировки, предаде АФП.Според комюнике, публикувано на страницата на Ар Ти в \"Телеграм\", Шабруни и екипът й заснемали оръжейни складове, останали след изтеглянето на бунтовниците от Маарет ан Нуман.По първоначална информация един от снарядите се е взривил. Според шофьора на Уафа тя е жива и е прехвърлена от болницата в Хан Шейхун в правителствената болница в Хама, посочи Ар Ти и допълни, че Шабруни е получила сериозни наранявания.Сирийските правителствени сили съобщиха днес, че са превзели Маарет ан Нуман - вторият по големина град в провинция Идлиб, който години наред беше един от центровете на \"революцията\" преди бомбардировките на сирийските войски и руските сили да го превърнат в призрачен град, отбелязва АФП. ", "date": "2020.01.30", "title": "Журналистка на руската телевизия Ар Ти е тежко ранена в Сирия "}
{"url": "http://www.cross.bg/pileta-muzhkite-frantziya-1624037.html", "text": "/КРОСС/ Франция спира избиването на мъжките пилета в птицефермите. Правилото трябва да се спазва навсякъде до края на следващата година.Обичайната практика в отглеждането на пилета е мъжките да бъдат унищожавани. Те не са нужни нито за яйца, нито за месо и най-често се избиват в мелачки или чрез газ.Смята се, че около 7 милиарда пилета се унищожават годишно по света. Франция ще е една от първите страни, които въвеждат тази забрана. ", "date": "2020.01.30", "title": "Франция спира избиването на мъжките пилета в птицефермите "}
{"url": "http://www.cross.bg/gradysa-fevryari-minys-1624030.html", "text": "/КРОСС/ „Вероятността температурите да стигнат до 20 градуса още в началото на февруари е много голяма. Особено на 4 и 5, когато България ще попадне под предната страна на област на ниско атмосферно налягане над централното Средиземноморие\". Това заяви в предаването „Здравей, България\" синоптикът от Националния институт по метеорология и хидрология към БАН Красимир Стоев.Той допълни, че това ще доведе до температури от 17 до 22 градуса. По думите му най-ниските такива ще са във второто десетдневие на най-краткия месец. Те ще са от минус 10 до минус 5 градуса.„Месечната сума на валежите ще бъде около и под нормата, така че сушата продължава и водните проблеми няма да се решат от валежите през февруари. Сумарното количество валежи ще е 20-35 литра на кв. метра. Сняг ще има твърде малко и в планините\", обясни още синоптикът.Валежи ще има на 5-6 февруари. Значително понижение на температурите ще има след този период, уточни Красимир Стоев. ", "date": "2020.01.30", "title": "От минус 10 до плюс 20 градуса през февруари"}
{"url": "http://www.cross.bg/zhivotut-otdelen-chovek-1623971.html", "text": "/КРОСС/  Животът на всеки отделен човек, разгледан откъм най-съществените му черти, е винаги трагедия. Разгледан обаче в отделните си явления, той има характер на комедия.Артур Шопенхауер", "date": "2020.01.30", "title": "Животът на всеки отделен човек"}
