{"url": "http://www.cross.bg/dyshi-nikolova-godina-1607743.html", "text": "/КРОСС/ Диагностиката на ХИВ в България закъснява средно с 4 години заради стигмата, каза пред журналисти проф. Мария Николова, клиничен имунолог в Националния център по заразни и паразитни болести. По думите й стигматизиране на пациентите има дори от страна на медицинското съсловие.Проф. Николова посочи, че едва 1 на всеки 10 българи знае своя ХИВ-статус. Все още значителен дял от пациентите се откриват твърде късно и са в напреднал стадий на имунен дефицит, допълни още лекарят и посочи, че такива са показателите и за останалите европейски държави.В България нивото на разпространение на ифекцията в сравнение с останалите европейски страни продължава да е два пъти по-ниско, като през последните 10 години новите случаи са 3.4 на 100 хиляди души. През миналата година новооткритите случаи на ХИВ са били 311, а от началото на тази година са нови 120, посочи проф. Николова. Най-много са случаите на ХИВ в София и Пловдив.Общият брой на регистрираните българи с ХИВ е 3150, но реално се проследяват половината. Сред непроследяваните освен починали, има заминали за чужбина или неявяващи се за лечение.Годишно по различни програми и поводи са изследват близо 300 хиляди души, като от началото на тази година са изследвани 115 хиляди души. Нараства делът на пациентите - 65 на сто, които започват навременна антиретровирусна терапия. Застаряването на популацията с ХИВ, обаче, е предизвикателство заради необходими нови подходи от здравни грижи, допълни още проф. Николова.По данни за 2017 г. близо 37 млн. души в света живеят с ХИВ, от които 1.8 млн. деца. Всяка година броят на заразените с ХИВ се увеличава с 2 млн. души. ", "date": "2019.06.26", "title": "Имунолог: Диагностиката на ХИВ в България закъснява средно с 4 г."}
{"url": "http://www.cross.bg/gradysa-evropa-stranata-1607740.html", "text": "/КРОСС/  Температурите в голяма част от Европа се повишават, а летните горещини се засилват с прогнози за почти рекордна жега през следващите дни, предаде ДПА.Във Франция и Испания се очакват над 40 градуса по Целзий още преди пика, който метеоролозите прогнозират за утре и вдругиден, отбелязва Франс прес. Испанската метеорологична служба обяви за днес оранжева тревога в пет северни области, а в долината на река Ебро (Североизточна Испания) живакът в термометрите ще достигне 42 градуса. Оранжевата тревога ще се разшири утре до общо десет области в централната и североизточната част на страната. Според метеоролозите най-горещо ще е през уикенда, когато в някои райони се очаква да е до 44 градуса. Испанската обществена телевизия ТВЕ нарече този период \"адската седмица\".В две трети от Франция, главно на юг и на изток, максималните температури днес ще се движат между 35 и 39 градуса. Службата \"Метео Франс\" отбелязва, че толкова големи и продължителни жеги в страната не е имало от 1947 г, и предрича, че ще бъдат счупени месечни и дори абсолютни температурни рекорди. Германия също не е пощадена от горещините. В югозападната част на страната се очакват до 39 градуса, колкото и в Бранденбург - района около Берлин, където горски пожар е унищожил от понеделник 100 хектара.В четвъртък и петък безпрецедентната за месец юни гореща вълна, идваща от Сахара, ще се засили. Жегата продължава и нощем, което е характерно за горещниците.Вчера падна температурен рекорд в австрийската провинция Тирол, след като в Инсбрук бяха отчетени 36,7 градуса.В Швейцарския град Женева, където се очаква да бъде над 35 градуса, е отменено планираното за днес шествие по случай Празника на училищата. Училищата остават затворени и в Люксембург.В Италия се очаква да бъде най-горещо утре. Според сайта ИлМетео температурата в северозападната област Пиемонте може да достигне 42-43 градуса.Необичайно горещо е в Дания. Метеорологична станция на остров Фюн е отчела снощи т. нар. тропическа нощ, което означава, че температурата не е паднала под 20 градуса. Това е най-ранната тропическа нощ, регистрирана в страната от 19 години, съобщи Датският метеорологичен институт.Източна Европа също е засегната от жеги и лошо време. В Литва се очакват гръмотевични бури и силни ветрове. От началото на месеца в балтийската страна където термометрите отчетоха необичайните 35,7 градуса, са се удавили 27 души.Температурите по света се повишават поради глобалното затопляне, а с това нараства и вероятността от крайно горещи вълни, подчерта Лен Шафри, преподавател по климатология в университета в Рединг.Според специализирания институт по климатология в Потсдам всичките най-топли лета в Европа от 1500 г. са регистрирани през 21-и век. ", "date": "2019.06.26", "title": "Рекордна жега в Европа през следващите дни "}
{"url": "http://www.cross.bg/rezyltatite-vunshno-otzenyavane-1607750.html", "text": "/КРОСС/ Ден по-рано Министерство на образованието е готово с резултатите от националното външно оценяване след 7 клас. Крайната дата за обявяването на резултатите бе 27 юни, но от министерството изненадаха кандидат-гимназистите още днес.Учениците вече ще могат да видят резултатите си от националното външно оценяване по български език и математика.Проверката става на адрес www.priem.mon.bg. Нужно е единствено да въведат входящ номер и код за достъп, който са получили от училището си.От 3 до 5 юли е срокът за подаване на документи за кандидатстване в гимназиите. Първото класиране излиза на 11 юли.Ето на какви оценки съответстват получените точки: ", "date": "2019.06.26", "title": "Излязоха резултатите от матурите за 7 клас"}
{"url": "http://www.cross.bg/bradli-irina-kypur-1607726.html", "text": "/КРОСС/ Актьорът и режисьор Брадли Купър и манекенката Ирина Шейк ще живеят в различни щати след раздялата си и затова не могат да се разберат за попечителството на 4-годишната си дъщеря, съобщи сайтът Метро. Ирина иска да живее в Ню Йорк, а Брадли Купър ще остане в Лос Анджелис заради филмовата си кариера.\"Ирина никога не се почувства у дома в Лос Анджелис, особено в къщата в Пасифик Палисейдс, защото майката на Брад живееше там с тях и това предизвикваше напрежение - каза човек от обкръжението им пред сп. \"Грация\". - Какво е добре за Леа, е на преден план в разговорите им. На повърхността те се стараят да са любезни заради дъщеря си\". Когато Брадли Купър и Ирина Шейк се разделиха преди три седмици, се говореше, че отношенията им остават приятелски и ще поделят попечителството върху детето си, родено през март 2017 г.Откакто Ирина Шейк си тръгна от дома им с куфар и без годежен пръстен, Брадли Купър гледа малката Леа през деня. Миналата седмица Ирина беше заснета с Леа в Ню Йорк, където имаше професионални ангажименти. И двамата са много натоварени и не са споделяли как планират да съчетават работата си с родителските задължения.Ако Брадли Купър наистина замени Леонардо ди Каприо в \"Алеята на кошмарите\" на Гийермо дел Торо, той ще започне снимки още през есента. ", "date": "2019.06.26", "title": "Брадли Купър и Ирина Шейк не могат да си поделят детето "}
{"url": "http://www.cross.bg/lenta-tynel-dvizhenieto-1607749.html", "text": "/КРОСС/ Утре движението за София в тунел „Топли дол\" на АМ „Хемус\" ще е в една лента. Шофьорите да карат внимателно по Софийския околовръстен път в района на Чепинци и Требич  Утре - 17 юни, от 9:30 ч. до 15:00 ч., движението за София в тунел „Топли дол\" на АМ „Хемус\" ще е в една лента поради ремонт на осветителната система на съоръжението. Ще бъде ограничено преминаването в активната лента, а трафикът ще се осъществява в изпреварващата.От 9 ч. до 18 ч. движението по път II-18 /Софийски околовръстен път/ в района на Чепинци - при 57-ми км, и при Требич - 43-ти км, ще се осъществява поетапно в една лента. В двата участъка ще се монтират рамки на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.06.26", "title": "Движението в тунел Топли дол ще е в едната лента утре"}
{"url": "http://www.cross.bg/antarktida-kruv-ekspeditziya-1607746.html", "text": "/КРОСС/ Риба с прозрачна кръв и други уникални екземпляри от морската фауна, открити край българските брегове на Антарктида, пристигнаха в България. Те са събрани по време на последната 27-ма полярна експедиция на учените на Ледения континент под ръководството на проф. Христо Пимпирев.Един от най-интересните пришълци от крайбрежието на остров Ливингстън е ледената риба - Много рядък вид, не само заради липсата на хемоглобин в кръвта, но и заради гигантските си размери. Подобен екземпляр не е улавян досега в акваторията на Ледения континент.Доц. д-р Любомир Кендеров - Биологически факултет към СУ: Ледената риба е уникална с това, че е единственото гръбначно животно, което няма хемоглобин в своята кръв. Т.е. кръвта е прозрачна, затова също се нарича белокръвна риба. Хемоглобинът отпада еволюционно, но за негова сметка идват други вещества, които са подобни на антифриз и те не позволяват на кръвта да замръзне. Този вид се е адаптирал за около 20 милиона години в среда, изключително агресивна, с крайни условия на факторите. Температурата на водата е около 0 градуса и там обикновени видове риби не могат да съществуват.Проф. Христо Пимпирев - ръководител на Полярната експедиция: Това са първите целенасочени хидробиоложки изследвания на българското крайбрежие. Даваме нашия принос към световната наука, защото изследването на Антарктида е изключително важно за бъдещето на човечеството, освен климатичните промени, от биологичните изследвания е много важно, защото там живеят организми с уникални свойства, от които се извличат специфични вещества, които дават възможност да се правят лекарства за неизлечими болести.Съвсем скоро резултатите от изследванията ще бъдат световно признати, а повечето от биологичните видове, донесени от българската експедиция в Антарктида, ще бъдат изложени в Природо-научния музей. ", "date": "2019.06.26", "title": "Риба с прозрачна кръв е сред уникалните екземпляри, донесени у нас от Антарктида "}
{"url": "http://www.cross.bg/kandova-zhyrnalistut-anna-1607751.html", "text": "/КРОСС/ Днес си отиде журналистът Анна Кандова. Редактор  в \"По света и у нас\".Ани ни напусна внезапно, след кратко боледуване. Дълги години в БНТ тя беше и редактор в новините на сутрешния блок. Ще я запомним като добър човек и прекрасен колега, който ще ни липсва в нюзрума и апаратната на студио 6. Поклонението ще бъде в събота от 13 часа в църквата \"Свети Седмочисленици\".", "date": "2019.06.26", "title": "Отиде си журналистът Анна Кандова"}
{"url": "http://www.cross.bg/nataliya-rysiya-kobilkina-1607741.html", "text": "/КРОСС/ Сексоложката Наталия Кобилкина се отдаде на почивка с любимия си човек. Двамата са в Санкт Петербург. От снимките ѝ в Инстаграм става ясно, че Наталия отдавна е искала да пътуват със съпруга ѝ като двойка, тъй като от доста време не им се е случвало. Двамата са в руския град от около седмица и си прекарват чудесно.Кобилкина се е срещнала там и с по-малката си сестра, с която много се гордее. В поста си към снимката разказва, че някога майка им завела нея и двете ѝ сестри в Санкт Петербург, но тогава били много бедни, нямали пари да ходят по ресторанти или да си купуват скъпи неща. Тогава си обещали, че някой ден, когато имат пари, ще се върнат на същото място. Сега двете сестри са направили точно това. Минали са по същите улици, по които са се разхождали някога, но вече пораснали и успешни, седнали са в скъп ресторант и са си купили всичко, което са пожелали.Наталия се вълнува, защото съпругът ѝ е за първи път в Русия.\"Много е странно да се разхождам с него на местата, на които съм била като дете. Имам чувството, че сме се оженили едва вчера. Прекарваме си толкова добре - разходки, храна, секс, любов. Разбира се, нашият син ни липсва много, но всяка двойка, която иска да запази щастието си, трябва да ходи на почивка без децата поне веднъж в годината\", казва Кобилкина.Вече 15 години Наталия не живее в Русия, но се връща там всяка година, за да види семейството си и да се върне към детството. ", "date": "2019.06.26", "title": "Наталия Кобилкина заведе мъжа си в Русия"}
{"url": "http://www.cross.bg/probi-lynnite-lynata-1607742.html", "text": "/КРОСС/ За първи път от десетилетия НАСА ще отвори недокосвани проби от лунни скали и грунт, събрани от астронавтите от мисиите \"Аполо\", съобщи Асошиейтед прес.Стотици такива проби са заключени в космическия център \"Джонсън\" в Хюстън. Девет американски научни екипа ще получат частица от това съкровище за изследване.През юли ще бъде отбелязана 50-годишнината от стъпването на Луната, но кураторът на лунните проби Райън Зайглър каза, че съвпадението е случайно. Именно той се грижи за опазването на лунните проби, които тежат общо 382 кг. Те са взети от 12 астронавти, стъпили на Луната от 1969 г. до 1972 г. Някои от пробите са опаковани под вакуум още на Луната и не са излагани на земна атмосфера. Други са замразени или съхранявани в хелий след кацането и не са докосвани оттогава.Лабораторните специалисти сега работят върху проблема как да извадят мострите от контейнерите без да заразят или развалят каквото и да било.Някои от мострите ще бъдат отворени и изпратени на учени през следващата година. В сравнение с времето на мисиите \"Аполо\", днешните научни инструменти са много по-чувствителни.Изследвайки лунните мостри, специалистите определиха възрастта на повърхността на Марс и Меркурий и установиха, че Юпитер и другите големи външни планети най-вероятно са се образували по-близо до Слънцето и след това са се отдалечили.Общият брой на лунните мостри е над 100 000. Някои от оригиналните 2200 проби са начупени на по-малки парчета за изследване. ", "date": "2019.06.26", "title": "НАСА дава достъп до запечатани проби от мисиите \"Аполо\""}
{"url": "http://www.cross.bg/kyuriositi-metana-atmosferata-1607727.html", "text": "/КРОСС/ Загадката с метана на Червената планета продължава - след като преди седмица марсоходът \"Кюриосити\" отчете рекордно високи нива в атмосферата, сега се оказва, че газът е \"изчезнал\", съобщиха АФП и сайтът Синет.За роувъра \"Кюриосити\", който изследва Марс от 2012 г., изминалите дни бяха доста натоварени. След като марсоходът отчете рекордно високи нива на метан в атмосферата на Червената планета, от НАСА преустановиха останалите му научни занимания, за да се фокусират върху откритието. Данните от последвал експеримент, получени от американското космическо управление в понеделник, показват, че метанът на практика е \"изчезнал\".Новината за отчетения рекорден \"скок\" в нивата на метан в атмосферата на Марс очаквано предизвика вълнение. Мнозина предположиха, че високото атмосферно съдържание на газа може да е индикация за живот на Червената планета. На Земята метан произвеждат много живи организми, сред които микроби.Пол Махафи от космическия център \"Годард\" на НАСА обясни, че миналата сряда марсоходът \"Кюриосити\" е отчел необичайно високи нива на метана по време на рутинен тест за проверка на концентрацията му в атмосферата. Според получените данни нивата на газа са били 21 части на милиард - около три пъти по-високи от отчитаните преди. През 2013 г. \"Кюриосити\" и \"Марс Експрес\" на Европейската космическа агенция (ЕКА) отчетоха покачване в нивата на метана, равняващо се на 7 части на милиард и продължило два месеца, припомни в. \"Ню Йорк таймс\".След откритието плановете на \"Кюриосити\" за уикенда \"пропаднаха\", за да може марсоходът да повтори експеримента. Новите данни показват, че концентрацията на метана е спаднала до базовото си ниво от под 1 част на милиард. Оповестявайки вълнуващата вест за рекордното повишение на газа, от НАСА предупредиха, че то вероятно е преходно, както и че \"Кюриосити\" не разполага с необходимите инструменти, за да различи дали метанът е с биологичен или геоложки произход. ", "date": "2019.06.26", "title": "Загадката с метана на Марс продължава "}
{"url": "http://www.cross.bg/borisov-bulgariya-premierut-1607737.html", "text": "/КРОСС/ „По време на Българското председателство на Съвета на ЕС сложихме най-сложната тема - опасна, трудна - европриобщаването на страните от Западните Балкани, надявам се колегите един ден ще оценят това\". Това заяви министър-председателят Бойко Борисов в изказването си пред участниците в Пловдивския икономически форум. Премиерът подчерта, че България даде рестарт на тази процедура и изрази надежда, че на предстоящата среща на страните от Берлинския процес в Познан ще бъде взето решение за съвместно домакинство догодина на Република Северна Македония и България. „Исторически ние сме се били с всички съседи, резултатът е, че регионът на Балканите е изостанал. Сега обърнахме нещата. Надявам се да преодолеем всички трудности\", каза още премиерът Борисов. Министър председателят посочи, че очаква България и Република Северна Македония да запазят добрите съседски взаимоотношения. „Имаме редкия шанс - тази територия, Балкани наречена - толкова пропита с кръв, колкото надали на друго място има, ние, всички, да направим един прекрасен бизнес климат‘, подчерта още премиерът Борисов.Пред представителите на бизнес средите премиерът Борисов изтъкна стабилната икономическа среда у нас, като отбеляза, че България е привлекателна за чуждите инвеститори с ниските си данъци и добрите финансови показатели. „Изключителна добра данъчна среда. Четири пъти се е вдигнал износа ни в електронната промишленост. Два пъти повече - доходите, а доходите се вдигат с бизнеса, тези, които правят Брутния вътрешен продукт\", заяви още Бойко Борисов.Премиерът Борисов припомни пред бизнеса, че правителството продължава да строи и ремонтира пътната инфраструктура страната. „Новите инвеститори гледат за колко време тировете стигат до границата и затова с финансовия министър Владислав Горанов разширяваме двойно КПП-то на Калотина, защото не може да се поеме трафикът\", посочи още министър-председателят в Пловдив. Той изброи важните за региона съвместни проекти, по които се работи - пристанища, магистралите, жп линиите, газопроводи, като отбеляза, че България продължава да се стреми към прогнозируема данъчна политика, намаляване на сивия сектор, квалифициране на работната ръка. Премиерът Борисов подчерта още, че правителството продължава да осигурява трайно инвестиции в образованието - двойно увеличение на учителските заплати, както и средства в образователната инфраструктура.В Пловдив за втора поредна година представители на правителства, бизнеса и на неправителствения сектор от страната и Европа обсъждат предизвикателствата пред икономическия растеж и конкурентоспособността у нас и в Югоизточна Европа. Част от темите са свързани с перспективите през Западните Балкани, очакванията от новия Европейски парламент и новата Европейска комисия, демографски и здравни проблеми, пътната карта на България към ЕРМ II, привличането на чужди инвестиции, енергийната и цифрова политика на ЕС. ", "date": "2019.06.26", "title": "Премиерът: Ниските данъци и добрата финансова среда привличат чуждестранните инвеститори"}
{"url": "http://www.cross.bg/teletol-dogovora-yslygi-1607732.html", "text": "/КРОСС/Във връзка със запитвания от медии за оповестени в публичното пространство твърдения за отношенията между Агенция „Пътна инфраструктура\" и един от кандидатите за нейн търговски партньор - „Телетол\" АД, предоставяме следната информация:АПИ не поддържа монопол на нито един Национален доставчик на услуги /НДУ/ за продажба на пътни такси - електронна винетка и тол. Предстои подписване на договор с нов доставчик на услуги - \"Конкорд Смарт Инфраструктура\" АД, за което има решение на Управителния съвет на АПИ от 19 юни 2019 г. Четвъртият кандидат за НДУ - „Иком\" ООД, е заявил желание да партнира на Пътната агенция само в събирането на тол такси, не и в продажбата на електронни винетки. Това дружество е все още в първия етап на процедурата - да се установи дали отговаря на условията и едва тогава да се впише в регистъра.\"Телетол\" АД остава регистриран Национален доставчик на тол услуги. Напомняме, че дружеството няма да има възможност да продава електронни винетки, тъй като не постигна оперативна съвместимост на база интерфейс с Електронната система за събиране на пътни такси. Но има възможност отново да кандидатства за продажба на е-винетки след като се приведе в съответствие. Дали това ще стане зависи единствено от \"Телетол\" АД и желанието им да работят по правилата, които са еднакви за всички доставчици на услуги.Регистрацията на Национални доставчици на услуги се извършва съгласно Общи условия, които са публични на интернет страницата на АПИ. Съгласно тях, след подписване на договора, всеки Национален доставчик на услуги има 10 дни за доказване на оперативна съвместимост и едва тогава договорът влиза в сила. Категорично не отговаря на истината твърдението, че регистрацията на \"Телетол\" АД като НДУ е отнела 6 месеца. Дружеството е подало документи за регистрация на 8 март 2019 г. С решение на УС на АПИ от 18 март 2019 г. \"Телетол\" АД е вписан в регистъра на НДУ на сайта www.bgtoll.bg, с което приключва първата фаза от регистрацията съгласно Общите условия. На 14 май е подписан договор с \"Телетол\" АД, който влиза в сила едва след доказване на оперативна съвместимост с интерфейса на електронната система. Решението на УС на АПИ за прекратяване на договора идва месец по-късно - на 19 юни 2019 г., тъй като не е постигната оперативна съвместимост на база интерфейс. \"Телетол\" АД предлага нова технология, която няма нищо общо с изпълнението на изискванията от Общите условия и представлява сериозно неизпълнение на договора и опит за пренаписване и на договора, и на Общите условия.АПИ държи да подчертае, че електронната система за събиране на пътни такси обработва данни и изисква определени нива на сигурност и взамодействие с партньорите. Не може всеки по свой начин да се интегрира към системата. Процедурите са направени така, че да гарантират непрекъснатост и защита на системата в процеса на интеграция.На дружеството е предоставена цялата необходима информация за осъществяване на интерграцията, но от страна на \"Телетол\" не са предприети активни действия във връзка с осъществяване на реалната комуникация, за да се извърши процесът на интеграция. По повод твърдението на \"Телетол\" АД, че за решението на УС на АПИ за прекратяване на договора са разбрали от прессъобщение информираме, че писмото на председателя на АПИ Георги Терзийски е изпратено по електронна поща на 20 юни, както и по установения административен ред чрез пощенска услуга с обратна разписка. По електронна поща писмото е изпратено от директора на НТУ проф. Олег Асенов в качеството му на лице за контакти по договора с \"Телетол\" АД. Електронното писмо на проф. Асенов е до Тони Шиби, лице за контакт по договора от страна на \"Телетол\". В приложената снимка се вижда, че писмото е изпратено на 20.06.2019 г. в 17:53 часа. Прилагаме и .", "date": "2019.06.26", "title": "Агенция “Пътна инфраструктура” не поддържа монопол на нито един национален доставчик на услуги"}
{"url": "http://www.cross.bg/tzeni-elektromerite-vklyuchitelno-1607735.html", "text": "/КРОСС/ Както при всяка смяна на цени досега, информацията за консумацията в следващите фактури ще бъде разделена на два отделни периода - потребление по стари цени до 30 юни 2019 г. включително и потребление по нови цени от 1 юли 2019 г.Предвид очакваното решение на Комисията за енергийно и водно регулиране (КЕВР) за нови цени на електроенергията от 1 юли 2019 г. EVN България предоставя на своите клиенти възможност сами да отчетат електромерите си и да предоставят данните на дружеството. Самоотчитането се извършва по желание на клиентите без да отменя осъществяването на регулярен месечен отчет на електромерите от страна на дружеството.Клиентите, които желаят да се възползват от тази възможност, следва да попълнят показанията на електромерите си на 1 юли 2019 г. в декларация, която се предоставя и попълва в EVN Офис. Приемане на декларациите ще се извършва в периода 1 юли (понеделник) - 3 юли 2019 г. (сряда) включително.При попълването се посочват ИТН (измервателна точка номер) и клиентски номер, които фигурират във всяка една фактура. Желателно е клиентите да оставят и актуален телефон в случай на грешно подадени показания. На база на предоставените данни от самоотчета дружеството ще фактурира консумираната електроенергия до 30 юни 2019 г. включително по старите цени, а от 1 юли 2019 г. - по новите тарифи, определени от КЕВР.За всички клиенти, които не пожелаят да отчетат сами електромерите си към 1 юли 2019 г. ще важи следният принцип, който се прилага при смяна на цени:- Количеството консумирана енергия по стари цени ще се изчислява като произведение на броя на дните от датата на отчитането през юни 2019 г. до 30 юни 2019 г. включително по средната дневна консумация на клиента за пълния отчетен период- Количеството консумирана енергия по нови цени ще се изчислява като произведение на броя на дните от 1 юли 2019 г. до датата на отчитане през юли 2019 г. пак по същата средна дневна консумация за пълния отчетен период.Общият брой на дните в отчетния период отговаря на нормалния месечен период на отчитане за всеки клиент, като се запазват регулярните срокове на отчитане.Както при всяка смяна на цени, информацията за консумацията в следващите фактури ще бъде разделена на два отделни периода - потребление по стари цени до 30 юни 2019 г. включително и потребление по нови цени от 1 юли 2019 г. ", "date": "2019.06.26", "title": "EVN България предоставя на своите клиенти възможност за самоотчет на електромерите към 1 юли 2019 г."}
{"url": "http://www.cross.bg/posoka-sofiya-vremenno-1607736.html", "text": "/КРОСС/ Временно се ограничава движението в изпреварващата и активната лента при км 388 на АМ \"Хемус\" в посока София поради аварирал ТИР. Трафикът се пренасочва в аварийната лента и се регулира от \"Пътна полиция\".Необходимо е шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.06.26", "title": "Временно се ограничава движението при км 388 на АМ \"Хемус\" в посока София"}
{"url": "http://www.cross.bg/masla-maslinovi-maslo-1607738.html", "text": "/КРОСС/ 1 153 проверки на предлаганите маслинови масла  и  растителни  масла  смес, с вложено в състава им маслиново масло, извърши дирекция „Контрол на храните\" към Българската агенция по безопасност на храните (БАБХ) на територията на  всички области в страната.Контролните органи на БАБХ осъществиха извънредна тематична проверка на посочените хранителни продукти, която включва обекти за производство и/или бутилиране на маслинови масла и смеси от растителни масла с вложено в състава им маслиново масло, супермаркети и хранителни магазини, продаващи маслинови масла, складове за търговия на едро и дребно, и централни складове на търговските вериги в страната.22 са издадените предписания за възбрана на реализацията на неотговарящи на стандартите за търговия маслинови масла. Съставени са 3 акта за установяване на административно нарушение. Възбранените от продажба количества маслинови масла, в  бутилки от 0.5 литра  и  от 1 литър, са общо 2 542  броя.Извънредната тематична проверка констатира, че на българския пазар се предлагат десетки видове маслинови масла с произход предимно от Гърция, но също така и от Испания, Италия и Португалия, доставени от търговски  фирми - разпространители.При анализа на резултатите ясно се очертава тенденцията за голямо разнообразие на българския пазар, като преобладаващи са продажбите на „Маслиново масло от маслиново кюспе\" и „Маслиново масло, съставено от рафинирани и необработени маслинови масла\". Предлагат се и висококачествените „Маслиново масло Екстра virgin\" и „Маслиново масло Virgin\".Обобщените резултати показват, че има значително подобрение по отношение на съответствието на маслиновите масла в търговската мрежа с изискванията на европейското законодателство, и по конкретно със Стандартите за търговия с маслиново масло в Европейската общност, приети с Регламент (ЕС) № 29/2012 г., задължителни за страните членки.Вследствие на упражнявания официален контрол от БАБХ, свързан със спазването на изискванията към маслиновите масла от отговорните стопански субекти, включително и относно етикетирането, издадените предписания във връзка с предлагани неотговарящи продукти са намалели значително (22 броя),  в сравнение с констатираните несъответствия и издадени предписания по време на извършената тематична проверка през 2017 година - общо 183 броя.Най-често констатираните несъответствия са свързани с етикетирането - не е налична категорията на маслиновото масло, липсва информация на етикета на български език, не са посочени данни за произход, производител или дистрибутор.Установено бе и предлагане на пазара на така наречените „Салатени миксове\" с неразрешени съставки. При проверките бе констатирано наличие на смеси от зехтини и слънчогледово олио с вложени оцветители, консерванти и ароматизанти.За установените несъответствия хранителните продукти са изтеглени от пазара, върнати са в производствените обекти и са пренасочени за нехранителни цели, включително и унищожаване.Проверките се правят с цел установяване спазването на законодателството за храните. Във връзка с констатациите от тематичната проверка БАБХ, като контролен орган, ще продължи проверките в обектите с установени нарушения с цел проследяване на изпълнението на издадените предписания, изтегляне и връщане на несъответстващите продукти към доставчиците. ", "date": "2019.06.26", "title": "БАБХ извърши 1 153 проверки в страната на предлаганите маслинови и растителни масла"}
{"url": "http://www.cross.bg/fandukova-kontrol-posochva-1607739.html", "text": "/КРОСС/ Директорът на дирекция \"Общински строителен контрол\" в Направление \"Архитектура и градоустройство\" (НАГ) Влади Калинов е подал оставка. Кметът на София Йорданка Фандъкова я е приела. Това съобщава столичният кмет в профила си във Фейсбук.Днес поисках обяснения от директора на дирекция \"Общински строителен контрол\" - арх. Влади Калинов, за проверката за законността на два навеса, собственост на Пламен и Ирена Димитрови на ул. \"Проф. Г. Павлов\" 21 в кв. \"Гео Милев\", посочва Фандъкова в социалната мрежа. \"Получих обясненията за решението да прекрати проверката, както и оставката му, която приех\", заявява кметът. Тя връща за ново разглеждане акта на район \"Слатина\", които констатираха незаконно построени покриви върху постройките на покривната тераса. С кмета на район \"Слатина\" още по време на тяхната проверка разгледахме строителната документация, посочва Фандъкова. Тя допълва, че в проекта на сградата няма покриви върху издигнатите колонади. Проверката засяга действия на строителя на сградата през 2007 година.Фактите са такива каквито са, и никой няма интерес от това да бъдат прикривани и премълчавани, заявява кметът Фандъкова.", "date": "2019.06.26", "title": "Шефът на строителния контрол в София подаде оставка "}
{"url": "http://www.cross.bg/bryuksel-avtor-nadpisa-1607744.html", "text": "/КРОСС/ Белгийската прокуратура издирва автор на надпис, в който се предупреждава, че тази вечер в Брюксел ще има атентат на централния площад \"Гран плас\", съобщиха местни медии. Надписът се е появил снощи на екран до Европейския парламент. Властите са иззели записите от камерите за наблюдение в околностите. Прокуратурата се стреми да установи възможно най-бързо кой е автор на текста, за да прецени дали съществува действителна заплаха. Според надписа атентатът е насрочен за 18.00 ч. днес (19.00 ч. българско време).Разпространени снимки на въпросния надпис показват, че той е на английски език и е подписан от \"Абула Хакими\". Името на Брюксел в надписа е изписано неправилно, а по-нататък се чете, че ударът ще бъде извършен от някой \"с неонова блуза\". Предполага се, че автор на надписа е бил някой от посетителите на сградата на ЕП.Преди дни белгийските власти задържаха местен гражданин, за когото се твърди, че подготвял терористичен удар срещу посолството на САЩ в Брюксел. Задържаният е привлечен към отговорност, но отрича повдигнатите обвинения. Според прокуратурата той е бил в готовност да нанесе удар съвсем скоро и е бил под наблюдението на службите за сигурност. ", "date": "2019.06.26", "title": "Предупреждение за атентат в Брюксел - тази вечер в 19 часа"}
{"url": "http://www.cross.bg/parcheta-plovdiv-bili-1607747.html", "text": "/КРОСС/ Санирано училище в центъра на Пловдив започна да се руши. Големи парчета от мазилката на Професионалната гимназия по битова техника са се откъртили и са се стоварили в двора в сряда сутрин. Инцидентът е станал около 9:30 ч., като за щастие, в този момент е имало учебни занятия, нито хора около сградата.Веднага след инцидента е подаден сигнал на телефон 112, а всички ученици и учители са евакуирани. След като пожарникарите са откъртили висящите парчета изолация и са преценили, че няма опасност, децата са били върнати в класните стаи, като часовете до края на деня са били намалени.Сградата е санирана през 2013 г., а гаранцията на ремонта е изтекла миналата година.Снимка Забелязано в Пловдив", "date": "2019.06.26", "title": "Паднаха големи парчета от мазилка на санирано училище в Пловдив"}
{"url": "http://www.cross.bg/pargov-informatziya-kaloyan-1607734.html", "text": "/КРОСС/ Лидерът на БСП - София и председател на групата на социалистите в СОС Калоян Паргов официално поиска информация за наводненията в столицата след пороя в понеделник. Той направи това по време на днешното заседание на Комисията по транспорт и туризъм към СОС. Предложението му беше още на следващото заседание на комисията ръководителите на Дирекция \"Аварийна помощ и превенция\" Красимир Димитров и на Дирекция \"Сигурност\" Кристина Лазарова, както и директорът на Столичния инспекторат Веска Георгиева да изнесат официална информация за ситуацията.\"Също така очаквам от тях и предложения за мерки. Какво ще предприемат оттук-нататък, за да не бъдат допускани повече наводнения по централните столични улици, а и не само по тях, каза Калоян Паргов. - В понеделник след пороя гневът на гражданите за пореден път се изля върху Столична община. И с право. А ние, като общински съветници, не бива да допускаме подобни проблеми. Какво значи продавачи в магазини да стоят на вратите и с четки и парцали да се борят с водата, за да не влезе вътре? А за шахтите и канализацията - да не говорим! Вярно, че отговорността за поддръжката им е разделена на три, включително и на \"Софийска вода\", но в края на юни да оправдават запушванията с листа - не е сериозно. Не сме в сезона на листопада\". ", "date": "2019.06.26", "title": "Калоян Паргов поиска информация за наводненията в София след пороя в понеделник"}
{"url": "http://www.cross.bg/tema-stranata-goranov-1607745.html", "text": "/КРОСС/ Преди края на годината страната ни може да влезе в чакалнята на Еврозонатата - заяви финансовият министър Владислав Горанов на икономически форум в Пловдив. По предварителни данни за първото тримесечие, икономиката ни бележи ръст от 4.8 процента.Двудневната среща в Пловдив, на която присъстват посланици, икономисти и банкери е с фокус върху Западните Балкани. Премиерът Бойко Борисов подчерта, че тази тема е повдигната още по време на председателството на страната ни. А всички различия в региона, включително и на тема история, могат да бъдат решени, тъй като на Балканите в момента има политици с разум и опит.Бойко Борисов призова Гърция, Турция и Кипър да намерят бързо и разумно решение за находищата на газ в Кипър. ", "date": "2019.06.26", "title": " Горанов: Преди края на годината можем да влезем в чакалнята на Еврозоната "}
{"url": "http://www.cross.bg/sofiya-samolet-avariiino-1607731.html", "text": "/КРОСС/ Самолет \"Боинг\" 737-800 на израелските авиолинии \"Ел Ал\" кацна аварийно на Летище София, съобщи NOVA.Полетът е бил от София за Тел Авив. Продължил е само 41 минути до обратното кацане на софийското летище. По непотвърдена информация причината за извънредното приземяване е авария, предизвикана от ударила се птица в един от двигателите. Забелязан е дим в кабината на самолета. ", "date": "2019.06.26", "title": "Самолет на израелските авиолинии кацна аварийно на Летище София "}
{"url": "http://www.cross.bg/bulgariya-karayancheva-medvedev-1607721.html", "text": "/КРОСС/ Оптимисти сме за развитието на двустранните отношения между България и Русия. Това беше общото послание на председателя на Народното събрание Цвета Караянчева и министър-председателя на Руската федерация Дмитрий Медведев по време на работна среща в Дома на правителството в Москва.Цвета Караянчева благодари на Дмитрий Медведев за решението на казуса с възможността българските студенти да работят почасово в Руската федерация. Председателят на парламента гарантира, че българската страна полага необходимите усилия за реализацията на проекта за изграждането на разклонението от „Турски поток\" към България и Сърбия, което страната ни предлага да се нарича „Балкански поток\".„Проектът се изгражда по всички европейски изисквания и чрез свързването му с газов хъб „Балкан\" ще гарантира стратегическата роля на България на европейската газова карта\", заяви Цвета Караянчева.Руският премиер Дмитрий Медведев приветства работата по изграждането и разширяването на газовата инфраструктура в България и региона и изрази задоволство, че България ще участва в реализацията на разклонението на „Турски поток\" и в транзита на газ.Освен това руският премиер потвърди, че „Росатом\" ще се включи в процедурата за избор на стратегически инвеститор за АЕЦ „Белене\".По време на разговора Цвета Караянчева и Дмитрий Медведев  обсъдиха възможностите за увеличение на стокообмена между двете страни и отбелязаха, че най-важното в отношенията между България и Русия са контактите между хората.В края на срещата руският премиер изпрати поздравления на българския си колега Бойко Борисов.Българска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България - Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов. ", "date": "2019.06.26", "title": "Караянчева и Медведев: Оптимисти сме за двустранните отношения между България и Русия"}
{"url": "http://www.cross.bg/maratonki-mozhete-taka-1607748.html", "text": "/КРОСС/ Нуждаят ли се мъжете от някаква специална подготовка преди да си купят нови маратонки? Реално това се оказват едни от най-предпочитаните обувки, които господата предпочитат за ежедневния си аутфит.Предимството на маратонките са в това, че първо на пазара се предлагат доста многообразни модели, а освен това на второ място ще поставим и факта, че са успешно адаптиращи се както към спортен панталон, така и към дънки, дори и къси панталони. Естествено като всеки моден аксесоари  мъжките маратонки се избират съобразно правила. Свързваме ги не само с модните и актуални тенденции, но също така и с усещането за удобство и комфорт. Когато посещавате онлайн магазин и по конкретно категорията  обърнете внимание на последно добавените артикули. Обикновено в магазините са посочени като „нова колекция\" или пък „последно добавени\". Така ще можете да се ориентирате кои са най-новите продукти, от които можете да избирате.Хубаво е да си в крак с модата, но имайте предвид, че и при мъжките маратонки има типичните младежки модели и такива, предназначени за по-улегнали господа. Тийн вариантите са доста по-ексцентрични ярки като цветово съотношение. Те са дръзки и определено ако искате да бъдете забелязани с такива маратонки ще успеете да го направите. Ако обаче не обичате толкова атрактивни модели то можете да изберете класиката в жанра в бяло, сиво, черно или червено. А уверяваме ви, че има достатъчно модели, които да впечатлят със своята стил и изтънченост. Независимо обаче как изглеждат тези маратонки имайте предвид, че при покупката освен външния вид е задължително условие да се избират максимално комфортни такива. Класическите тенденции се представят с маратонки с връзки, но напоследък доста атрактивни като модел станаха онези, които се обуват много лесно  иреално пасват на крака като чорап. Системата Slip on е едно доста иновативно решение, което е абсолютно приложимо както при дамски така и мъжки маратонки, а интереса към модела непрекъснато расте поради факта, че се превръщат в едни от най-удобните за ходилата и глезените спортни обувки. А най-невероятното е, че пасват почти на всякакъв стайлинг. Тези универсални маратонки са изключително издръжливи, тъй като не се разпъват, не се амортизират и най-важното нямат връзки, които непрекъснато да се развързват в най-неподходящия момент.  И тук важи правилото за точния размер, който ще гарантира пълна ефективност и постигане на максимално удовлетворение, независимо дали ходите, тичате или сте в залата за тренировки.Болките в краката от неудобните обувки могат да причиняват хроничен дискомфорт, който се изразява в схващане в кръста, дископатия, болки дори във врата. Ето защо имате основателна причина да размислите по отношение на идеалния и практичен модел мъжки спортни обувки, които не просто да са последен писък на модните тенденции, но да предоставят на тялото ви удобство без значение колко време се налага да вървите или пък да се разхождате. Безспорно не само спортно активните мъже имат нужда от качествени маратонки.  Когато се касае за избор на ежедневна обувка то имайте предвид, че по отношение на качеството трябва да сте безкомпромисни. Само така можете да си гарантирате свобода на движенията и усещане за удобство във всеки момент. ", "date": "2019.06.26", "title": "Какви са претенциите на мъжете по отношение на маратонките, които носят?"}
{"url": "http://www.cross.bg/zhivota-nastaneno-opasnost-1607725.html", "text": "/КРОСС/ 9-годишно момиченце е настанено за лечение в УМБАЛ-Стара Загора след катастрофа. Детето е с черепно-мозъчна травма и има опасност за живота му. Пътният инцидент е станал на 25 юни близо до павелбанското село Габарево.Лек автомобил, управляван от 36-годишна жена, излязъл от пътното платно и се блъснал в дърво.В резултат на удара, водачката получила натъртване в областта на главата. Жената е прегледана и освободена. С опасност за живота е пътуващото в колата 9-годишно момиченце, което е настанено в старозагорската болница.Шофьорката е тествана за употреба на алкохол с техническо средство, което отчело отрицателен резултат. ", "date": "2019.06.26", "title": "Дете се бори за живота си след катастрофа "}
{"url": "http://www.cross.bg/promeni-v-dvizhenieto-po-am-trakiya-1607722.html", "text": "/КРОСС/ До 17:00 ч. днес движението от км 22 до км 23 на АМ „Тракия\" в посока Бургас ще се осъществява само в активната лента поради ремонтни дейности. Необходимо е шофьорите да се движат с повишено внимание и събразена скорост, като спазват поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0 ", "date": "2019.06.26", "title": "Промени в движението по АМ Тракия"}
{"url": "http://www.cross.bg/muzh-pochina-sled-poboii-v-plovdiv-1607733.html", "text": "/КРОСС/ Мъж в безпомощно състояние е бил намерен тази сутрин в дома му, съобщиха от полицията.На адреса са изпратени екипи на Второ районно управление и Спешна медицинска помощ, които само са констатирали смъртта на 56-годишния мъж.При първоначалния оглед са установени следи от насилие.Уведомена е Окръжна прокуратура-Пловдив и под нейно ръководство се извършват активни процесуални и следствени действия от служители на МВР и отдел \"Криминална полиция\".Образувано е досъдебно производство. ", "date": "2019.06.26", "title": "Мъж почина след побой в Пловдив "}
{"url": "http://www.cross.bg/ministurut-na-zdraveopazvaneto-produlzhava-razgovorite-s-lechebnite-zavedeniya-1607728.html", "text": "/КРОСС/ Днес, 26 юни, министър Ананиев ще представи и обсъди прилагането на Методиката за формиране на разходите за персонал с ръководствата на многопрофилните болници във Враца, Видин и Монтана, както и с екипа на Окръжна болница, София.Срещата ще се състои в столичната УМБАЛ „Св. Анна\", а веднага след нея, около 16.30 часа, пред централния вход на болницата министър Ананиев ще обобщи пред журналисти резултатите от проведените разговори. ", "date": "2019.06.26", "title": "Министърът на здравеопазването продължава разговорите с лечебните заведения"}
{"url": "http://www.cross.bg/belaryskata-strana-paksh-1607730.html", "text": "/КРОСС/ Делегация, начело с унгарския министър Янош Шули, който отговаря за строителството и въвеждането в експлоатация на енергоблоковете на АЕЦ „Пакш\" 2, направи на 24 юни работно посещение в Беларуската АЕЦ. Интересът на унгарските специалисти към изграждането на АЕЦ в Беларус е предизвикан от това, че по същия референтен руски проект с реактор ВВЕР-1200 от поколение „три плюс\" ще се строят бъдещите енергблокове на АЕЦ „Пакш\" 2. Опитът на Беларус може да бъде използван от унгарската страна при решаване на редица организационни въпроси. По време на посещението, унгарските специалисти се запознаха с хода на строителство на централата и проведоха работна среща с представители на ръководството на Беларуската АЕЦ, както и на инженерното подразделение на руската корпорация „Росатом\", което е генерален проектант и изпълнител на строителството на атомната централа. Бяха обсъдени въпроси за броя, състава и настаняването на строителите по време на основния етап от изграждане на АЕЦ. Бе демонстриран опитът на беларуската страна за създаване на инфраструктура за строителите и обслужващия персонал на атомната централа в град Островец, където в момента активно се строят жилища и социално-културни обекти. Делегатите посетиха и Учебно-тренировъчния център на централата, в който се провежда подготовката на специалистите от експлоатационните служби на Първи енергоблок. „Опитът на беларуската страна за създаване на условия за живот и успешна работа на такъв важен обект, какъвто е АЕЦ, е огромен и предвид съпоставимостта на мащабите на строителството, може да бъде използван при организирането на дейностите в АЕЦ „Пакш\" 2\", отбеляза Янош Шули. Беларуската АЕЦ с два реактора ВВЕР-1200 с обща мощност 2400 мегавата се изгражда по руски проект от поколение „три плюс\", който напълно отговаря на международните норми за безопасност и препоръките на Международната агенция за атомна енергия (МААЕ).", "date": "2019.06.26", "title": "Унгарска делегация посети Беларуската АЕЦ"}
{"url": "http://www.cross.bg/zayavleniya-agentziyata-vpisvaniyata-1607729.html", "text": "/КРОСС/ Предвид изтичащия краен срок за подаване на заявления за обявяване на годишни финансови отчети в търговския регистър и регистъра на юридическите лица с нестопанска цел, Агенцията по вписванията ще работи извънредно с цел улесняване на гражданите. Всички офиси на Агенцията по вписванията в страната ще работят извънредно в събота, 29.06.2019г. с работно време от 09:00 до 15:30 часа.Така институцията цели да улесни подаването в срок на заявленията за обявяване на годишни финансови отчети. Законовият срок за подаване на заявленията е от 01.01.2019 г. до 30.06.2019 г. Агенцията по вписванията напомня, че освен на гише, документите могат да се подават и онлайн на сайта на Търговския регистър и регистъра на юридически лица с нестопанска цел (ТРРЮЛНЦ) - www.brra.bg. Таксата за подаване на заявления по електронен път е с 50 % по-ниска от тази на гише. Според статистика на институцията се наблюдава тенденция на нарастващ брой подавани заявления с електронен подпис.До момента в Агенцията по вписванията са постъпили 238775 заявления за обявяване на годишни финансови отчети. От тях около 80% са подадени по електронен път, а останалата част - на гише. На база подадените заявления от миналата година се очаква в следващите четири  дни да бъдат внесени над 50 000 заявления.", "date": "2019.06.26", "title": "Агенцията по вписванията ще работи извънредно"}
{"url": "http://www.cross.bg/interesi-konflikt-prokyratyrata-1607724.html", "text": "/КРОСС/ Становището на Антикорупционната комисия, че няма конфликт на интереси по скандала \"Апартаментгейт\", не означава, че проверката на политиците е приключила. Когато НАП приключи ревизиите и ги върне в Прокуратурата, ще стане ясно има или няма престъпления, заяви главният прокурор Сотир Цацаров пред журналисти в кулоарите на Народното събрание.„Тези производства за конфликт на интереси нямат отношение към прокурорските проверки. По отношение на конфликта на интереси прокуратурата има една единствена съпричастност. Когато е започнала съответната проверка по отношение на Цветан Цветанов, прокуратурата е отправила и сигнал до комисията за евентуален конфликт на интереси. Ние нямаме право да преценяваме такъв конфликт. Това може да го прави само комисията. Тя се произнесе по отношение на 10 или 11 лица. Но така или иначе произнасянето на комисията, както и това дали има, или няма конфликт на интереси не може да повлияе по някакъв начин на проверките на прокуратурата\", каза Цацаров.Твърденията, че готвените промени в Закона за съдебната власт, с които се регламентира разследване на „тримата големи\" в съдебната система, се правят, за да бъде отстранен председателя на Върховния касационен съд Лозан Панов, главният прокурор определи като целенасочена измама:„Пълна измама и тя е целенасочена е това, че едва ли не правилата се правят, за да се улесни или да се създаде път-процедура за отстраняване на председателя на Върховния касационен съд. Нито някой има интерес да отстрани този човек в момента, нито ще го направи. Такова е мнението ми. Освен това създадените правила го пазят, него и който и да е председател на ВКС. Така че нека не спекулираме със страхове и всичко друго\", допълни той.", "date": "2019.06.26", "title": "Цацаров: Решенията на КПКОНПИ за „Апартаментгейт“ не влияят на прокуратурата "}
{"url": "http://www.cross.bg/viadykta-borisov-deiinosti-1607723.html", "text": "/КРОСС/ Министър-председателят Бойко Борисов инспектира строително-ремонтните дейности на виадуктите на автомагистрала „Тракия\", разположени при 13-ия, 15-ия и 20-ия км. В инспекцията участваха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков.„На практика се правят нови мостове\", заяви премиерът Борисов след като строителните екипи му разказаха за хода на дейностите. Заместник-министър Нанков увери министър-председателя, че ще бъдат спазени определените срокове за завършване на ремонтите на трите съоръжения.Движението по виадукта при 20-ия км ще се възстанови на 30 юни, по съоръжението при 13-ия км - на 1 юли, а по това при 15-ия км - на 2 юли. „Каква строителна армия\", отбеляза премиерът Борисов при инспекцията, а работниците заявиха, че такива ремонти по виадуктите не са правени.Строително-ремонтните дейности на връхните конструкции на трите виадукта са идентични.Демонтажните дейности на трите виадукта включват фрезоване на асфалтобетонова настилка, разкъртване на замазка и бетонова плоча, и тротоарни конзоли, демонтаж на дилатационни фуги, демонтаж на оградни съоръжения и др.При монтажните дейности се извършва направа на изравнителна армирана стоманобетонова плоча над съществуващата бетоновата плоча, монтаж на нови дилатационни фуги, направа на нови гардбаластови стени, преходни плочи и насип, направа на отводнителна система, полагане на хидроизолация, осигуряване на нова асфалтобетонова настилка, монтаж на нови оградни съоръжения и маркировка.Планирани за ремонт са връхните конструкции на левите плътна на съоръженията. В зависимост от ремонтната програма на АПИ те ще бъдат извършени през есента или идната пролет. За виадуктите на 13-и и 15-и км са разработени и съгласувани с Института за пътища и мостове проекти за  ремонт на долното строене на съоръженията. Предстои възлагането им за изпълнение от АПИ през юли 2019 г. На виадукта на 20-и км се извършва ремонт на долно строене на дясно плътно. За лявото плътно е разработен и съгласуван проект и предстои възлагането му. По този начин ремонта на съоръженията няма да бъде прекъсван, а ще се извършва последователно през цялата година.  ", "date": "2019.06.26", "title": "Борисов инспектира виадуктите на автомагистрала „Тракия“"}
{"url": "http://www.cross.bg/bulgariya-karayancheva-tzveta-1607712.html", "text": "/КРОСС/ Има голям потенциал за задълбочаване на двустранните отношения в сферата на енергетиката, където Русия и България са дългогодишни партньори. Това заяви председателят на Народното събрание Цвета Караянчева в изказването си пред членовете на Съвета на федерацията на Федералното събрание на Руската федерация. За първи път председател на българския парламент говори пред представителите в горната камара на руския парламент.Цвета Караянчева уточни, че сътрудничеството в енергетиката трябва да бъде продължено при спазване на принципите - целесъобразност, конкурентост, прозрачност, сигурност на доставките и пазарно обоснована цена. „България води политика, насочена към гарантиране на енергийната сигурност както за страната, така и за Европейския съюз\", добави Цвета Караянчева. Председателят на Народното събрание декларира, че страната ни подкрепя възможността за преминаване на разклонение на „Турски поток\" през територията на България в контекста на създаването на регионалния газов хъб „Балкан\". Така ще се постигне реална диверсификация на доставките на газ и конкурентни цени, добави Цвета Караянчева и уточни, че България не възразява срещу нито един проект, който отговаря на действащото европейско законодателство, допринася за сигурността на доставките и целите на Енергийния съюз и е икономически обоснован.Председателят на Народното събрание отбеляза, че сътрудничеството между България и Русия в областта на ядрената енергетика заслужава внимателно, отговорно и задълбочено обсъждане. Цвета Караянчева добави, че в дневния ред на българо-руското сътрудничество са и инвестиционните перспективи.През последната година и половина политическият диалог между България и Русия на най-високо ниво е обнадеждаващ, посочи в словото си Цвета Караянчева. Тя подчерта, че динамиката на политическите контакти, както и солидният потенциал на двустранните връзки, трябва да доведат до увеличаване на практическото взаимноизгодно сътрудничество. Ние искаме да развиваме отношения с Руската федерация, основани на диалога, конструктивното сътрудничество и взаимното зачитане на интересите, заяви председателят на Народното събрание.В началото на изказването си председателят на Народното събрание Цвета Караянчева подчерта, че отношенията между България и Русия са споени с най-здравата връзка - тази на духа, вярата и културата. „Те са положени върху солиден исторически фундамент, имат дълголетна история и силен емоционален заряд. Славянобългарската писменост, книжнина и култура, езиковата и духовна близост, делото на светите равноапостоли Кирил и Методий и на още плеяда дейци на славянското просвещение винаги ще озаряват връзките между нашите народи\", отбеляза Цвета Караянчева.Отношенията между България и Русия имат дълбоки корени във вековете, но несъмнено връхна точка в летописа на българо-руските връзки е Освобождението на България, заяви председателят на Народното събрание. Ние помним и никога не ще забравим - за свободата на нашето Отечество загинаха  хиляди руски войни, свободата  възкреси за нов живот българската държава и проправи пътя й към модерната европейска държавност, подчерта Цвета Караянчева. Вече 140 години България съхранява дълбоката благодарност към Русия за възстановяването на българската държавност, добави тя.Председателят на Народното събрание посочи, че днес  българо-руските отношения се развиват в условията на един непрекъснато усложняващ се свят, свят на ескалиращи кризи, на дълги процеси на уреждане на конфликти, на крехки баланси и на трудно напасване на интереси в международен план. В диалога с Русия България се ръководи от своите национални интереси и от общата политика на държавите-членки на ЕС и НАТО, посочи тя. България в качеството си на пълноправен член на Европейския съюз и НАТО би могла да способства за развитие на диалога на тези две организации с Руската федерация, добави Цвета Караянчева. България има интерес от възстановяване на доверието и от развитието на открити и прагматични отношения между Брюксел и Москва, заяви председателят на българския парламент.Българска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България - Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов. ", "date": "2019.06.26", "title": "Караянчева: Има потенциал за задълбочаване на отношенията в енергетиката между Русия и България"}
{"url": "http://www.cross.bg/bulgariya-priyatelstvo-dvete-1607719.html", "text": "/КРОСС/ Групите за приятелство между двете страни в парламентите на България и Русия подписаха Меморандум за съвместно сътрудничество и разбирателство. Днес членовете на Групата за приятелство с Русия в Народното събрание от българската парламентарна делегация в Москва се срещнаха с Групата за сътрудничество на Съвета на федерацията на Руската федерация с Народното събрание на Република България. Съпредседателят на Групата за приятелство България - Русия Красимир Велчев отбеляза добрите отношения между двете страни и даде висока оценка на техния интензитет. По думите му видеоконференциите и заседанията между двете групи за приятелство са подходяща форма за засилване на връзките. България оценява положително бързото решение на въпроса с почасовата работа на български студенти в Руската федерация, подчерта той. Красимир Велчев отправи покана делегация на Групата за сътрудничество на Съвета на федерацията на Руската федерация да посети България, за да продължат контактите и заедно да работят и решават темите от взаимен интерес. През последните години успяхме да променим и засилим темповете на диалога между нашите две групи за приятелство и между парламентите на двете страни, отбеляза съпредседателят на Групата за приятелство България - Русия Антон Кутев. Вярвам, че това е от много голяма полза за развитието на отношенията между България и Русия, допълни още Антон Кутев. Това по думите му придава интензитет и на връзките между нашите две страни както в сферата на енергетиката, така и в други важни сфери на сътрудничество.Координаторът на Групата за приятелство с България в Съвета на федерацията Василий Иконников приветства добрите отношения между двете групи в парламентите и между двете държави. Радваме се, че още септември ще решим поставения от вас въпрос за възможността българските студенти да работят почасово в Руската федерация, подчерта той.На срещата депутатите от двете групи за приятелство отбелязаха, че  динамизирането на парламентарните контакти ще доведе до допълнително задълбочаване на двустранните отношения на всички нива. Потвърдено беше, че те ще продължат да работят за развитие на приятелските връзки  в дългосрочна перспектива.Народните представители обсъдиха и възможностите за увеличаване на стокообмена между България и Русия, както и за реализирането на съвместни почивки на деца от двете страни. Като примерна стъпка за увеличаване на туристопотока бяха посочени фериботните връзки между Бургас и руските пристанища Кавказ и Новоросийск, като беше подчертано, че има възможности за развитие на проекта.Отбелязано беше, че газоразпределителната връзка „Балкански поток\" и изграждането на АЕЦ „Белене\" са в кръга на взаимоизгодните проекти.Българска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България - Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов. ", "date": "2019.06.26", "title": "Групите за приятелство между България и Русия подписаха Меморандум за разбирателство"}
{"url": "http://www.cross.bg/geiits-kompaniyata-microsoft-1607714.html", "text": "/КРОСС/ Microsoft пропусна шанса си да бъде доминиращата фирма в мобилните технологии, защото беше „разсеяна\" по време на продължителна антитръстова битка с американските власти. Такова е мнението на съоснователят на компанията Бил Гейтс.Гейтс, който говори на форум във Вашингтон, каза, че „Майкрософт\" би била още по-ценна, ако беше спечелила битката за работещ софтуер за мобилни устройства срещу Google и платформата му Android.„Бяхме в областта на операционните системи за персонални компютри. Знаехме, че мобилните телефони ще бъдат много популярни\", заяви Гейтс по време на интервю във Вашингтон. „Пропуснахме да бъдем доминиращата мобилна операционна система. Бяхме разсеяни по време на нашия антитръстов процес. Ние не възложихме на най-добрите хора да вършат работата\", призна още той. Гейтс, който се отдръпна от ежедневното управление на компанията преди десетилетие, заяви, че провалът в мобилните устройства е „най-голямата грешка, която направих\" в Мicrosoft\", защото това „беше определено сред нашия набор от умения\". „Ние очевидно бяхме компанията, която трябваше да постигне това, а ние не го направихме\", каза той и допълни, че „Android е огромен актив за Google\".Гейтс похвали сегашния главен изпълнителен директор Сатиа Надела за подпомагане на преустройството на Microsoft и връщането на компанията сред най-стойностните в света с пазарна капитализация от над 1 трлн. долара. Но той заяви, че Microsoft и други големи софтуерни фирми също така са допуснали грешки, като са позволили на Amazon да стане водещата компания за компютърни облаци „Това е изненада и това е голям кредит за Джеф Безос и неговия екип, че те излязоха начело\", каза Гейтс.На въпрос как се чувства от това, че е изместен от Безос като най-богат човек в света, Гейтс отговаря, че това „е знак, че не съм си раздавал парите достатъчно бързо, за да изпадна от челната десетка\". ", "date": "2019.06.26", "title": "Бил Гейтс призна за „най-голямата грешка“ на Microsoft "}
{"url": "http://www.cross.bg/bulgariya-izchistim-novi-1607718.html", "text": "/КРОСС/ През 2019 г. най-мащабната национална доброволческа инициатива - „Да изчистим България заедно\", разширява обхвата си с нови възможности за подобряване на средата, в която живеем.На 14 септември доброволците от цялата страна ще могат не просто да почистят замърсените зони, но и да инициират други добри дела, като обновят детски площадки и градинки, спасят унищожени гори или засадят нови, ремонтират туристически табели и заслони, боядисат пейки и дадат други добри примери, с които да направят България не само по-чиста, но и по-красива.След като през 2018 г. отбеляза рекордна активност от самия си старт и за пореден път отреди водещо място на България сред страните с най-добри доброволчески практики в грижата за природата, тази година „Да изчистим България заедно\" ще даде старт на Световния ден на почистването 2019.", "date": "2019.06.26", "title": "„Да изчистим България заедно“ разширява обхвата си"}
{"url": "http://www.cross.bg/rekord-hvanaha-shofyor-s--promila-alkohol-vuv-vratza-1607715.html", "text": "/КРОСС/ Полицията във Враца задържа 33-годишен водач на лек автомобил за шофиране след употреба на алкохол.При проверка на 25 юни пробата за алкохол се оказала положителна - 4,17 промила.Преди дни полицията започна засилени проверки за нарушения на пътя в цялата страна. Сред приоритетите е контролът на водачи, употребили алкохол и наркотични вещества.", "date": "2019.06.26", "title": "Рекорд: Хванаха шофьор с 4,17 промила алкохол във Враца "}
{"url": "http://www.cross.bg/kmch-petur-metra-1607713.html", "text": "/КРОСС/  Варненският апелативен съд увеличи наказанието на неправоспособния шофьор Петър Здравков, който през есента на миналата година прегази балетиста Мартин Чикалов. Присъдата на Здравков е увеличена от 9 на 10 години затвор. Тъй като делото беше гледано по съкратената процедура и подсъдимият призна вината си, неговото наказание се намалява с една трета до седем години лишаване от свобода. Според магистратите има превес на отегчаващите вината обстоятелства, които категорично и значително надхвърлят смекчаващите.  Решението подлежи на обжалване пред Върховния съд.Тежкият инцидент стана във вечерните часове на 10 септември 2018 г. на булевард „Приморски\", в близост до Летния театър. На 30 метра от пешеходната пътека 37-годишният Мартин е пресичал платното, бутайки велосипеда си, когато е бил пометен от „БМВ\"-то на Петър.Според съдебната експертиза, водачът се е движил в оживения район с над 114 км/ч при разрешени в участъка 50 км/ч. В последния момент се е опитал да спре, като при сблъсъка скоростта му е била 77 км/ч. Тялото на балетиста е прелетяло над 30 метра, а велосипедът е изхвърчал на около 45 метра.След катастрофата 25-годишният Петър се укри и чак на следващия ден се предаде в полицията. В кръвната му проба бяха открити следи от кокаин и канабис. ", "date": "2019.06.26", "title": "Увеличиха присъдата на шофьора без книжка, прегазил балетист във Варна "}
{"url": "http://www.cross.bg/obshtestvenite-poruchki-oferti-1607720.html", "text": "/КРОСС/ С цел улеснен достъп до по-широк кръг от потенциални изпълнители и постигане на оптимални технически и финансови параметри, БДЖ публикува отделен пълен Регистър на обществените поръчки на дружествата \"БДЖ-Пътнически превози\" ЕООД и \"БДЖ-Товарни превози\" ЕООД, който е достъпен на адрес http://tenders.bdz.bg.Регистърът съдържа както задължителната за публично оповестяване информация за Процедури, Покани, Обяви и Пазарни консултации, така и  Поръчки с директно възлагане, с финансови параметри до 30 000 лв., съгласно по чл. 20, ал.4, т.3 от ЗОП, които по съществуващият ред се изпълняват с набиране на оферти от потенциални изпълнители.С реализирането на проекта БДЖ се стреми към максимална прозрачност при провеждане на обществените поръчки в двете дружества, като дава възможност за участие и предоставяне на оферти от всички заинтересовани лица.  ", "date": "2019.06.26", "title": "БДЖ публикува Регистър на обществените поръчки"}
{"url": "http://www.cross.bg/jazz-festivala-programa-1607717.html", "text": "/КРОСС/  Освен на изключителната си музикална селекция, A to JazZ 2019 ще обърне специално внимание на качественото фестивално преживяване за хилядите гости на събитието в Южен парк 2. На 5-и, 6-и и 7-и юли най-мащабният джаз фестивал у нас отново ще удовлетвори феновете си с богат набор от допълнителни услуги, осигуряващи техния комфорт, както и много нови забавления в трите дни, наситени с разнообразна целодневна програма.Една от водещите новости е разширяването на програмата с Йога закуска в парка. Събота и неделя в 08:30 до детската сцена, заедно с професионалните инструктори Хриси Митовска и Ния Койчева, всички ще имат възможност да посрещнат слънцето с йога практики под музикалния акомпанимент на традиционна индийска табла и изпълнения на музиканта Росен Генов. Следват лека здравословна закуска и започване на репетициите на музикантите за вечерното шоу.Спортната зона е другата актуална изненада на фестивала. Тя включва разнообразни съоръжения и игри като волейбол, федербал, тенис на маса и още забавления, като ще бъде на разположение през целия ден, точно до традиционния арт-базар. Той от своя страна ще предложи пъстра селекция от креативни изложители, предлагащи авторски изделия, дрехи и аксесоари, а тази година организаторите са предвидили и комфортна пробна. Разбира се, най-верните фенове на A to JazZ ще открият в рамките на базара и фестивалния щанд с официалния мърчандайз, изработен от Rush Streetlife с уникален дизайн за конкретното издание на фестивала.Едно от интересните предложения, които A to JazZ подготвя за любителите на летните преживявания в парка и хубавото вино, са стилните и практични „джаз пикник кошници\". Те съдържат специално одеялце, бутилка селектирано вино, италиански деликатеси и чаши за четирима. Елегантните „джаз пикник кошници\" могат да бъдат закупени предварително на сайта на A to JazZ и ще очакват притежателите си на фестивалния щанд по всяко време в дните на събитието, срещу съответния документ, издаден при онлайн плащането.Организаторите отново са предвидили изненади и за най-малките в рамките на детската сутрешна образователна програма A to JazZ Kids в двата почивни дни, както, разбира се, и за любителите на здравословния начин на живот. Следете новините около фестивала за повече подробности и актуална информация за пълната програма, очакваща всички фенове на джаза и доброто прекарване на 5-и, 6-и и 7-и юли в Южен парк 2. За новости от A to JazZ 2019 следете Facebook и Instagram, както и сайта www.atojazz.bg. Официалните хаштагове на фестивала са #atojazz, #atojazzfestival, #atojazz2019.   A to JazZ Festival се провежда с изключителната подкрепа на фондация Америка за България, Столична община и Министерство на културата. Конференцията A to JazZ Talks се провежда в подкрепата на Столична програма „Култура\" и Национален фонд „Култура\".  ", "date": "2019.06.26", "title": "Музикална йога, спортна зона и детска сцена ще ни забавляват на  деветия A to JazZ"}
{"url": "http://www.cross.bg/apple-mastercard-plashtane-1607716.html", "text": "/КРОСС/ От днес , в сътрудничество със своите партньори  и дигиталната банка , предоставя на своите клиенти и услугата Apple Pay, която трансформира всички мобилни плащания в лесен, сигурен и поверителен начин на плащане. С Apple Pay на iPhone, Apple Watch, iPad и Mac потребителите могат да плащат бързо и удобно за покупки в магазини, приложения и уебсайтове. Услугата  вече е достъпна за картодържатели на Mastercard, притежаващи Revolut и Monese в България.Услугата „Цифрово активиране\" на Mastercard (MDES - Mastercard Digital Enablement Service), използва най-модерните технологии за плащане - EMV чип, токенизация и криптография, за да гарантира цялостност на информацията на картодържателя. Сигурността и поверителността на информацията са в ядрото на услугата Apple Pay. Когато използвате кредитна или дебитна карта с Apple Pay, действителните числа на картата не се съхраняват нито на устройството, нито на сървърите на Apple. Вместо това се определя уникален номер на сметката на устройството (Device Account Number), кодиран и сигурно съхраняван в елемента \"Сигурност\" на самото устройство. Всяка трансакция се оторизира с единичен, уникален, динамичен код за сигурност.„Много се радвам, че днес заедно с Apple и нашите партньори от банковия сектор, можем да предоставим иновативната услуга Apple Pay на картодържателите на Mastercard. Европа е водеща в безконтактната еволюция, като всяка втора трансакция е безконтактна. Този метод на плащане предлага бързина и удобство, но също така демонстрира и ентусиазма на европейските потребители към приемането на нови технологии като Apple Pay. Също толкова важна е безопасността на трансакциите, осигурена от технологията за токенизация на Mastercard, която позволява безопасно свързване на мобилно устройство с платежна карта\", каза Ваня Манова, мениджър на Mastercard за България, Северна Македония, Албания и Косова.Apple Pay се настройва много лесно и потребителите получават всички функции и предимства, които предлагат кредитните и дебитните карти на Mastercard.С iPhone и Apple Watch, потребителите могат да плащат с Apple Pay в магазини, ресторанти, таксита, вендинг автомати и на още много места. Когато се плаща с Apple Pay в приложения или онлайн в браузъра Сафари, няма нужда ръчно да се попълват дълги формуляри на сметки или непрекъснато да се въвежда информация за плащане и доставка. Всяка Apple Pay покупка се удостоверява с поглед или докосване с Face ID или Touch ID или кода за достъп на устройството.За повече информация за Apple Pay посетете:  ", "date": "2019.06.26", "title": "Услугата Apple Pay ще бъде достъпна и за клиентите на Mastercard в България"}
{"url": "http://www.cross.bg/suvet-visshiya-deiinostta-1607709.html", "text": "/КРОСС/ Народното събрание одобри докладите за дейността на Висшия съдебен съвет и на Инспектората към него за 2018 г. Улеснените проверки на декларациите за имущество и интереси бяха отчетени като положителна практика в работата на Инспектората.В доклада на Висшия съдебен съвет беше отчетено, че с модела за оптимизиране на съдебната карта, в страната са били закрити 11 районни прокуратури и се отчете неравномерната натовареност на съдилищата в страната, като са направени предложения за изменения на правилата за оценка на натовареността на съдиите.В заключение Боян Магдалинчев - представляващ Висшия съдебен съвет, увери народните представители: „ВСС ще продължава все така да прави всичко възможно за постигането на целите на съдебната реформа, отстоявайки зависимостта на съдебната власт\".Главният инспектор Теодора Точкова приветства  променените разпоредби в Закона за съдебната власт, с които се улесни дейността по проверка на декларациите за имущество и интереси: „В предвидения законов срок през 2018 г. са проверени и обработени 4766 декларации, смятам, че съобразно законовата уредба и липсата на разследващи правомощия, ние ефективно осъществяваме и дейността ни по проверките ни за интегритет.За отчетния период, по предложение на Инспектората, колегиите на ВСС са образували 8 дисциплинарни производства срещу магистрати. До ръководителите на съдилищата, прокуратурата и следствието са отправени общо 40 сигнала, съдържащи препоръки за преценка необходимостта от налагане на дисциплинираща мярка или на дисциплинарно наказание. ", "date": "2019.06.26", "title": "НС одобри докладите за дейността на Висшия съдебен съвет за 2018 г. "}
{"url": "http://www.cross.bg/parlamenta-kletva-polozhiha-1607708.html", "text": "/КРОСС/ Смиляна Николова Нитова-Кръстева и Анна Николаева Славова положиха клетва като народни представители от групата на \"БСП за България\".Те се заклеха на мястото на избраните за евродепутати Елена Йончева и Петър Витанов.В началото на днешното заседание председателстващият Народното събрание Емил Христов уведоми, че в деловодството на парламента е получено ветото на президента върху Закона за устройството на Черноморското крайбрежие.Парламентът разглежда годишния доклад за дейността на ВСС за 2018 г. ", "date": "2019.06.26", "title": "Двама нови депутати положиха клетва в парламента "}
{"url": "http://www.cross.bg/demokratziyata-ypravlenie-forma-1607707.html", "text": "/КРОСС/ 76% от хората по света се съгласяват с твърдението, че демокрацията може да има недостатъци, но е най-добрата форма на управление. У нас също има мнозинство в подкрепа на това твърдение, но по-малко - 52%. Така в България, в третото десетилетие след началото на демократичните промени, отношението към демокрацията остава по-скоро положително, но в по-ниска степен спрямо света.В рамките на десетилетие степента на приемане на демокрацията по света като че ли леко спада - мнозинството, което приема, че това е най-добрата форма на управление, е разколебано от 79% на 76%. В България има сходни белези - от 60%, съгласните спадат за десетилетие до 52%.Това показват данните от две вълни на изследване, проведени от световната асоциация „Галъп интернешънъл\" (в сътрудничество с УИН) в повече от 60 държави и сред повече от 60 хиляди души. Вълните са в средата на двете десетилетия на двайсет и първия век - през 2005 и 2015 г.За първи път тук сравняваме даннитe от двете мащабни изследователски вълни. Поводът е 30-тата годишнина от 1989 г. Специално по този повод  „Галъп интернешънъл\" започва да публикува нагласите на българите по важните въпроси на съвремието ни.Част от данните вече бяха излъчени в предаването #Европа и рубриката „Къде сме ние\" по БНТ.Как е по светаНаселението на света показва висока степен на приемане на демокрацията. В нашето десетилетие 76% от всички запитани отговарят положително или по-скоро положително на твърдението „Демокрацията може и да има своите недостатъци, но е най-добрата форма на управление\". 20% по-скоро не са съгласни или съвсем не са съгласни с това твърдение, а делът на тези, които не могат да отговорят, е 4%.Десет години по-рано делът на съгласните и по-скоро съгласните е бил 79% - срещу 17% по-скоро несъгласни или съвсем несъгласни, а останалите - колебаещи се.В дела на харесващите демокрацията се отбелязва разколебаване във всички изследвани региони. Най-осезаема е разликата в Азия, Африка и в Източна Европа. Разбира се, за да се отчете трайна тенденция, е нужна и още една вълна на изследване - която предстои.Ходът на политическите събития в световен мащаб напоследък може би е оказал свето влияние. Отчетеният известен спад в дела на световното население, припознаващо демокрацията като най-добър начин за решаване на обществените дела, може да означава и уклон към все по-авторитарни и популистки модели на управление, но тепърва трябва да се види дали става дума за устойчива тенденция.Възприемането на демокрацията като най-добра форма на управление днес е широко разпространено във всички демографски групи по света. Подкрепата по отношение на демокрацията е висока, независимо от нивото на религиозност и се среща практически сред всички вероизповедания. Закономерно, колкото по-високо е нивото на образование и доходите, толкова по-висока е и подкрепата на демократичното управление.Ако погледнем картината по региони, през 2015 г. демокрацията е най-харесвана - очаквано - в Северна Америка (82% мнозинство съгласно, че демокрацията е най-добра форма на управление) и в Западна Европа (80%). От друга страна, нивата на съгласие с твърдението, че демократичната система е най-добра са най-ниски в Източна Европа (64%) и Северна Азия (55%).Как е у насБългария е в съзвучие със страните в Източна Европа, които споделят по-скоро позитивни оценки за демокрацията, на не в особено висока степен. А дори и на фона на Източна Европа България е под средните стойности. Явно е, че при нас резултатите от трансформацията след 1989 г. е оставила много въпросителни за качеството на демокрацията.Изследването отчита, че в хода на третото десетилетие след демократичните промени у нас, 52% от българите са съгласни, че макар и да има своите недостатъци, демокрацията все пак е най-добрата форма на управление. Една трета от нашите сънародници обаче не могат да се съгласят с това твърдение, а 16% не знаят как да отговорят.У нас и спадът в последното десетилетие като че ли е още по-осезаем - 52% процента одобряват демокрацията сега срещу 60% преди десетилетие. А делът на българите, които не смятат, че демокрацията е най-добрата форма на управление, се е повишил с една десета - от 23% на 32%. ", "date": "2019.06.26", "title": "Галъп: 30 години след 1989 г. едва половината българи харесват демокрацията"}
{"url": "http://www.cross.bg/dyshi-televiziya-raneni-1607706.html", "text": "/КРОСС/  Най-малко единадесет души загинаха и десетки бяха ранени при катастрофа на микробус, превозващ нелегални мигранти, в северозападния турски окръг Одрин, съобщи турската телевизия НТВ.Катастрофата е станала рано сутринта в района на град Мерич край границата с Гърция. По неизвестни засега причини микробусът се е преобърнал.Според информация на телевизия СиЕнЕн-Тюрк в микробуса е имало 40 души, десет от които са загинали и 30 са били ранени. На мястото на инцидента са изпратени много линейки.Валията на Одрин Екрем Джаналп замина за мястото на произшествието, информира НТВ.  ", "date": "2019.06.26", "title": "11 нелегални мигранти загинаха при катастрофа в Турция "}
{"url": "http://www.cross.bg/energiya-proverki-elektroenergiya-1607703.html", "text": "/КРОСС/ Кражба на електроенергия с високотехнологични средства разкриха специализираните екипи на Електроразпределение Север, част от групата ЕНЕРГО-ПРО Варна. Нарушението е извършено от хотел във варненския квартал Виница. За целта е използвана незаконно изградена схема, при която консумираните количества електроенергия от хотела не се измерват от електромера и съответно не се заплащат.След анализ на потреблението на ток в района специалистите на мрежовата компания установили, че част от разпределената енергия се губи - тя е доставена, но не е отчетена, фактурирана и заплатена. След няколко проверки открили мястото на „изтичане\" на енергията и информирали органите на реда.През последните години констатираните случаи на неправомерно потребление на електрическа енергия в цялата страна чувствително нараснаха. Статистиката сочи значителен ръст на софтуерните манипулации върху средствата за търговско измерване.През периода 2016 - 2018 година служителите на ЕРП Север са извършили над 525 000 проверки за нерегламентирано потребление на електрическа енергия. Разкрити са повече от 9 500 случая на манипулации с констатирано неточно, непълно или неизмерено количество консумирана електроенергия. От началото на годината са извършени близо 90 000 проверки, при които са констатирани над 1200 нарушения.По информация на ЕНЕРГО-ПРО, през периода 2015 - 2018 г. в Североизточна България са осъдени 646 души за кражба на ток. 13 от тях са с ефективни присъди, 182 са с условни, а останалите са наказани с пробация. ", "date": "2019.06.26", "title": "Екипи на ЕРП Север разкриха високотехнологична кражба на ток от варненски хотел   "}
{"url": "http://www.cross.bg/iqos-ystroiistvoto-filip-1607704.html", "text": "/КРОСС/ /В началото на юни \"Филип Морис България\" представи националната инициатива \"IQOS Отворени врати\". На медийната среща бяха обявени първите резултати от кампанията и бъдещите бизнес планове, което стана иповод за настоящото интервю./- През 2014 г., когато устройството за нагряване на тютюн беше пуснато  пилотно на два тестови пазара в Милано и Нагоя. Имаше план сред тези пилотни градове да бъде и Солун, но поради забавяне в крайна сметкаустройството бе пуснато само в Италия и Япония.- Помня, разбира се. Беше в Нюшател, Швейцария, в т.нар. Куб -научно-изследователския център на \"Филип Морис Интернешънъл\". Тогава аз все още работех за гръцкия филиал на компанията \"Папастратос\". Първиятдосег с продукта за всекиго е различен, но за мен това беше страхотно изживяване. Аз съм тежък пушач, пуша от 16-годишен, по две кутии на ден. И в момента, в който за първи път пробвах IQOS, си казах: Това нещо енаистина страхотно! По-леко е, кара ме да се чувствам много по-добре. На практика съм фен на този продукт още преди да започна работа за него. През 2016 г. в Гърция също пуснахме на пазара IQOS. Тогава започнах да убеждавам всички около мен, които пушат, да се откажат от цигарите и да преминат към по-добрата бездимна алтернатива. Първо беше жена ми, после брат ми, след това други роднини и познати. Един от големите фенове на устройството е моята зъболекарка. Знаете ли, три месеца след като спрях цигарите и преминах на IQOS, отидох на преглед при нея. Тя е сред най-добрите парадонтолози в Гърция и след като ме прегледа, ме попита дали случайно не съм спрял да пуша, защото венците ми са се заздравили.- В България този продукт бе познат много преди официалното му пускане. Имаше хора, които си го бяха купили от чужбина. В много среди, свързани с бизнеса, иновациите и технологиите, хората вече знаеха за бездимната алтернатива, очакваха я и в България, затова, когато стартирахме, вече имахме много запалени фенове. И това, разбира се, ни помогна много. Веднага след старта първите пушачи, които преминаха на IQOS, бяха най-вече в София, но имаше и такива, които пътуваха специално от градове като Пловдив и Варна само за да си го купят. Имаше много голям интерес. Хората тук по принцип обичат иновациите. Българите винаги са сеинтересували от наука и нови технологии и затова устройството за нагряване на тютюн IQOS се радва на толкова добър прием. Любопитството по принцип тук е на високо ниво, освен това има много хора, коитоформират общественото мнение. София, бих казал, е трендсетърски град и всичко това помогна за нашето силно начало. Много бързо спечелихме  вниманието и на масовата аудитория, по-бързо, отколкото в която и дабило друга страна в Европейския съюз. Сега вече сме в етап, в който трябва да видим дали всички тези хора, които спряха да пушат и преминаха на IQOS, ще останат на него, или някои от тях ще се върнат обратно къмцигарите. Това е голямото предизвикателство и този въпрос е в основата на инициативата \"Отворени врати\", която стартирахме в началото на юни.- С инициативата искаме да насърчим потребителите на IQOS да ни питат всичко, което ги интересува за самия продукт. Но тази кампания е и за всички останали, които имат въпроси или нещо не им е ясно. Също и задесетките хиляди търговци на дребно, които биха искали да знаят повече за продукта, който предлагат на пълнолетните пушачи. Искаме да сме сигурни, че всички тези хора имат цялата информация. Отворени сме завъпроси през цялото време, разбира се, но с тази инициатива искаме да стимулираме диалог и да приканим всички наши потребители да зададат свободно своите въпроси.- Получаваме много и най-разнообразни въпроси. Има много хора, които се интересуват от научните изследвания и клиничните проучвания, които провеждаме, и такива, които по-конкретно питат за изследванията на \"Филип Морис Интернешънъл\" за слюнкоотделянето при използване на IQOS в сравнение с пушенето на цигари. Вероятно това са зъболекари, които се интересуват от въпроса заради свои пациенти. Защото почистващата функция на слюнката отслабва при пушенето на цигари и това увеличава риска от образуването на кариес, гингивит или парадонтоза, какъвто беше моят случай, за който ви разказах. При употребата на IQOS нямаме дим и пепел и образуването на вредни вещества, сред които и катрани, е намалено с 95 процента спрямо цигарения дим. В този смисъл сме убедени, че това е по-добрата алтернатива, въпреки че не е безрискова.- Ние наистина вярваме, че най-доброто нещо, което всеки може да направи, е да не започва да пуши изобщо или да спре, ако вече употребява тютюн. За тези, които не могат или не искат да спрат, преминаването къмбездимни алтернативи, които елиминират горенето, като системата за нагряване на тютюн IQOS, е по-добрият вариант. За да усетят напълно предимствата на продукта, пушачите трябва да спрат изцяло цигарите,защото иначе ефектът не е толкова голям. Надяваме се да сме от полза на всички онези пълнолетни пушачи, които са получили устройството като подарък или пък са чули от приятели, че IQOS е по-добрата алтернатива от цигарите, и веднага са си го купили без много предварителна информация. Всеки, който се интересува как се използва, почиства и зарежда устройството или има други въпроси, свързани със системата за нагряванена тютюн и научните изследвания, които стоят зад разработката , може да се обърне към нас. Освен това насърчаваме хората да ни се обаждат или пишат и да ни дават обратна връзка за опита си. Цялата събранаинформация от клиентите се анализира и след това тази обратна връзка се използва при разработката на продуктови подобрения и оптимизации. Същото важи и за търговците на дребно. Пример за това е появата на най-новата серия устройства IQOS 3 и IQOS 3 Multi, които са разработени изцяло на база на получената обратна връзка от потребителите ни по света. Сега например понижаваме цените на почистващите стикове за устройството по препоръка на клиентите, защото почистването на устройството е много важно за качеството на изживяването и правилната употреба. С две думи, стремим се да сме близо до потребителите си и да поддържаме нужното високо ниво на клиентско обслужване, така че да са винаги доволни.- Трудно е да се отговори с точност на този въпрос по различни причини. Но това, което можем да кажем със сигурност, е, че повече от 160 хил. души към момента ползват устройството IQOS в България. Това сапълнолетни пушачи, които са избрали по-добрата алтернатива на цигарите. От тях между 60-70% са тези, които са спрели изцяло да пушат и са преминали напълно към устройството, което се доближава до общататенденция в Европа.- Да, наистина планираме отварянето на колцентър в София, който ще осигурява поддръжка на клиентите ни в България и Италия. Възможно е след това да планираме оттук и покриването на повече пазари. С тази дейностние разширяваме партньорската си база, като вече имаме споразумение с \"Консентрикс\" - една от най-добре представящите се компании в тази сфера, така че до края на 2019 г. ще имаме наети 100 души, като през2020 г. планираме да удвоим броя на хората, които ще работят за нашия колцентър. ", "date": "2019.06.26", "title": "Джордж Маргонис: 3 месеца след като преминах на IQOS, моята   зъболекарка позна, че съм спрял цигарите"}
{"url": "http://www.cross.bg/sybsidiya-pari-ninova-1607705.html", "text": "/КРОСС/ БСП нямат пари да върнат надвзетата партийната субсидия. Това обяви в кулоарите на парламента председателят на партията Корнелия Нинова. Тя обясни, че надвзетите средства ще им бъдат удържани от следващата субсидия. От началото на годината партията е похарчила почти 6 милиона лева.„Имаме, както знаете, информацията към декември миналата година - 6 млн. лв., но ние, за разлика от ГЕРБ, не си държим парите на влогове за лихви. Тези близо 6 млн. лв. от началото на тази година сме похарчили за европейската кампания - 2 млн.; за старта на Българска свободна телевизия - около 1,5 млн. лв.; също толкова за средства за издръжка на структурите. Така че към момента ние не разполагаме де факто с тези пари. Имали сме ги преди половин година в резултати на кампанията и старта на телевизията, но сме ги изхарчили. Така че от следващите преводи започва да си удържа за връщане това, което сме надвзели\", посочи Нинова.БСП ще участва в новите консултации за размера на партийните субсидии, обяви още Нинова.Смятаме, че това е разумното. Да седнем и с аргументи и без емоции да обсъдим в две посоки. Да не допускаме частни интереси да си купуват партии, да диктуват политиката на България, но да намалим субсидията, така че обществото да се успокои, че партиите не харчат излишни пари. С тези два принципа отиваме на разговори. Трябваше да бъдат днес. Бяхме вчера поканени за днес, но сега на председателски съвет са се уточнили, че няма да има такива\", коментира още Нинова.Междувременно ГЕРБ запазва позицията си, че партийната субсидия трябва да е 1 лев за получен глас, коментира Десислава Атанасова.„Ние твърдо стоим зад позицията си и решението на Министерски съвет за един лев партийна субсидия, такъв какъвто беше и вотът на българските граждани. Над 2,5 млн. лв. отговориха с \"да\" на въпроса на референдума\", каза Атанасова.Според лидера на Националния фронт за спасение на България Валери Симеонов въпросът за партийните субсидии е деликатен, но има различни варианти за намиране на решение и до края на юли то ще бъде взето. НФСБ няма проблем да върне надвзетите средства от партийната субсидия, коментира още Симеонов. ", "date": "2019.06.26", "title": "БСП няма пари сега да върне надвзетата субсидия, похарчени са "}
{"url": "http://www.cross.bg/prostata-zhleza-slychai-1607699.html", "text": "/КРОСС/ Простатната жлеза е част от мъжката пикочо-полова система. Простатата е андрогенна жлеза и растежът й започва с производството на тестостерон в пубертета. Често с напредването на възрастта простатната жлеза нараства по размери и притиска преминаващата през него уретра, като причинява затруднение в уринирането. Много мъже често пренебрегват уринарните симптоми и ги смятат за нормални с напредването на възрастта.Най-често във възрастта около 50 започват неприятните симптоми като често уриниране и ноктурия (често ставане до тоалетната нощем). В повечето случаи се касае доброкачествена простатна хипертрофия или т.нар аденом на простатата.При такива симптоми мъжът трябва да посети уролог, тъй като често подобни са индикациите и при развитие на злокачествено заболяване на пикочния мехур. Според проф. д-р Георг Шатцл, специалист по урология и андрология във Wiener Privatklinik, въпреки, че симптомите са еднакви, няма връзка между двете заболявания и уголемената простата не води до повишаване на риска от рак на простата. Какво е лечението при аденом на простата? Австрийският уролог проф. Шатцл споделя още, че най-често лечението на уголемената простата е медикаментозно, в повечето случаи с алфа-блокери, 5-алфа редуктазни инхибитори и в някои по-особени случаи малки дози тадалафил. Ако този подход обаче не даде резултат, се налага хирургическа намеса. Често при пренебрежително отношение към проблема операцията остава единствената алтернатива, ето защо специалистите от урологичното отделение на австрийската клиника Wiener Privatklinik препоръчват навременно посещение при лекаря.", "date": "2019.06.26", "title": "Мъжете не трябва да отлагат посещението при уролог"}
{"url": "http://www.cross.bg/kipur-tyrtziya-tzipras-1607711.html", "text": "/КРОСС/ Гръцкият премиер Алексис Ципрас заяви, че турските сондажи във водите, над които Кипър има изключителни икономически права, са „признак на слабост\", съобщават МИА и БГНЕС. Ципрас предупреди за сериозни последици за Турция във връзка с ЕС, както и за регионалната стабилност, ако турското правителство продължи с тези действия. Турция извършва тези дейности на западния и източния бряг на Кипър. Лидерите на ЕС осъдиха Турция за сондирането за газ и я заплашиха със санкции.Гръцкият премиер е в Кипър на погребението на неотдавна починалия бивш президент на страната Димитрис Христофиас.", "date": "2019.06.26", "title": "Ципрас: Сондажите на Турция във водите на Кипър са признак на слабост"}
{"url": "http://www.cross.bg/evro-sektor-elektronni-1607710.html", "text": "/КРОСС/ Общо 27 млн. евро е бюджетът на втория конкурс за 2019 г. в сектор „Телекомуникации\" от Механизма за свързване на Европа. Подаването на предложения започва на 4 юли 2019 г. и ще продължи до 14 ноември 2019 г. Министерството на транспорта, информационните технологии и съобщенията, като национален координатор на програмата в сектор „Телекомуникации\", оказва подкрепа на български организации, които искат да се включат.Конкурсът е разпределен в няколко теми, като най-голям е бюджетът за киберсигурност - 10 млн. евро за всички държави от Европейския съюз. Ще бъдат финансирани дейности за укрепване на капацитета на национални компетентни органи, единни звена за контакт, доставчици на цифрови услуги, както и на националните центрове за действие при инциденти в информационната сигурност. Проектите могат да включват изграждане на инфраструктура за киберпространство или развитие на умения. За разработки, свързани със свободен достъп до данни от обществения сектор, ще бъдат отделени 5 млн. евро за всички участници. Целта е да се подпомогне развитието на информационни продукти и услуги, които се основават на повторното използване на данни от публичния и частния сектор. Механизмът за свързана Европа ще финансира и проекти, свързани с Електронни обществени поръчки и прилагането на електронни формуляри за обществени поръчки. Бюджетът е 3 млн. евро. Електронното здравеопазване също е тема в предстоящия конкурс. През 2019 г. подкрепата ще продължи да бъде насочена към трансграничния обмен на данни от електронни рецепти и здравните досиета на пациенти. Организацията, която кандидатства за финансиране, трябва да има подкрепата на националния орган, който отговаря за електронното здравеопазване. Максималното финансиране за държава е 1 млн. евро. Български организации могат да подават предложения и за присъединяване към модулите на Европейски портал за електронно правосъдие - електронни доказателства; система за трансгранична електронна комуникация в рамките на съдебната системата; взаимно свързване на регистрите за производствата по несъстоятелност. Бюджетът е 3 млн. евро за всички модули.Програмата ще финансира и проекти в подкрепа на създаването на Европейската платформа за умения и работни места в областта на цифровите технологии. ЕК покрива до 75 % от разходите за всеки от одобрените проекти. Повече информация е публикувана на интернет страницата на МТИТС https://www.mtitc.government.bg/bg/category/235.  ", "date": "2019.06.26", "title": "Български организации могат да се включат в конкурс по Механизма за свързана Европа с бюджет 27 млн. евро "}
{"url": "http://www.cross.bg/tzarevo-obshtinata-kumpingyvaneto-1607695.html", "text": "/КРОСС/ Община Царево ще глобява за палатки на плажа и това лято. Това решиха общинските съветници. Предвидената глоба може да достигне 5 хиляди лева.От общината отказаха участие в прякото включване в сутрешния блок на БТВ „Тази сутрин\". Все пак коментара на кмета на Царево е бил, че дългогодишната практика по отношение на къмпингуването е наложила изработването на тази наредба.Изобщо не са сложни изискванията въведени от общината по отношение на къмпингуването. Ние просто създаваме регламент, правила, по които трябва да се действа, защото когато няма правила, всички виждате какво се получава - получава се един хаос от който печелят може би единици, но мнозинството губи. Това каза в сутрешния блок на БТВ „Тази сутрин\" Даниел Скулиев, председател на общинския съвет на Царево. Ако вие сте собственик на имот и дойдете през лятото и видите, че върху имота ви има опънати 100 палатки, каква ще бъде вашата реакция. Ежедневно в общината се сблъскваме с този проблем и затова въведохме мерките по отношение на къмпингуването, допълни Скулиев.Въведената от община Царево наредба за къмпингуването, тя нарушава конституцията и два закона. Грижата за добър стопанин е на собственика на всеки даден имот, а не на общината. Поредния нарушен закон от общината в случая и Закона за ограничаване на административното регулиране и административния контрол върху стопанската дейност, който казва в член 4, че регистрационен режим може да се въвежда само със закон. Това каза от своя страна Дончо Бораджиев, адвокат на сдружение „Да запазим Корал\". Община Царево изземва функциите на държавата и започва да издава наредби, които са в противоречие със закони. Не може с подзаконов нормативен акт да се въвеждат ограничения, забрани и глоби каквито не съществуват по закон - това е елементарно правно обяснимо и закона е такъв, коментира още адвокат Бораджиев ", "date": "2019.06.26", "title": "Община Царево ще глобява за палатки на плажа и това лято"}
{"url": "http://www.cross.bg/ryse-duzhd-kola-1607696.html", "text": "/КРОСС/  Рекордните 35 литра дъжд на кв. метър се изсипаха за 72 минути в Русе във вторник вечерта. Пороят наводни улици и затрудни движението по основните булеварди. Силният вятър събори клони на дървета, а листа запушиха отточните шахти.Причината за наводненията е обилният дъжд, който падна на територията на Русе. Бяхме уведомени за него и създадохме групи за реагиране, тъй като не във всички участъци може да се поеме обилното количество вода. Тези групи обикалят и почистват затлачените райони, за да може водата да се оттече, заяви за „Здравей, България\" Георги Игнатов - началник отдел „Екология\" в Община Русе. Сигнали за затруднения при градския транспорт при мен не са постъпвали. Възможно е да е имало такива, каза още той.Заради необозначен изкоп в наводнена улица, пропадна кола. Прибирайки се за вкъщи, насреща ми се появи кола. Даде ми път, за да мина първо аз. На 2 м разстояние пропаднах  в трапа с колата. Не го видях, защото асфалта беше залят с вода, трапът също е бил пълен и не беше обозначен. Сега са го обозначили, разказа шофьорът, който е пропаднал в необозначената дупка. ", "date": "2019.06.26", "title": " Наводнени улици, съборени клони и закъсали автомобили след проливния дъжд в Русе"}
{"url": "http://www.cross.bg/pernik-kodove-gostite-1607698.html", "text": "/КРОСС/ По повод отбелязването на 90 години от обявяването на Перник за град, младежите от Младежко обединение в БСП спретнаха инициатива, която едновременно показва уважение към миналото и познаване и отворност към най-модерните технологии. Паметникът на Кракра Пернишки, Мемориалът на миньорския труд и Музеят на минното дело (подземният минен музей) в централната градска част се сдобиха със свои собствени QR кодове, чрез които гостите на града  могат да се информират за съответната забележителност чрез бързо сканиране на кода от мобилните си телефони, вследствие на което се зарежда интернет страница с информация за обекта.„Макар и да не е сред големите туристически центрове на България - Перник все пак е както забележителен град, така и град с интересни забележителности. Жалко е, че на някои от тях липсва каквато и да е информация, или най-много да се намери лаконична табелка с името на обекта. Този огромен пропуск на нашата община е отбелязван неведнъж от гостите на Перник, които при определени прояви като фестивала Сурва например, могат да достигнат сериозна бройка. С акцията ни по генериране и поставяне на QR кодове на пернишките забележителности като будни граждани компенсираме пропуските на местната управа и правим жест към туристите и гостите на Перник, които лесно, бързо и модерно могат да се информират за ключовите обекти в града ни.\"- заявиха от МО в БСП - Перник.В допълнение младежите обещаха, че това е само началото на тяхната кампания, целяща да снабди с информационни QR кодове големи и малки забележителности в Перник и цялата област.*QR код (съкращение от \"Quick Response\" - бърза реакция, бел.пр.) е специфичен матричен баркод (още наречен двумерен баркод), разпознаваем от специални QR четци за баркодове или камери на мобилни телефони. Баркодът се състои от черни модули, подредени в квадратен шаблон върху бял фон. Информацията в него може да бъде текстова, URL или друга. ", "date": "2019.06.26", "title": "Благодарение на младите социалисти, забележителностите в Перник посрещат гостите на града с QR кодове  "}
{"url": "http://www.cross.bg/steni-kontzertite-albym-1607697.html", "text": "/КРОСС/ Турнето на Б.Т.Р. стартира в ранните часове на 1 юли в Тутракан. По традиция, за 17-а поредна година ще посрещнем първия юлски изгрев с  Б.Т.Р. и Джон Лоутън , точно в 05.00 ч. с емблематичната песен на Юрая Хип „Джулай Морнинг\". Джон Лоутън и Б.Т.Р. ще изпълнят популярни песни на Юрая Хип и авторски на Б.Т.Р.На 4 юли в Панагюрище и 27 юли в Тутракан, в рамките на фестивала „Огненият Дунав\" са съвместните концерти на Б.Т.Р. с Джо Лин Търнър / вокал на „Рейнбоу\" ,\"Дий Пърпъл\"/.  Другите дати от турнето през са : 5 юли Девин, 6 юли Тетевен, 2 август Бяла / Русе, 25 август Аксаково /Варна. На 1 септември, на един от най - престижните  фестивал у нас -  „Аполония\",  с концерт - премиера  Б.Т.Р. ще представи новия си албум \"Невидими стени\". На концертите, с безкомпромисна класа във всички компоненти,  Б.Т.Р. изпълняват повечето песни от последния си албум „Невидими стени\", както и най-популярните си хитове.Б.Т.Р. в състав - Атанас Пенев - вокали, Славчо Николов - китари, вокали, Иван Калфов - бас-китара, Илиян Диков - барабани  издаде 12 - ия си студиен албум „Невидими стени\" през март 2018 с концерт - премиера в зала 1 НДК и последващо Национално турне на най-големите сцени , с предварително разпродадени билети. Първият тираж на албума се изчерпва за по-малко от три месеца и в момента е с нов тираж.През 2019 г.  групата реализира  Европейско турне с 13 концерта в Германия, Чехия, Франция, Италия и Испания, което  премина при пълни зали, срещи на групата с почитатели,  концертите са отразени от чуждестранната преса. Провокирани от интереса и симпатиите на феновете, Б.Т.Р. са решили да направят видеоклипове на всяка от песните в „Невидими стени\". До сега  са факт, в необичайните за българския ефир  видеопродукции в стилистиката на киното към: „Моята сила\" , „Тези дни\", „Никога преди\", които оглавиха и се задържаха за дълго време в музикалните класации. Информация за концертите на официалната фейсбук страница на Б.Т.Р.  https://www.facebook.com/btr.bg/\n\t\t\t\t\t ", "date": "2019.06.26", "title": "Б.Т.Р. на лятно турне със съвместни концерти с с Джо Лин Търнър и Джон Лоутън "}
{"url": "http://www.cross.bg/posveteni-otnosheniya-izlozhba-1607693.html", "text": "/КРОСС/ Посолството на Русия организира този петък презентация на албум и предстояща изложба, посветени на 140-годишнината от установяването на руско-българските дипломатически отношения. Мероприятието ще се проведе от 17.00 в Гранд Хотел София. Там ще бъде представен документален албум и изложба, посветени на годишнината. Ще бъде прожектиран и документален филм за граф Н.П.Игнатиев, подписал Санстефанския мирен договор.", "date": "2019.06.26", "title": "Започват серия от събития, посветени на 140 години на руско-българските дипломатически отношения"}
{"url": "http://www.cross.bg/dolara-zlatoto-tzenata-1607690.html", "text": "/КРОСС/ Цената на златото на световния пазар през последните седмици скочи до най-високите си нива от август 2013 година, на фона на нарастващото търсене на безопасни активи и ако тази тенденция продължи, цената на ценния метал може да подмине 1500 долара за унция, според експерти, цитирани от РИА Новости.\"Цената на златото показва рязко покачване, зад което стоят фундаментални, спекулативни и технически фактори, които набират сила за продължаване на възходящия тренд\", каза Роман Антонов, главен анализатор в Promsvyazbank. Според него, забавянето на бизнес активността, световната търговия и растежа на БВП на САЩ само ще дадат импулс, който ще добави нестабилност на фондовите пазари и ще подкрепи котировките на метала.Цената на златото на световния пазар нараства бързо от началото на 2000-та година: от февруари 2001 г. до май 2006 г. цената се повиши почти три пъти - от 255 долара до 732 долара за унция, след което последва краткосрочен спад, но от 2007 г. до септември 2011 г. цената му се утрои ,Абсолютният исторически максимум бе достигнат през септември 2011 г. - $ 1,923.7 за унция, но след година златото влезе в продължителен цикъл на спад - минимумът достигна $ 1,045 през декември 2015 г.Миналата седмица цената на златото на пазара се повиши до нивата от август 2013 г. - инвеститорите го купиха за хеджиране на рисковете. \"Сутринта на 21 юни тройунция злато се търгуваше на 1 409 долара, като по този начин реализираше най-амбициозната ни цел\", заяви старши анализаторът от „Алпари\" Анна Бодрова. Според нея шансовете за продължаване на положителната динамика остават, а нова цел може да бъде ниво от 1435 долара и дори 1500 долара в дългосрочен план.„В дългосрочен план подкрепата за пазара на злато идва от общия спад на доверието в политическите институции по света, в икономическата и финансовата система, от предстояща очаквана рецесия и общата девалвация на валутите. 1600 долара ще достигне цената\", обобщават някои анализатори. А други дори са убедени, че ако цената премине 1 500 долара, то тогава може да стигне и 1700 долара за унция.", "date": "2019.06.26", "title": "Цената на златото - най-висока от 6 години насам "}
{"url": "http://www.cross.bg/emilova-izbori-tursim-1607694.html", "text": "/КРОСС/ „За изборите ще работим близо до хората. Затова са и изнесените заседания на ИБ на БСП\".  Това заяви секретарят на НС на БСП Вяра Емилова пред радио „Фокус\". „Нашата цел е до края на месец август, началото на септември, да се срещнем с всички наши структури, да видим проблемите и да търсим решения, да очертаем кандидатите ни за общински съветници, за кметове, за да може партията да бъде подготвена за предстоящия вот\", обясни тя. Емилова подчерта, че първото изнесено заседание е проведено в Ямбол, защото там БСП има много добри резултати на изборите и това е като реверанс към организациите и жест на благодарност. „Европейските избори приключиха, но ни предстои по-голяма и важна битка - местните избори. Изнесените заседания на бюрото са традиция и отново се подновява\", каза още тя. Вяра Емилова припомни, че БСП има управленска програма, по която работи през изминалата година и половина - „Визия за България\". „Идеята е всяка една община да разработи своя визия. Вчера очертахме визията за Ямбол - цялата област и конкретните общини, като в нея ще бъдат включени и добрите практики, които прилагат нашите кметове - безплатни детски градини, превоз на ученици до училищата, дърва за огрев. В управленските ни програми ще заложим на социална политика и на икономическото развитие на съответните райони\", подчерта секретарят на НС на БСП. Тя обясни, че всяка община има паспорт, който се допълва и обогатява. „Той съдържа резултатите на политически сили, анализ как сме се представили на изборите, проблеми, решения и предложения, с които ще се обърнем към нашите избиратели. Този паспорт ще бъде от полза за изработване на управленските програми и платформи за местните избори\", уточни тя. Емилова посочи, че до края на юли БСП трябва да е готова със своята предизборна платформа. „На местните избори ще заложим на добри кандидати и качествени хора в листите, както и на политиката, която е в интерес на хората\", категорична е тя. По нейните думи проблемите по места са много - обезлюдяването, ниски доходи, безработица, липсата на инвестиции в малките населени места. „Продължаваме да търсим решения. Забелязваме, че където кметът е от ГЕРБ, общината се управлява еднолично, правят се назначения само на партийни членове на ГЕРБ, а всички останали се чудят по какъв начин да преживяват и единственият изход, който намират, е Терминал 1 и 2 или търсене на изход в по-големите градове. Ще търсим начини и всички млади българи да останат в страната, защото това е и тяхното желание\", каза още Емилова. Тя припомни, че народните представители от ПГ на „БСП за България\" много пъти предлагат законопроекти, свързани с данъчни облекчения за млади работещи семейства. „Многократно сме правили предложения за преизчисляване на всички пенсии, за намаляване на ДДС на храните и лекарства, но не бяхме чути от управляващите. Продължаваме да правим тези предложения и да търсим консенсус\", каза още Вяра Емилова.  ", "date": "2019.06.26", "title": "Вяра Емилова: Правим изнесени заседания на ИБ на БСП, за да сме близо до хората "}
{"url": "http://www.cross.bg/platno-putno-prezident-1607700.html", "text": "/КРОСС/ От 29.06.2019 г. до 15.08.2019 г. се забранява последователно влизането на пътни превозни средства /ППС/ първо по южното пътно платно на бул. „Президент Линкълн\" в участъка от ул. „Сребърни звънчета\" до ул. „Промишлена\", а след това по северното пътно платно на бул. „Президент Линкълн\" в участъка от ул. „Сребърни звънчета\" до ул. „Промишлена\". Движението ще се извършва съответно двупосочно по северното пътно платно на булеварда, а във втория етап  по южното пътно платно на булеварда в същия участък.За времето от 04.30 на 29.06.2019 г. до 24.00 часа на 15.08.2019 г  спирките на автобусни линии №№ 11, 60, 73, 102 и N3 на бул. „Президент Линкълн\" в участъка от ул. „Сребърни звънчета\" до ул. „Промишлена\" ще бъдат изместени. ", "date": "2019.06.26", "title": "Ограничения по столичния бул. „Президент Линкълн“ "}
{"url": "http://www.cross.bg/ninova-pari-levitzata-1607701.html", "text": "/КРОСС/ \"Надвзетите пари ще ни бъдат удържани от следващата субсидия. Към края на  миналата година имаме 6 млн. лв., но ние, за разлика от ГЕРБ, не си държим парите на влогове за лихви\". Това каза председателят на НС на БСП Корнелия Нинова пред журналисти в парламента.Тя добави, че  тези пари  са похарчени за европейската кампания - 2 млн. лв. , старта на Българска свободна телевизия - около 1, 5 млн. лв. и средствата  за издръжка на структурите. Корнелия Нинова припомни, че БСП е инициирала срещи с другите парламентарни партии за определяне на размера на партийните субсидии още преди седмица, но ГЕРБ и ОП отказаха  и добави, че представители на левицата ще участват в бъдещите разговори. „Смятаме, че това е разумно - да седнем, с аргументи и без емоции да обсъдим в две посоки. Да не допускаме частни интереси да си купуват партии и да диктуват политиката в България, но и да намалим субсидията, така че обществото да се успокои, че партиите не харчат излишни пари\", заяви лидерът на левицата.  Тя коментира, че разговорите е трябвало да бъдат днес, но на председателски съвет е уточнено, че няма да има такива, защото представителите на ГЕРБ ги няма.\"Ние внесохме предложение за намаляване на ДДС за храни и лекарства затова не приемаме, че такова няма да има\", каза още Корнелия Нинова и обърна внимание, че тези мерки са добра европейска практика. Лидерът на социалистите подчерта, че левицата ще продължава да отстоява  тази политика. \"Ще продължаваме да внасяме това предложение, ще го аргументираме и в бюджета за 2020 г., когато отворим отново данъчните закони през октомври\", коментира още Нинова.", "date": "2019.06.26", "title": "Нинова: Да не допускаме частни интереси да си купуват партии "}
{"url": "http://www.cross.bg/iliyana-iiotova-gora-1607702.html", "text": "/КРОСС/ На 27 юни, четвъртък, в Подгорица Илияна Йотова ще участва в международна конференция „Геополитика в Западните Балкани: поглед от региона\". Вицепрезидентът ще направи основното изказване на форума, в който ще участват представители на черногорски институции и на дипломатическия корпус, както и експерти от България и други страни от Балканския регион.В петък, 28 юни, Илияна Йотова ще проведе срещи с президента на Черна гора Мило Джуканович, с министър-председателя Душко Маркович и с министъра на външните работи Сърджан Дарманович.", "date": "2019.06.26", "title": "Илияна Йотова заминава на работно посещение в Черна гора"}
{"url": "http://www.cross.bg/narkotitzi-borba-zloypotrebata-1607682.html", "text": "/КРОСС/ Днес отбелязваме Международния ден за борба със злоупотребата с наркотици. По данни на Националния фокусен център, канабисът е най-често употребяваният наркотик в България. Към него посягат все повече жени и млади хора.27% от учениците у нас са пушили марихуана поне веднъж в живота си. За последните 16 години делът им се е увеличил с 13%. Сред тежките наркотици най-разпространен е хероинът, а амфетамините бележат най-сериозен ръст в употребата.Според официалната статистика, броят на използващите системно хероин, амфетамини и кокаин у нас, е около 20-30 000 души. Повече от една трета от тях никога не са опитвали да се излекуват. ", "date": "2019.06.26", "title": " Международен ден за борба със злоупотребата с наркотици "}
{"url": "http://www.cross.bg/godini-prirodnite-poslednite-1607683.html", "text": "/КРОСС/ Гръцки експерти предупреждават, че климатичните промени през последните години са оказали пагубно влияние върху състоянието на емблематични за страната места, включително Акропола в Атина.Построени са преди хиляди години. Възпявани от древногръцки поети, обожавани от местните и туристите. Културно-историческото наследство е сред нещата, с които Гърция най-много се гордее.Опазените и до днес обекти привличат хиляди чуждестранни туристи всяка година. Климатичните изменения през последните години обаче, са започнали да ги разрушават.Христос Зерефос, климатолог: Наводнения, суша, тук климатът е много променлив и всичко това влияе пагубно на архитектурните обекти.Съществуват от хилядолетия, но никога досега не са били толкова застрашени. Сред най-застрашените е Акрополът в Атина.Идеята да бъде покрит със специален купол не беше приета, но преди години беше забранено да бъде посещаван с обувки с токчета. Никой обаче, не може да спре природните стихии.Мария Влазаки, министерство на културата: Стените са започнали да ерозират и този процес се случва с все по-бързи темпове. Всяка година министерството отделя много пари, за опазването на културното ни наследство, но природните катаклизми не са нещо, което може да бъде предвидено.През последните 15 години, най-важните исторически обекти периодично се почистват със специален лазер, който отстранява натрупаните замърсявания. Как и дали има начин да се попречи на природните стихии да увреждат безценните за Гърция места обаче, все още не ясно. ", "date": "2019.06.26", "title": "Древногръцки забележителности се рушат заради климатичните промени "}
{"url": "http://www.cross.bg/delchev-protest-gotze-1607684.html", "text": "/КРОСС/ Столичният квартал \"Гоце Делчев\" на протест срещу застрояването на зелената площ между блокове 253 и 254А. Инвеститор е планирал да изгради на терена пететажен блок с триетажен подземен паркинг. Предвидено е и разширяване на съществуващите улици в квартала за улесняване на достъпа до новия обект.Според местните жители, не е ясно как се е стигнало до решението за строежа на общински терен. Те се оплакват и от отказа на Общината да обяви името на избрания инвеститор. Живеещите в района се опасяват от незачитане на нормите за отстояние между съседни сгради и готвят колективна жалба до община \"Триадица\". ", "date": "2019.06.26", "title": " Жители на кв. \"Гоце Делчев\" на протест срещу застрояването на зелена площ "}
{"url": "http://www.cross.bg/spetzprokyratyrata-iska-postoyanen-arest-za-trafikantite-na-migranti-1607680.html", "text": "/КРОСС/ Специализираната прокуратура ще поиска постоянен арест за задържаните в понеделник двама българи и шестима чужденци за трафик на хора.Обвиненията срещу тях са за незаконно превеждане от Турция към Западна Европа на групи от афганистанци, иракчани и пакистанци. За услугата каналджиите прибирали между 8 и 10 000 евро на човек.Превеждането ставало по изключително опасен за мигрантите начин. Групата ги извозвала в бусове с тайници до квартири в столичните квартали \"Филиповци\" и \"Орландовци\".Няколко дни след това продължавали към Сърбия, където ги поемали местни каналджии. ", "date": "2019.06.26", "title": " Спецпрокуратурата иска постоянен арест за трафикантите на мигранти "}
{"url": "http://www.cross.bg/sreshtata-malkite-proizvodstvo-1607691.html", "text": "/КРОСС/ Изпълнителното бюро на БСП проведе работна среща с областното ръководство на БСП-Сливен и общинските председатели на партията в Сливен, Нова Загора, Твърдица и Котел. \"Направихме преглед на състоянието на общините и начертахме решения по наболелите за хората въпроси. Областта се нуждае от инвестиции и производство. Средства има, но условията ограничават достъпа до тях и парите не стигат до хората\", заяви след срещата лидерът на БСП Корнелия Нинова. Тя отбеляза, че от средствата по програма \"Региони в растеж\" се възползват само големите, а така стои и въпросът по Програмата за развитие на селските райони, където малките населени места също не могат да се включат заради наложените им ограничения. \"Това задълбочава различията, стимулира обезлюдяването на селата и съсредоточава хората в големите градове. С колегите обсъдихме възможните решения. Те са две: или програмата \"Региони в растеж\" да се раздели на две - за големи и за малки, или Програмата за развитие на селските райони да разшири обхвата си и към малките. Регионалните различия в България са едни от най-драстичните в Европа\", коментира Корнелия Нинова. На срещата беше изтъкнато, че кохезионната политика е насочена тъкмо към преодоляване на тези различия и е недопустимо да не се използва тази възможност. Тези въпроси са част от платформата на БСП за местните избори. Участниците в срещата направиха извода, че развитието на производство и поминък е един от най-силните стимули за оставане на младите хора в малките общини и ще бъде приоритет за кандидатите за кметове в област Сливен.  ", "date": "2019.06.26", "title": "Нинова в Сливен: Областта се нуждае от инвестиции и производство"}
{"url": "http://www.cross.bg/migranti-sudut-korabut-1607681.html", "text": "/КРОСС/ Съдът в Страсбург призна правото на Италия да не приема хуманитарния кораб \"Sea Watch 3\" със спасени мигранти. Корабът, който се намира в Средиземно море от 14 дни, поиска да акостира на италианския бряг.Европейският съд по правата на човека отхвърли иска на екипажа на кораба \"Sea Watch 3\" да акостира в Италия.Съдът аргументира решението си с факта, че италианското правителство вече е разрешило на най-уязвимите пътници, включително бременни жени и деца да слязат на италианския бряг. На 12 юни корабът спаси 53 души край бреговете на Либия. Оттогава италианските власти са разрешили 11 от спасените мигранти да слязат на сушата по медицински или хуманитарни причини, но отказват да приемат останалите.Италианският вицепремиер и вътрешен министър Матео Салвини настоява германската организация \"Sea Watch\" да ги отведе в Холандия, тъй като корабът й плава под холандски флаг, или в Германия. Салвини беше категоричен, че каквото и да е решението на Съда в Страсбург, позицията му няма да се промени. Ако наруши разпорежданията на италианските власти, корабът подлежи на глоба от 10 до 50 000 евро. ", "date": "2019.06.26", "title": "Съдът в Страсбург призна правото на Италия да не приема мигранти "}
{"url": "http://www.cross.bg/razmera-konsyltatzii-patrioti-1607685.html", "text": "/КРОСС/ Народното събрание ще обсъди годишния доклад на Висшия съдебен съвет за 2018 година и докладите за дейността на прокуратурата и на разследващите органи. Извън законодателната работа в пленарната зала, се очаква в рамките на парламента \"Обединени патриоти\" да поставят началото на консултации с останалите парламентарно представени политически сили за размера на партийните субсидии.До решението за провеждане на консултации се стигна след Съвет на управляващата коалиция вчера, който имаше за цел да обсъди въпроса за размера на партийната субсидия, след като част от патриотите се възпротивиха на прокараното на първо четене предложение на ГЕРБ за 1 лев на получен глас.По думите на съпредседателя на „Обединени патриоти\" Валери Симеонов, политическите разговори в рамките  на парламента ще имат за цел да се намери баланс по темата за държавното финансиране на политическите партии, и законопроектите за политическите партии и за държавния бюджет да бъдат обсъждани и разглеждани заедно. Заявките са това да стане след постигане на разумен компромис между всички политически сили. Максималният срок за прокарване на законодателните промени, който си поставиха управляващите, е краят на юли. Припомняме, че още миналата седмица подобни консултации за размера на партийните субсидии инициираха от БСП, но ГЕРБ и „Обединени патриоти\" не се отзоваха на поканата за разговори. ", "date": "2019.06.26", "title": "Парламентът ще обсъди годишния доклад на ВСС за 2018 година "}
{"url": "http://www.cross.bg/milkov-partiite-durzhavata-1607692.html", "text": "/КРОСС/ \"На срещата, която инициирахме в Народното събрание и на която не присъстваха представителите на другите политически сили, експертите казаха, че подпомагането на партиите от държавата задължително гарантира сигурност на политическия живот.\" Това каза пред БНТ народният представител от ПГ на \"БСП за България\" Пенчо Милков. Той добави, че държавната субсидия за политическите партии е нужна за организационния им живот, за достигане на политиките до гражданите в кампаниите и да се освободят от зависимости от родни бизнесмени, международни корпорации и чужди сили, които прокарват вредни за страната ни интереси. \"БСП казва - да се вслушаме в експертите. Те казват, че е нужна регресивна скала на субсидиране. В Германия до 4 милиона гласа партиите получават едни суми, а тези които имат над 4 милиона гласа получават по-малка сума. Има добри модели в Европа, които са справедливи и дават възможност на малките партии за равно участие\", поясни Милков. \"Ние сме за намаляване на партийните субсидии. Има очакване от обществото и напрежение по темата. Но няма как подобен законопроект да се внесе в 9 часа сутринта в НС и в 11 да е в бюджетната комисия, без обществено обсъждане и оценка за въздействието\", категоричен беше той.БСП е против безалтернативното, свободно частно финансиране на партиитеМилков обясни още, че БСП е категорично пртив въвеждането на безалтернативно, свободно частно финансиране на партиите. По думите му, в Европа има ограничение в крайна сума, която може да бъде достигната от юридически лица. \"БСП подготви законопроект за субсидиране на сума- наполовина на досегашната, а именно 6 лева на глас\", каза Милков. Той добави, че един опростенчески модел с финансиране, което да е еднакво за всички, би ощетил малките партии и ще създаде чувството за несправедливост. \"Аз съм убеден, че това е акция и ще бъде гласувана субсидия от 1 лев до Нова година. Това се прави с ясната цел- да се ограничи левицата, както и дясната извънпарламентарна опозиция за предстоящия вот\", категоричен беше Пенчо Милков. \"Управлението на държавата е игра на карти. ГЕРБ казват един лев субсидия за глас, ДПС - 0 лева и започват да се надцакват. Управлението на държавата не трябва да се носи по вълните. Трябва да се прави това, което е вярно, а не което се харесва\", добави Милков.  ", "date": "2019.06.26", "title": "Пенчо Милков: Финансирането на партиите от държавата гарантира сигурност"}
{"url": "http://www.cross.bg/izslyshvaniyata-direktor-generalen-1607686.html", "text": "/КРОСС/ Днес и утре ще се проведат изслушванията на кандидатите за генерален директор на Българското национално радио в Съвета за електронни медии. Кандидатите са петима и изслушванията им ще бъдат по реда на подаване на заявленията им за участие в конкурса в СЕМ.Изслушванията днес ще бъдат от 9.30 до 17 часа в следния ред - Светослав Костов, Митко Димитров и Валерий Тодоров. За четвъртък са насрочени изслушванията на останалите двама кандидати - Даниела Манолова и настоящият генерален директор на БНР Александър Велев.Съгласно приетите от СЕМ правила изслушванията на кандидати са публични, ръководят се от председателя на медийния регулатор и ще се предават директно на интернет страницата на БНР и радио Бинар.Кандидатите ще представят концепциите си, след което всеки член на съвета има право да зададе въпросите си. Предвидена е възможност за въпроси и от представители на БНР. В паузите между изслушванията на отделни кандидати, при изразено желание от тяхна страна, СЕМ предоставя възможност за въпроси и на останалите присъстващи журналисти.Съветът за електронни медии ще вземе решението си кой ще бъде генерален директор на общественото радио в петък. ", "date": "2019.06.26", "title": "Днес и утре са изслушванията на кандидатите за генерален директор на БНР "}
{"url": "http://www.cross.bg/klasira-chetvurtfinalite-svetovnoto-1607688.html", "text": "/КРОСС/ Италия победи Китай с 2:0 и се класира за четвъртфиналите на световното първенство по футбол за жени. \"Скуадрата\" продължи впечатляващото си представяне при първото си участие в надпреварата след 20-годишно прекъсване. Валентина Джачинти и Аурора Гали се разписаха по веднъж във всяко полувреме за успеха.Следващият съперник на момичетата на Милена Бертолини ще бъде Холандия, който отстрани драматично Япония с 2:1 с гол от дузпа в последната минута на Лике Мартенс. ", "date": "2019.06.26", "title": "Италия се класира за четвъртфиналите на световното за жени"}
{"url": "http://www.cross.bg/kamchatka-bregovete-kraii-1607689.html", "text": "/КРОСС/ Второ силно земетресение в рамките на 24 часа бе регистрирано в Беринговия проток край бреговете на руския далекоизточен полуостров Камчатка, този път с магнитуд 6,7, съобщи Геофизическата служба на Руската академия на науките, цитирана от ТАСС.Трусът е бил в 05:18 ч московско време тази сутрин (ранния следобед в Камчатка) с епицентър на 505 км североизточно от Петропавловск - столицата на руската област, на дълбочина 56 км. В населените пунктове в района той е бил усетен от 3-4-а степен, като данните все още се уточняват.Не е обявявана тревога за цунами, няма съобщения за пострадали и щети.Във вторник вечерта край бреговете на Камчатка бе регистрирано друго земетресение с магнитуд 6,4.То бе усетено от жителите на две селища в слабо населената област. След него последваха стотици по-слаби вторични трусове, които не бяха усетени от хората там.", "date": "2019.06.26", "title": "Нов мощен трус в Камчатка "}
{"url": "http://www.cross.bg/andersun-pamela-rami-1607674.html", "text": "/КРОСС/ Памела Андерсън, ускорявала пулса на не един мъж с ролята си в сериала \"Спасители на плажа\", се е разделила с приятеля си - футболиста Адил Рами, след продължила две години връзка, пише в. \"Дейли стар\".51-годишната Андерсън лично е оповестила раздялата си с 33-годишния Рами в социалните мрежи. Двойката и преди се е разделяла, но този път изглежда нещата са окончателни.\"Трудно е да се приеме. Последните (над) две години от живота ми бяха една голяма лъжа\", пише актрисата.Памела Андерсън не крие, че се чувства \"съкрушена\", и описва бившия си възлюбен като \"чудовище\". Актрисата завършва публикацията си с думите: \"Как е възможно да съм помагала на толкова много хора, а не бях достатъчно мъдра или способна да помогна на себе си\".Феновете на Памела Андерсън са побързали да засвидетелстват подкрепата си след съобщението й, че вече е необвързана. Актрисата има \"богат опит\" с разделите. Зад гърба си Андерсън има четири провалени брака - с Томи Лий, Кид Рок и два с Рик Саломон, припомня изданието. ", "date": "2019.06.26", "title": "Памела Андерсън се раздели с приятеля си "}
{"url": "http://www.cross.bg/gradysa-valezhi-temperatyri-1607675.html", "text": "/КРОСС/ Очертава се топло и задушно време с температури между 28 и 33 градуса. Валежите ще са на по-малко места - около и след обяд ще обхванат Предбалкана, Стара планина и почти цялата южна половина на страната. Ще се оформят летни бури с краткотрайни интензивни валежи и гръмотевична активност. Има условия и за градушки.В 5 области на страната валежите ще са по-значителни - Пловдив, Ямбол, Хасково, Кърджали и Смолян. Там количествата за денонощието ще са между 15 и 30 литра на квадратен метър с отделни порои до 50 литра на квадратен метър.Около Черноморието също очакваме превалявания - с по-голяма вероятност по южното крайбрежие. Температурите там - около 28-30 градуса на въздуха и 26-27 градуса на морската вода.Следващите няколко дни ще са особено горещи в югозападните и централните южни части на континента. Очакват се жеги с температури около и над 42 градуса с усещане за още по-свирепа горещина. У нас в четвъртък времето ще е сухо и горещо. В петък и събота очакваме преминаване на студен фронт с валежи и гръмотевици, но в неделя и в началото на новата седмица отново се очертава сухо и горещо. Дневните температури ще са най-високи в четвъртък и петък със стойности до 32-33 градуса. ", "date": "2019.06.26", "title": " Интензивни валежи в 5 области "}
{"url": "http://www.cross.bg/nosorog-embrion-ycheni-1607672.html", "text": "/КРОСС/ Учени успяха да поставят ембрион на женски носорог, чиито яйцеклетки са оплодени ин витро, съобщи АП.Целта е да бъде спасен от изчезване подвидът северен бял носорог.Ембрионът е поставен миналия месец на южен бял носорог в зоологическата градина в Хожов, Полша, каза Томас Хилдебрант от Института по зоология в Лайбниц. Той участва в международен екип \"Биорескю\" за спасяването на северния бял носорог.Учените се надяват да получат разрешение от кенийските власти да извлекат яйцеклетки от последните две представителки на северния бял носорог, които не биха могли сами да износят ембрион. Последният мъжкар от този подвид - Судан, умря през март 2018 г. Специалисти запазиха замразени проби от спермата на няколко други мъжки и сега се надяват да ги използват, за да спасят вида.\"Това е първото истинско доказателство, че цялата процедура, която сме разработили на теория, може да е успешна\", заяви Хилдебрант.Той обаче предупреди, че макар и ембрионът да нараства, той е по-малък от очакваното и още не се е ясно дали ще се имплантира в лигавицата на матката и ще продължи да се развива. ", "date": "2019.06.26", "title": "Учени поставиха на носорог ембрион, създаден ин витро "}
{"url": "http://www.cross.bg/severna-bulgariya-boiiko-1607679.html", "text": "/КРОСС/ Премиерите на България и Северна Македония се срещат в Пловдив. Вторият икономически форум в града ще събере на едно място Бойко Борисов и Зоран Заев. Двамата ще се видят след обострянето на отношенията между двете страни заради исторически спорове около фигурата на Гоце Делчев.Скопие предложи паметта на революционера да бъде чествана заедно от двете държави на 7 октомври - датата, на която костите му са предадени от комунистическата власт в България на тогавашна Югославия.София категорично отхвърли това предложение и заяви, че ще повдигне нерешените исторически въпроси по време на преговорите за членство на Северна Македония с Европейския съюз. ", "date": "2019.06.26", "title": "Бойко Борисов и Зоран Заев се срещат в Пловдив "}
{"url": "http://www.cross.bg/byri-mulnii-balkanite-1607676.html", "text": "/КРОСС/ Над 80 000 мълнии бяха регистрирани на Балканите през изминалото денонощие. Около 25 000 или една трета от тях бяха на територията на нашата страна. Във вторник се образува дълга шквалова линия от бури, които преминаха от североизток на юг-югозапад. Очертава се топло и задушно време с температури между 28 и 33 градуса. Валежите ще са на по-малко места - около и след обяд ще обхванат Предбалкана, Стара планина и почти цялата южна половина на страната. Ще се оформят летни бури с краткотрайни интензивни валежи и гръмотевична активност. Има условия и за градушки.", "date": "2019.06.26", "title": "80 хиляди мълнии са паднали на Балканите за 24 часа"}
{"url": "http://www.cross.bg/kycheta-predlozheniyata-leva-1607677.html", "text": "/КРОСС/ Нови правила за отглеждането на домашни кучета ще обсъждат депутатите в комисията по земеделие. Според вносителя това се налага заради зачестилите инциденти през последните десет години. Ако предложенията станат факт, ще бъде забранено свободното пускане и извеждането без повод на кучета с тегло над пет килограма.Предлагат се и по-високи санкции за стопаните, ако не спазват правилата - от 300 до 1 000 лева. Сега глобата е 100 лева. В предложенията за промени обаче не е уточнено как ще се подобри контрола от страна на институциите. Отговорността за това и сега е на общините. ", "date": "2019.06.26", "title": "Обсъждат новите правила за отглеждане на домашни кучета"}
{"url": "http://www.cross.bg/putishtata-dvizhenie-bezopasno-1607678.html", "text": "/КРОСС/ Кабинетът ще одобри създаването на Център за безопасно движение по пътищата. Целта му е да намали времето за реакция при произшествия, както и бързо да се отстраняват нередности на пътя.Вътрешният министър обясни, че това няма да е нова структура, за която ще трябват допълнителни пари от бюджета.В центъра ще работят същите служители, които и сега са на щат в МВР.", "date": "2019.06.26", "title": " Учредяват Национален център за безопасно движение по пътищата"}
{"url": "http://www.cross.bg/predsedatelya-karayancheva-rysiya-1607687.html", "text": "/КРОСС/ Днес е третият ден от официалното посещение в Русия на председателя на Народното събрания Цвета Караянчева и водената от нея парламентарна делегация.Депутатите от групата за приятелство България - Русия ще се срещнат с руските си колеги от групата на Съвета на Федерацията за сътрудничество с Народното събрание на Република България.Цвета Караянчева ще участва в утрешното пленарно заседание на горната камара на руския парламент. След това ще разговаря и с председателя на долната камара, Държавната дума, Вячеслав Володин.Вчера Караянчева се срещна с председателя на Съвета на федерацията Валентина Матвиенко и с министъра на външните работи Сергей Лавров. Обсъдени бяха редица въпроси на двустранното сътрудничество, като най-голямо внимание беше отделено на енергийните проекти: продължаването на трасето на газопровода „Турски поток\" през България и евентуалното участие на „Росатом\" в проекта АЕЦ „Белене\". ", "date": "2019.06.26", "title": "Продължава официалното посещение в Русия на председателя на НС Цвета Караянчева "}
{"url": "http://www.cross.bg/sega-tryd-chasa-1607673.html", "text": "/КРОСС/ в. Сега -  Столична община се изгаври със закона заради барбекюто на Пламен Георгиевв. Сега -  Просветният министър спря спорните учебници по историяв. 24 часа - Забраняват вноса на дизели втора ръкав. Труд -  Кражбите в Борисовата градинав. Телеграф -  Сервитьор върти цяла галерия ментетав. Монитор -  Митничари прибират по бутилка алкохол от турист всеки денв. Сега -  България дава 927 млн. долара годишно за отбранав. Сега - За две години водата в София е поскъпнала с 23.45%в. 24 часа -  Нов пост! Огнян Златев поема службата на Еврокомисията в Хърватияв. 24 часа -  Патриотите се разбраха с Борисов: Субсидията пада, но не чак до левче на гласв. Труд -  Заплатите в областните болници със 150-250 лева нагорев. Труд -  Тома Белев в схема за бетониране на морския брягв. Телеграф -  Цветанов е извън ГЕРБ, все едно да питате БСП за Виденовв. Телеграф -  Безплатен басейн за деца от кварталав. Монитор -  39 партии връщат надвзели пари в хазнатав. Монитор - Половината камери на тол системата ще събират прах \"в. 24 часа -  Ангел Джамбазки, евродепутат, зам.-председател на ВМРО:БКП и „Демократична България\" е едно и също - на тях Македония не им е важнав. 24 часа -  Проф. Атанас Тасев, енергиен експерт:Търговете, по които НЕК продава ток, не създават условия за манипулациив. Труд - Историкът академик Георги Марков пред „Труд\": Превърнаха историята в Женски пазар - това за мен, другото за тебв. Телеграф -  Чавдар Маринов, зам.-министър на земеделието: Гръцки домат по 16 ст. съсипва БГ градинаритев. Монитор -  ПРОФ. Георги Рачев, климатолог: Очаква ни гооеш юли, някои места ще ударят рекордив. Сега - Цветанов е прав! Тях няма кой да ги накаже!в. Сега - Язовирите са все така опасни след 15-месечна \"превенция\"в. Сега -  Българската тол система - чудо ли е, да го опишешв. 24 часа -  Изборите в Истанбул - глътка въздух, но не победав. Труд - Ловци на еврощастиев. Труд -  Джендъристката зараза в отчаяно настъплениев. Телеграф -  Най-добре хванете самолета за Гърцияв. Монитор - Отиде им уискито на братята англичани ", "date": "2019.06.26", "title": "Преглед на вестниците "}
{"url": "http://www.cross.bg/rozhdenitzite-na-yuni-1607667.html", "text": "/КРОСС/  Божидар Джамбазов, прокурор във Върховната касационна прокуратура Димитър Желев, председател на Съвета на директорите и изп. директор на „Алианц България\" Емил Стойчев, художникмаксим Майер, управител и редакционен директор на сп. „Мениджър\" Преслава, фолпевица  ", "date": "2019.06.26", "title": "Рождениците на 26 юни"}
{"url": "http://www.cross.bg/stava-svetovna-vtora-1607665.html", "text": "/КРОСС/  363 г. - Римският император Юлиан Отстъпник е убит по време на отстъпването от Сасанидското царство; генерал Йовиан е провъзгласен за император.684 г. - Бенедикт II става папа.1483 г. - Ричард III става крал на Англия след като сваля чрез преврат непълнолетния законен монарх Едуард V.1819 г. - Британецът Денис Джонсън патентова в Лондон велосипеда.1843 г. - Хонконг става британска колония.1877 г. - Руската армия форсира р. Дунав при Свищов.1879 г. - Княз Александър I Батенберг полага клетва пред I Велико народно събрание в Търново и поема управлението на Княжество България.1906 г. - В Льо Ман (Франция) е провежда първото международно автомобилно състезание.1913 г. - Битката при Брегалница (през Междусъюзническата война) приключва с победа на сърбите и отстъпление на българската Четвърта армия.1917 г. - Приведени са в изпълнение присъдите на осъдените на смърт заговорници в Солунския процес.1919 г. - Проведен е първият полет с първия целометалически самолет за гражданско въздухоплаване Junkers F 13 на германската фирма Junkers & Co.1925 г. - В Холивуд се състои премиерата на филма на Чарли Чаплин Треска за злато.1940 г. - Втора световна война: Съгласно Пакта Рибентроп-Молотов Съветският съюз поставя ултиматум на Румъния за предаване на Бесарабия и северната част на Буковина.1941 г. - Втора световна война: Финландия влиза във войната срещу СССР на страната на Хитлеристка Германия.1941 г. - В България е създадена първата партизантска чета - в Разложко, с командир Никола Парапунов.1945 г. - В Сан Франциско представители на 50 държави подписват Харта на Обединените нации за създаване на ООН, която влиза в сила на 24 октомври същата година.1949 г. - В Белгия се провеждат първите парламентарни избори, в които за първи път жените упражняват правото си на вот.1959 г. - В САЩ тържествено е открит каналът Сейнт Лорънс (114 мили).1960 г. - Сомалия получава независимост от Великобритания.1960 г. - Обявена е независимостта на Мадагаскар от Франция.1963 г. - Джон Ф. Кенеди произнася реч в Западен Берлин, в която подчертава подкрепата на Съединените щати за демократичен Западен Берлин.1976 г. - Открита е телевизонната кула Си Ен Тауър в Торонто, която е най-високото свободностоящо съоръжение в света (553 м).1977 г. - Елвис Пресли изнася в Индианополис последния си концерт преди смъртта си два месеца по-късно.1988 г. - За първи път се отбелязва обявеният от ООН Ден за борба с наркоманията.1995 г. - В Адис Абеба е извършен опит за атентат над президента на Египет Хосни Мубарак.1996 г. - Ирландската журналистка Вероника Гуерин е застреляна в колата си докато пътува в предградията на Дъблин2000 г. - Колектив от учени от САЩ, Англия, Франция, Германия, Япония и Китай дешифрира 97% от човешкия ДНК-код. ", "date": "2019.06.26", "title": "26  юни в историята"}
{"url": "http://www.cross.bg/kudeto-revolvera-hydozhnikut-1607669.html", "text": "/КРОСС/ \"Най-известното оръжие в историята на изкуството\" е открито през 1960 г. в поле близо до мястото, където художникът е живял последните седмици от живота си.Револверът, с който вероятно се е застрелял Винсент ван Гог бе продаден  за 162 000 евро на дневния търг в Drout, Париж. AuctionArt Rémy Le Fur, който оцени лота на 40-60 хиляди евро, нарече револвера „най-известното оръжие в историята на изкуството\". Името на купувача все още не е оповестено.Няма почти никакво съмнение, че продаваният револвер Лефоше е самото оръжие, с което Ван Гог се е застрелял, но въпреки това е невъзможно да се докаже на 100%. В полза на версията, че фаталният изстрел е направен от този револвер е вида на оръжието, неговия калибър, състоянието, мястото и обстоятелства около находката.Ранен на 27 юли 1890 г. в полето, художникът успял да стигне до гостилницата, където починал два дни по-късно.Въпреки факта, че аукционната къща не назовава продавача, се смята, че това е Режин Талян, наследница на собствениците на заведението. През 1960 г. те получили оръжието от земеделски производител, който го е намерил в полето си, точно зад сградата на гостилницата си в село Овер-сюр-Уаз, близо до Париж, където художникът е прекарал последните 70 дни от живота си.След откриването на револвера отново възниква въпроса дали Ван Гог е убил себе си или е бил убит. Стивън Найфе и Грегъри Уайт-Смит, автори на биографията на художника, публикувана през 2011 г., твърдят, че е бил убит от местен тийнейджър на име Рене Секретан и че това може би е било инцидент. Тяхната версия е представена и в наскоро излезлия филм на Джулиан Шнабел - „На прага на вечността\".Въпреки това, кураторите на музея „Ван Гог\" в Амстердам и повечето експерти са убедени, че художникът се самоубива. И въпреки че револверът не дава категоричен отговор на този въпрос, той несъмнено е аргумент в полза на версията за самоубийство. Ако Ван Гог е убит, тогава защо оръжието остава на полето, където лесно може да се намери? Убиецът не би го хвърлил, а би го заровил или скрил на сигурно място. Но, ако самият художник дръпне спусъка, той лесно може да изпусне револвера, което обяснява факта, че дори и след почти 70 години той все още е бил много близо до повърхността на земята.Вече е известно, че Институтът по изкуствата „Щедел\" във Франкфурт е поискал револвера за изложбата „Създаването на Ван Гог\", която ще се проведе от 23 октомври 2019 г. до 16 февруари 2020 година. ", "date": "2019.06.26", "title": "Револверът на Ван Гог продаден за 162 000 евро "}
{"url": "http://www.cross.bg/chasa-obshtinata-sofiyaot-1607668.html", "text": "/КРОСС/ Българският премиер Бойко Борисов и премиерът на Северна Македония Зоран Заев ще открият Икономическият форум Пловдив II.***София.От 09.00 часа ще започне заседанието на Народното събрание.***София.От 10.00 часа ще се проведе заседание на Министерския съвет.***София.От 09.30 часа стартира поредната акция по кръводаряване в \"Пирогов\".***София.От 09.30 часа в УМБАЛСМ „Н. И. Пирогов\" ще бъде дадено началото на проекта „Координиран мулти-секторен отговор към домашното насилие, чрез въвеждане на основен пакет от услуги\".***София.От 10.00 часа в зала „Тържествена\" на Централния военен клуб ще се отбележи 29 -а годишнина от възстановяването на Съюза на военноинвалидите и военнопострадалите.***София.От 12.00 часа в Пресклуба на БТА ще се проведе пресконференция на тема: \"Вторият национален доставчик на услуги - Телетол за свободния пазар на продажба на електронни винетки и тол такси\".***София.От 12.00 часа в Зала „Конфуций\" на 18 СУ „Уилям Гладстон\" на ул. „Пиротска\" 68 ще се проведе третата среща - дискусия по проекта „София и Европа за младите - 3D - демокрация, диалог и дебат\".***София.От 13.30 часа в заседателната зала в сградата на Висшия съдебен съвет, ул. „Eкзарх Йосиф\" № 12, ще се проведе заседание на Прокурорската колегия на ВСС.***София.От 19.00 часа жители на кв. „Гоце Делчев\" ще проведат протест и ще подпишат колективна жалба до община „Триадица\" във връзка със строителство в квартала.***Асеновград.В 14.00 ч. в 305 зала на Общината кметът д-р Емил Караиванов и Общински младежки съвет ще посрещнат талантливата Елена Василева, която участва в проекта на Слави Трифонов \"Нова Звезда\", за да я поздравят за отличното представяне и успех.***Белица.От 10.30 часа в общината представители на институцията на омбудсмана ще се срещнат с граждани.***Благоевград.От 12.30 часа в църквата „Въведение Богородично\" в квартал „Вароша\" ще се състои молитва за починалите от наркотици и убитите в борбата с тяхното разпространение, както и за здраве на всички български деца.***Благоевград.От 15.00 часа в Община Благоевград омбудсманът Мая Манолова ще даде брифинг за журналисти.***Видин.От 11.00 часа във Военния клуб във Видин заместник-началникът на отбраната генерал-лейтенант Димитър Илиев ще даде пресконференция по повод провеждането на националната информационна кампания „Бъди войник\".***Видин.От 13.00 часа кметът на Община Видин Огнян Ценков ще приеме Н.Пр. Темиртай Избастин, посланик на Република Казахстан в България.***Кресна.От 11.00 часа в общината представители на институцията на омбудсмана ще се срещнат с граждани.***Перник.От 11.30 часа до кръстовището на ул. „Юрий Гагарин\" и ул. „Благой Гебрев\" ще се състои първа копка на новото  кръгово кръстовище в кв. „Изток\".***Петрич.От 10.00 часа в общината представители на институцията на омбудсмана ще се срещнат с граждани.***Разград.От 10.30 часа в зала 712 на Областна администрация-Разград ще се състои заседание на Областната комисия „Военни паметници\".***Разград.От 17.00 часа пред Общинския културен център Община Разград, Общински съвет по наркотични вещества и Превантивно-информационен център-Разград организират хепънинг под надслов „Да развием своя живот, общност и личност без наркотици\".***Разлог.От 10.00 часа в общината заместник-омбудсманът доц. Диана Ковачева ще се срещне с граждани.***Сандански.От 11.00 часа в общината представители на институцията на омбудсмана ще се срещнат с граждани.***Симитли.От 10.30 часа в общината представители на институцията на омбудсмана ще се срещнат с граждани.***Смолян.От 09.00 часа Превантивно-информационен център по наркотични вещества към Община Смолян организира -Ден на отворените врати.***Струмяни.От 13.30 часа в общината представители на институцията на омбудсмана ще се срещнат с граждани.***Търговище.От 09.00 часа в зала \"Христо Самсаров\" на Община Търговище ще се проведе заседание на Общинския съвет.***Търговище.От 11.00 часа в пресцентъра в Областна администрация-Търговище директорите на дирекциите \"Бюро по труда\", \"Инспекция по труда\" и \"Социално подпомагане\" ще дадат съвместна пресконференция.***Якоруда.От 10.30 часа в общината представители на институцията на омбудсмана ще се срещнат с граждани ", "date": "2019.06.26", "title": "Предстоящи събития на 26 юни "}
{"url": "http://www.cross.bg/visarion-tyrtzite-smolen-1607627.html", "text": "/КРОСС/ Преподобни Давид, от младини прекарвал живота си във въздържание. Той напуснал отечеството си - Мала Азия и дошъл в Македония. Живял като отшелник близо до град Солун в една колиба под бадемово дърво. Идващите при него той наставлявал в пътя на спасението. Като угасил в себе си страстите, той оставал невредим и от естествения огън. Преподобни Давид умрял в 540 г. Мощите му почивали в Солун в църквата, наречена на неговото имПри царуването на султан Мехмед IV през месец юли 1669 г., когато стана страшното и насилствено помохамеданчване на българите в областта около Смолен, турците направиха много пакости. От жителите едни помохамеданчиха, други избиха, а трети избягаха в горите. Турците изгориха църквата \"Св. апостоли Петър и Павел\", митрополията и богословското училище. Всички книги и помагала унищожиха, а скъпоценностите разграбиха.Турците поискаха да заловят Смоленския епископ Висарион, но той с голяма група българи през една нощ успя да избяга и се настани в Райково. Там бяха намерили прибежище и много българи от околните села.Народът, като виждаше, че при него се намира духовният му водач, се окуражи, съвзе се за нова борба с турците и упорито бранеше вярата си. Така той запази от помохамеданчване околните на Райково села и самото Райково.При помохамеданчването на Смолен и областта му турците избиха много мъже, жени и деца, които не склониха да приемат мохамеданската вяра. Много вдовици и малолетни сирачета от двата пола, които не можаха да избягат в Райково, бяха принудени да нощуват из горите, изнемощели от глад и безсъние. Много от тях бяха застигнати от турските орди и подложени на най-мръсни деяния, които може да извърши само потъналият в невежество турчин. Тия мръсни дела не мога да ги опиша - устата ми се схващат. Но ще настъпят светли дни и за това измъчено българско племе. Нека то знае до каква безнравственост е паднал завоевателят турчин и каква варварска религия е разпространявал.Епископ Висарион Смоленски преживя в село Райково една година. Турците обаче търсеха сгодно време да го погубят, та да няма кой да поддържа борческия дух на българите, защото те бяха отпаднали духом от сполетялото ги зло. Помощ не идваше отникъде другаде и само епископ Висарион ги укрепваше във вярата и надеждата, че това зло ще мине и ще настъпят пак добри дни.В ранното утро на 29 юли 1670 г. епископ Висарион Смоленски бе тръгнал, придружен от 10 души охранители, всички на коне и добре въоръжени, от Долно за Горно Езерово. Но ненадейно в долината се появи голяма въоръжена чета от турци. След тежък и кървав бой турците заловиха живи епископа и неговите охранители. Те ги обезоръжиха, вързаха им ръцете назад и бързо ги поведоха към Смолен, за да не би да ги застигне християнската чета, да ги освободи и люто да си отмъсти.В Смолен по заповед на властта най-първо с добро и кротко се помъчиха да убедят епископ Висарион да приеме мохамеданството и по този начин да откупи живота си, понеже смятаха, че щом той се съгласи на това, много скоро и останалите българи християни безропотно ще последват примера му. Епископът отговори: \"Човек, който има любов към божествената истина, е непоколебим във вярата си. Смъртта ми ще ме направи безсмъртен пред Бога\".Тогава турците го съблякоха и го оставиха съвсем гол и започнаха да щипят тялото му с нарочно приготвени клещи, като късаха парчета живо месо. Епископ Висарион изтърпя тия адски мъки, без да се уплаши и без да моли за милост. Кръвта ручеше от тялото на този истински мъченик. След това най-немилостиво го биха с железни пръчки, докато епископът склопи очи и падна в несвяст. След като го свестиха, турците го мушкаха с ножове и режеха късове от тялото му, сложиха на главата му нажежен ръжен и се гавреха с него. Но и това не им стигна. Поругаха го публично и го развеждаха гол из града за показ. Епископът понесе и тая гавра със смирение. Най-сетне един освирепял турчин излезе от тълпата и с остър нож го прободе в гърдите. Турците злобно се нахвърлиха върху него с камъни и обезобразиха тялото му.Те заповядаха на охранителите на епископа да изкопаят гроб в една от градините, близо до хорището на Смолен, и там погребаха мощите му. Така на 29 юли 1670 г. умря мъченически Смоленският епископ Висарион. ", "date": "2019.06.26", "title": "Преп. Давид Солунски. Преп. Давид Български"}
{"url": "http://www.cross.bg/stavame-po-dobri-1607626.html", "text": "/КРОСС/ Ставаме по-добри, когато добротата ни е подложена на изпитание. от „Книгата на радостта\"", "date": "2019.06.26", "title": "Ставаме по-добри..."}
{"url": "http://www.cross.bg/beshe-karavadzho-tylyza-1607670.html", "text": "/КРОСС/ Картината „Юдит обезглавява Олоферн\", която се приписва на Караваджо и трябваше да бъде предложена на търг в четвъртък в Тулуза, беше продадена частно на чуждестранен купувач, предаде БТА.Предварителната оценка на картината беше от 100 милиона до 150 милиона евро.Купувачът предпочита платената цена да бъде запазена в тайна, както и да не бъде разкрито кой е той, казаха от тръжна къща „Лабарб\", съобщи АФПКартината беше намерена на таван в Тулуза през 2014 г. Тя е с размери 144 см на 173 см. Нарисувана е през 1606 г ", "date": "2019.06.26", "title": "Изгубен Караваджо за над 100 млн. евро продаден два дни преди търга "}
{"url": "http://www.cross.bg/tema-sybsidiya-partiiinata-1607666.html", "text": "/КРОСС/ Тема:  Партийната субсидия - къде се пресичат позициите на парламентарните партии?Тема:  Битките на омбудсмана: предложение за личния фалит - гост Мая Манолова;Тема:  В Сатовча: разрушени пътища след пороите - как ще се справят местните?Тема:  Уникални биологични видове от Антарктида - на живо: българските учени изследват риба с прозрачна кръв;Тема:  За новия купувач на ЧЕЗ, бъдещето на АЕЦ „Белене\" и цената на тока и газа - встудиото минитърът на енергетиката Теменужка Петковам;Тема:  Колко да бъде партийната субсидия? И кога ДСБ ще върне надвзетите пари? Встудиото ген. Атанас Атанасов;Тема:  Бум на тежките катастрофи. Какви мерки взимат от Пътната полиция? Коментар накомисар Росен Рапчев;Тема:  На живо от Стара Загора - след сигнали на родители на седмокласници - нарушенили са правилата на матурата по математика;Тема:  Код за опасно време. Кои са най-засегнатите райони?Тема: Защо политиците решиха да отменят намаляването на партийната субсидия и докога? Гостува Искрен Веселинов от Обединени патриоти.Тема: „Пълен абсурд\" с Румен Бахов. Работници полагат асфалт на пътя под проливен дъжд.Тема: Какво ще пише за епохата на социализма в учебниците по история?Тема: Внимание, туристи! По-строги наказания на пътя в Гърция. Предвижда се затвор за пияни шофьори.Тема: За какво да внимаваме по време на излет в планината, ако попаднем в буря? Съветите на спасителите.   ", "date": "2019.06.26", "title": "Теми и гости в сутрешните блокове на телевизиите"}
