{"url": "http://www.cross.bg/ivan-sushto-priyuta-1611193.html", "text": "/КРОСС/   Пиян мъж намушка друг в приюта на Отец Иван. След скандал нападателят се е нахвълил върху друг мъж, който също работи и помага в приюта, съобщи МВР.Отец Иван се е притекъл на помощ и също бил порязан с хладното оръжие по ухото. ", "date": "2019.08.15", "title": "Мъж намушкан с нож в приюта на отец Иван, свещеникът също е ранен "}
{"url": "http://www.cross.bg/trimesechie-potreblenieto-razhodite-1611190.html", "text": "/КРОСС/   Общият доход средно на лице от домакинство през второто тримесечие на 2019 г. е 1 547 лева, което е ръст от 4.9 на сто спрямо същия период на 2018 г. Данните са на националната статистика, съобщава БНТ.Най-висок дял в месечните приходи формира работната заплата (57.8%), следват пенсиите (27.6%) и самостоятелната заетост (6.2%).Статистиката отчита същевременно и увеличение на общия месечен разход, който през второто тримесечие е 1 402 лева, или с 5.3% спрямо същото тримесечие на 2018 г.В структурата на общия разход с най-голям относителен дял са разходите за храна (31.4%), следвани от разходите за жилище (15.5%), данъци и социални осигуровки (14.2%) и разходите за транспорт и съобщения (11.7%).Данните показват също, че през това полугодие се наблюдава увеличение в потреблението на месо - от 8.6 на 8.9 кг, и яйца - от 39 на 40 броя.При повечето хранителни продукти има намаление на консумацията. По-съществено намалява потреблението на: хляб и тестени изделия - от 21.3 на 20.4 кг, зеленчуци - от 19.0 на 18.0 кг, кисело мляко - от 7.9 на 7.5 кг, и плодове - от 8.9 на 8.5 килограма. Без промяна остава потреблението на месни произведения, сирене, зрял фасул и захар. ", "date": "2019.08.15", "title": "Половината ни доходи отиват за храна и жилище "}
{"url": "http://www.cross.bg/yadrena-norvegiya-granitza-1611191.html", "text": "/КРОСС/   Норвежката служба за ядрена безопасност анализира малки количества радиоактивен йод, открити във въздуха в Северна Норвегия в дните след смъртоносната експлозия при изпитания на ракетен двигател в Русия, близо до общата граница, предаде Ройтерс. Руската държавна ядрена агенция \"Росатом\" съобщи в събота, че петимата души, убити при взрива, са били нейни служители, а експлозията била свързана с \"изотопни енергийни източници\".Норвежката служба по радиация и ядрена безопасност DSA каза, че е открила редиоактивния йод в станцията за филтриране на въздуха в Сванхолд, която е до руската граница. Река служи за граница между Норвегия и Русия. Пробите са взети в периода 9-12 август, след взрива в региона на Архангелск на 8 август.\"В момента не е възможно да се определи дали последното регистриране на йод е свързано с експлозията в Архангелск миналата седмица. DSA продължава да събира проби на по-чести интервали и да ги анализира\", съобщи службата по ядрена безопасност. Подобни нива на радиация не са необичайни в Норвегия, тъй като станциите за наблюдение регистрират радиоактивен йод между 6 и 8 пъти годишно, а източникът му обикновено остава неизвестен.(БТА) ", "date": "2019.08.15", "title": "Норвегия регистрира радиоактивен йод след експлозията в Архангелск"}
{"url": "http://www.cross.bg/diplomaticheskata-konsyl-plamen-1611189.html", "text": "/КРОСС/   \"Поредното грубо погазване на Закона за дипломатическата служба! Поредната подигравка с дипломатическата служба! Поредната демонстрация на пълното незачитане на опита и познанията в дипломацията и потъпкване на професионализма в дипломатическата служба!\". Това се казва в позиция на Българското дипломатическо дружество по повод назначението на Пламен Георгиев за Генерален консул във Валенсия.Поредното грубо погазване на Закона за дипломатическата служба!Поредната подигравка с дипломатическата служба!Поредната демонстрация на пълното незачитане на опита и познанията в дипломацията и потъпкване на професионализма в дипломатическата служба!За Българското дипломатическо дружество даже е обидно да коментира назначението на Пламен Георгиев за Генерален консул на България във Валенсия!Първо, бихме искали да напомним на правителството, че Генералният консул е позиция в дипломацията, която е високо уважавана и ценена в двустранната дипломация. В международните отношения консулът е фигура от „древни времена\", както казва още в преамбюла си Виенската конвенция за консулските отношения, появила се далеч преди посланика. Второ, за информация на нашето правителство Генералният консулт не е този, който поддържа отношенията между т. нар. „служби\" и работи с правоохранителните органи, както се посочва в мотивите на МВнР. За това се изпращат нарочни полицейски аташета.Трето, не е видно от биографията на Пламен Георгиев къде точно е научил испански, което също се подчертава с голяма гордост от МВнР. Но, пак за информация на управляващите, и знаенето на езика не е гаранция, че можеш да свършиш работата, за която те изпращат - той е просто необходим реквизит.Четвърто, не трябва да се отминава с лека ръка и това, че името на Пламен Георгиев е съпътствано от непрекъснати публични скандали, което българското правителство да не си прави илюзия, че приемащата страна не отбелязва.Генералният консул на една държава е този, който трябва да развива двустранните отношения със съответната държава, да организира добро консулско обслужване на нашите граждани и на гражданите на съответната държава и най-важното - да работи активно с местната българска общност.Да изпратиш човек във Валенсия, който няма представа от консулската работа, който няма елементарен опит в дипломацията, е „бедствие\" и за българската общност там, и за България тук, и за дипломатическата служба в частност.Тенденцията да се изпращат непрофесионалисти на длъжността генерален консул на България вече продължава доста години. Политическите назначения при генералните консули далеч надхвърлят допустимите 20% процента за политически назначения по Закона за дипломатическата служба. Като добавим и посланиците, скоро ще се окаже, че за кадровите дипломати, за истинските дипломатически служители, вече няма свободни позиции. Затова нека не се учудваме, че външната ни политика се свежда до „прегръдки и целувки\" и ПР-мероприятия и никакви реални постижения. Защото дипломацията е работа, и то денонощна, макар че на някои хора им се струва, (за съжаление най-вече сред управляващите), че тя е всъщност ходене от един прием на друг или от един коктейл на следващия!Призоваваме правителството да отмени назначението на бъдещия генерален консул  във Валенсия Пламен Георгиев!Призоваваме ръководството на Министерството на външните работи да се противопоставя и на това и на всякакви подобни назначения!Призоваваме президента да заеме съответната позиция!НЕКА СЕ ОПИТАМЕ ДА СПРЕМ ПОРЕДНОТО НАЛАГАНЕ НА НЕКОМПЕТЕНТНОСТТА, НЕВЕЖЕСТВОТО И НЕГРАМОТНОСТТА В БЪЛГАРСКАТА ДИПЛОМАТИЧЕСКА СЛУЖБА!!!УПРАВИТЕЛЕН СЪВЕТ НА БДД ", "date": "2019.08.15", "title": "Българското дипломатическо дружество: Назначението на Пламен Георгиев е подигравка!"}
{"url": "http://www.cross.bg/yupiter-planetaren-chelen-1611184.html", "text": "/КРОСС/   Учени, изследвали ядрото на Юпитер, използвайки данни от мисията \"Джуно\" на НАСА, предлагат теория за странната му композиция - мощен челен сблъсък на протопланетата преди милиарди години с масивен планетарен зародиш, предаде ДПА, позовавайки се на публикация в сп. \"Нейчър\".Съществуването си Юпитер започва като скалист и леден планетарен зародиш. Преди \"Джуно\" учените смятат, че ядрото му е плътно и компактно. Данни от мисията на НАСА обаче оборват тази теория, показвайки, че то е издължено и разредено, съставено не само от плътен скалист материал и лед, но и от водород и хелий.Учени от университета \"Сун Ятсен\", Китай, са използвали компютърни симулации, за да стигнат до заключението, че причина за необичайната форма на юпитеровото ядро е мощен челен сблъсък на младия Юпитер с планетарен зародиш с маса десет пъти колкото земната.Вследствие на удара първичното компактно ядро на протопланетата е било унищожено и се е формирала странната издължена и разредена структура.По-доброто разбиране за това как се е образувала вътрешната структура на Юпитер хвърля светлина върху процесите, оформящи други планети в Слънчевата система, отбелязват учените. ", "date": "2019.08.15", "title": "Мощен челен сблъсък обяснява странното ядро на Юпитер "}
{"url": "http://www.cross.bg/proverki-pargov-kaloyan-1611195.html", "text": "/КРОСС/   Софийските подлези се нуждаят от ремонти, а не от проверки. Това каза лидерът на БСП - София Калоян Паргов по повод инцидента, при който възрастна жена пострада в подлез на бул. „България\". „Този случай отново извади на показ нелицеприятното състояние на тези съоръжения. Хората, когато има възможност, избягват да ги използват, защото са мръсни, порутени, труднодостъпни за детски и инвалидни колички, тъмни и опасни - във всяко едно отношение\", заяви Паргов.Според него проявите на вандализъм също не се борят с проверки. „Нужна е превенцията. А тя се осъществява, чрез видеонаблюдение и добро осветление на подлезите. Нищо сложно и неизпълнимо. Въпрос на управленска воля и желание за решаване на проблемите на града\", категоричен е председателят на групата на социалистите в СОС.„Назначените от кмета Фандъкова проверки са чисто и просто едно измиване на ръцете и бягство от отговорност, за пореден път. Жалко е, градоначалникът на столицата вечно върви след събитията и търси оправдания за несвършената работа\", посочи Калоян Паргов. ", "date": "2019.08.15", "title": "Калоян Паргов: Софийските подлези се нуждаят от ремонти, а не от проверки"}
{"url": "http://www.cross.bg/treska-pazardzhik-chovek-1611192.html", "text": "/КРОСС/   Националната референтна лаборатория по предавани с кърлежи инфекции към Националния център по заразни и паразитни болести потвърди лабораторно два случая на западнонилска треска.В единия случай се касае за внос на инфекцията от Кипър. Заболелият е български гражданин на 48 г. от област Пазарджик, строителен работник, пребивавал последните 2 месеца и развил клинични симптоми на заболяването в Кипър. При пристигането си обратно в България е с повишена температура, световъртеж и отпадналост и веднага е хоспитализиран в МБАЛ - Пазарджик. Другият заболял е мъж на 41 г. от гр. София, който е хоспитализиран с неврологична симптоматика в столично лечебно заведение за болнична помощ. Проведено е епидемиологично проучване на случаите и са изяснени механизмите и мястото на заразяване.Западнонилската треска не се предава от човек на човек и болният не е опасен за живеещите с него лица. Основните мерки за превенция се състоят в намаляване риска от ухапване от комари, които са основните преносители на заразата.  ", "date": "2019.08.15", "title": " Два нови случая на западнонилска треска у нас   "}
{"url": "http://www.cross.bg/nasledstvoto-evropeiiskite-godina-1611177.html", "text": "/КРОСС/   Европейските дни на наследството през 2019 г. ще бъдат отбелязани с над 300 събития на територията на цялата страна през месец септември. Над 500 000 души се очаква да се включат в инициативите, според получената до момента информация от общинските администрации. Различни прояви са организирани от общини във всички области на България - фестивали, празници на градовете, обществени дискусии, кръгли маси, концерти, изложби, поетични конкурси, театрални постановки на открито, образователни игри за деца и др. Десетки музеи, културни и природни обекти ще осигурят свободен вход за посетителите си в определени дни на идния месец.  \tНационалният календар на събитията можете да видите тук. Календарът на празничната програма е изготвен от Министерството на културата като национален координатор по провеждане на Европейските дни на наследството у нас, съвместно с общинските администрации, които от години активно съдействат за популяризирането на богатото историческо и културно наследство на регионите и страната.Всяка година през месец септември 50-те държави, подписали Европейската културна конвенция, участват в Европейските дни на наследството (ЕДН) - съвместна инициатива на Съвета на Европа и Европейската комисия. В нея се включват повече от 20 милиона европейски граждани, което прави Дните най-голямото и най-споделено културно събитие не само в Европа, но и в света.В продължение на вече повече от 25 години Европейските дни на наследството събират хора от всички обществени сфери като голямо семейство с една идея: да опознаят и да ценят наследството си, да усетят създадените благодарение на него връзки между европейските народи. Тази година ЕДН извеждат на преден план развлекателния аспект на културното наследство. По този начин те целят да припомнят, че променящите се през годините изкуство и забавление имат важна роля при изграждането на нашата идентичност. Затова и общоевропейските чествания през 2019 година ще бъдат обединени в темата „Изкуства и развлечение\". Общата тема през настоящата година предполага провеждането на различни прояви, които интерпретират по свой начин връзката на наследството с изкуствата и развлеченията. От уличното шоу до концертната зала, от традиционните театър и музей до модерното кино и цифровото изкуство, европейското наследство ще бъде показано на местни, национални и международни сцени за посетители и гости от всички възрасти. Всеобхватната тема включва също спорт, фотография, туризъм, цирк, панаири, визуални изкуства, кино, радио, телевизия и др.Повече информация за отбелязване на ЕДН в други европейски страни може да бъде намерена на интернет страницата на ЕДН в раздел „Публикации\": ", "date": "2019.08.15", "title": "Европейските дни на наследството ще бъдат отбелязани с над 300 събития "}
{"url": "http://www.cross.bg/rysiya-grazhdanstvo-ykraiina-1611194.html", "text": "/КРОСС/   Москва предложи да даде гражданство на около 3 млн. украинци от засегнатите от войната региони по границата между Русия и Украйна - ход, който вече раздразни Киев и Европейския съюз, предаде ДПА.Тази година руският президент Владимир Путин въведе програма, която ускорява процеса на получаване на гражданство от жители на украинските райони Донецк и Луганск, където войната на проруски сепаратисти продължава пет години.Киев и ЕС осъдиха програмата като средство за поглъщане на цивилни от украинска територия, която Русия де факто контролира чрез проруски бунтовнически групи. Русия даде гражданство и на жителите на Кримския регион, след като го окупира и анексира през 2014 г., припомня ДПА.\"Общият брой хора, които може да се възползват от предложението, е около 3 милиона украински граждани\", каза ръководителят на отдела по миграция във вътрешното министерство Валентина Казакова, цитирана от ТАСС.Конфликтът между бунтовниците и украинските военни избухна в началото на 2014 г., след като Украйна отстрани проруския президент при политическо обръщане към Запада.Въпреки че Путин представя позициите на бунтовниците на международни мирни преговори, неговото правителство отрича пряка намеса в конфликта. Украйна обвинява Русия в агресия. Като реципрочен отговор тя заплаши да отнеме гражданството на лица, които получат руски паспорти по тази програма.В подкрепа на Украйна ЕС заплаши да не признава руските паспорти, получени по този начин, който нарече незаконен. ", "date": "2019.08.15", "title": "Русия предлага гражданство на близо 3 млн. жители на конфликтните украински региони "}
{"url": "http://www.cross.bg/yslygi-dostavchik-baza-1611176.html", "text": "/КРОСС/   Агенция „Пътна инфраструктура\" (АПИ) вписа в регистъра четвърти национален доставчик на услуги за електронно събиране на пътни такси на база изминато разстояние - тол. С решение на Управителния съвет на АПИ като национален доставчик на услуги е регистрирана фирмата \"Иком\" ООД, която иска да партнира само в събирането на тол такси. Съгласно Общите условия предстои дружеството да премине втория етап от процедурата за подписване на договор, след което да докаже оперативна съвместимост с електронната система и едва тогава да започне дейност по предоставяне на услуги. До момента АПИ има договор за Национален доставчик на услуги с „Интелигентни Трафик Системи\" ЕАД, с „Телетол\" АД и с „Конкорд Смарт Инфраструктура\" АД, като две от дружествата вече продават електронни винетки - „Интелигентни Трафик Системи\" и „Конкорд Смарт Инфраструктура\", а „Телетол\" АД не продава електронни винетки, тъй като не постигна оперативна съвместимост със системата на АПИ.С въвеждане в търговска експлоатация на електронната система за събиране на пътни такси на база изминато разстояние „Интелигентни Трафик Системи\" ЕАД, „Телетол\" АД и „Конкорд Смарт Инфраструктура\" АД ще имат възможност да предлагат и тол услуги след доказване на оперативна съвместимост с електронната система.Процедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси.Съгласно Наредбата лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.08.15", "title": "АПИ регистрира четвърти доставчик на тол услуги"}
{"url": "http://www.cross.bg/kaliakra-godina-darove-1611178.html", "text": "/КРОСС/ Разкопките се провеждат под научното ръководство на доц. д-р Бони Петрунова, директор на Националния исторически музей. Тя проучва средновековната морска столица на България от 2004 година. Финансирането на разкопките през 2019 година е от Министерство на Културата и Община Каварна.За последните 16 сезона са откривани множество богати погребения на калиакренската аристокрация, но за пръв път се открива погребение на наследник на Палеолозите, Господин на Калиакра и вероятно родственик на Балик и Добротица (известни в историята като владетели на Добруджанския деспотат през XIV век).В гроба археологическият екип разкри богати дарове, които дават възможност да се възстанови ритуала по изпращането на младия покойник. Погребението е извършено през втората половина на XIV век, като ямата е оформена върху скалата с ограждане от камъни. Благородникът е бил положен в ковчег, от който има добре запазени следи. Лицето му е било покрито с луксозна материя, върху тялото му са поставени дарове и стъклен съд, в който според тогавашните вярвания са се събирали сълзите на оплаквачките.Най - впечатляващият предмет от гробните дарове е масивен златен пръстен, който разкри името на погребания - Георги, както и знатното му потекло. Пръстенът е от известния „Калоянов тип\", но с много по-детайлна и изящна украса по халката, изображение на гълъб, надпис и монограм на императорската фамилия в Константинопол. Проучванията на средновековния некропол ще продължат до края на август, като през 2019 година Националният исторически музей ще публикува каталог на миналогодишната находка от Калиакра -„Татарска плячка\", която съдържа 950 предмета от злато и сребро.", "date": "2019.08.15", "title": "Откриха нова ценна находка при разкопки на Калиакра (снимки)"}
{"url": "http://www.cross.bg/ring-interaktivnoto-izlozhenie-1611179.html", "text": "/КРОСС/   Горещо е! Наоколо има кипариси и хвойна, чува се рев на непознати животни. Та те звучат ... някак праисторически. В този момент виждате нещо огромно. Налага се да извиете вратовете си нагоре, за да го видите. Не, няма шега, това е ... брахиозавър!Всъщност не се намирате във филм, нито сте попаднали в дупка във времето, а сте в Sofia Ring Mall, където от 1 август насам се провежда интерактивно изложение на динозаври, динозавърски яйца и фосили. Вече от почти две седмици изложението се радва на огромен интерес от деца и възрастни. Специални гидове развеждат посетителите из средата, която напомня онази епоха от живота на земята, когато континентът е бил само един, а върху днешните квартали са бродели неизмеримо огромни животни.Посетителите се запознават с различни видове динозаври: със свирепия и интелигентен велосираптор, гигантския тревопасен брахиозавър и чудовището на всички времена - страховитият тиранозавър Рекс. Децата обогатяват знанията си за динозаврите, които са добили от енциклопедиите, а родителите ги придружават в незабравимото пътешествие в далечното минало и също научават по нещо ново.Може да се потопите в магическото минало на гигантите, населявали Земята много преди човешкият род да я превърне в свой дом, от понеделник до петък между 13 и 21ч. и през уикенда между 10 и 21ч.Цените на билетите за интерактивното изложение са по 10 лв. за единичен билет и 9лв. за група от 5 или повече души, а посещението за деца под 2 години е безплатно. Билети може да купите на място от касата на Fun Ring Park - етаж 1, до входа срещу IKEA.Повече подробности за интерактивното динозавърско експо ще намерите на \n\t\t\t\t\t\n\t\t\t\t ", "date": "2019.08.15", "title": "Sofia Ring Mall пренася посетителите си в праисторически времена"}
{"url": "http://www.cross.bg/masov-boii-v-kovachevtzi--potrosheni-sa-pet-kushti-1611183.html", "text": "/КРОСС/   Масово бой в самоковското село Ковачевци завърши със счупени прозорци и врати на пет къщи. Нанесени са и материални щети на четири автомобила. Екшънът се разиграл късно вечерта във вторник, съобщиха от СДВР.От там допълниха, че са задържани петима души, участвали в мелето. В него те използвали камъни, стъклени бутилки и дървета.Изпратените на място полицейски служители установили и своевременно прекратили физически сблъсък между две групи жители на махалата. Арестуваните са криминално проявени и осъждани. ", "date": "2019.08.15", "title": "Масов бой в Ковачевци,  потрошени са пет къщи "}
{"url": "http://www.cross.bg/slyzhitel-kyrorta-prichini-1611185.html", "text": "/КРОСС/   Задържаха измамник, представял се за служител на НАП, съобщиха от Апелативна прокуратура-Варна.57-годишният мъж е привлечен като обвиняем за извършени от него две измами в курорта Златни пясъци. С постановление на дежурен прокурор от Районната прокуратура във Варна той е задържан за срок до 72 часа.На 10 август тази година мъжът, който е роден в русенското село Ветово, се представил като служител на НАП пред жена, работеща в курорта, въвел я в заблуждение, че е длъжностно лице, и така успял да й причини вреда за 50 евро.Същият ден, представяйки се отново за служител на приходната агенция, той е въвел в заблуждение и друга жена в курорта и успял да й причини имотна вреда за 150 лева.престъплението, в което е обвинен 57-годишният мъж, се наказва с лишаване от свобода от 1 до 8 години.Районната прокуратура ще внесе искане във Варненския районен  съд за вземане на най-тежката мярка за процесуална принуда - \"задържане под стража\", спрямо измамника. ", "date": "2019.08.15", "title": "Задържаха измамник, представял се за служител на НАП "}
{"url": "http://www.cross.bg/geroi-vcichki-dmitriii-1611186.html", "text": "/КРОСС/   Пилoтитe, уcпeли дa призeмят , ca гeрoи. Тoвa зaяви гoвoритeлят нa Крeмъл Дмитрий Пecкoв, цитирaн oт РИA Нoвocти.Пo-рaнo днec пътничecки caмoлeт нa „Урaлcкитe aвиoлинии\" c 234 души нa бoрдa кaцнa пo кoрeм нa цaрeвичнo пoлe. Мaлкo cлeд излитaнeтo oт лeтищe „Жукoвcки\" двигaтeлят ce e възплaмeнил, пo вcякa вeрoятнocт зaрaди птицa.Въпрeки кризиcнaтa cитуaция пилoтитe нa caмoлeтa уcпяхa дa гo призeмят бeз жeртви. 23 души бяхa рaнeни, cрeд кoитo и дeцa, нo вcички ca бeз oпacнocт зa живoтa. Дмитрий Пecкoв зaяви, чe пилoтитe ca гeрoи и зacлужaвaт блaгoдaрнocт, зaщoтo ca cпacили вcички пacaжeри.Гoвoритeлят нa Крeмъл изрaзи нaдeждa, чe рaзcлeдвaнeтo нa тoзи инцидeнт щe бъдe приключeнo в крaтък cрoк. Чeрнитe кутии ca пoд ръкa и рaзcлeдвaщитe мoгaт дa уcтaнoвят причинитe зa aвиoинцидeнтa. ", "date": "2019.08.15", "title": " Кремъл: Пилотите са герои"}
{"url": "http://www.cross.bg/bulgariya-slovakiya-svinsko-1611187.html", "text": "/КРОСС/   Руската федерална служба за ветеринарен и фитосанитарен контрол Росселхознадзор е ограничила от 9 август доставките в Русия на живи прасета и свинско месо от България и Словакия. Причината е болестта африканска чума по свинете (АЧС), предаде ТАСС, съобщава БТА. Поради влошаване на епизоотичната ситуация с АЧС на територията на Словакия и България от 9 август 2019 година се въвеждат временни ограничения за доставка в Руската федерация от цялата територия на Словакия и България на живи свине, свинско месо и продукти, съдържащи свинско месо, се посочва в съобщението.Ограниченията за доставката не засягат някои продукти, които са преминали обработка по технология, гарантираща унищожаването на вируса, се уточнява.Росселхознадзор също така въведе временни ограничения за транзит на територията на Русия на свине от двете държави. ", "date": "2019.08.15", "title": "Заради чумата Руската федерална служба ограничи вноса на прасета от България и Словакия"}
{"url": "http://www.cross.bg/bogoroditza-sveta-neofit-1611164.html", "text": "/КРОСС/ Да обичаме Света Богородица и да следваме нейния добър пример. Да живеем достойно, каза Негово Светейшество Българския Патриарх Неофит, който пристигна в Троянския манастир, където ще оглави празничната Света Литургия на Голяма Богородица, предаде кореспондентът на БГНЕС.Следвайте примера на Света Богородица, нейния път, в който тя се утвърждаваше, така и ние да живеем достойно за нашето звание на христови служители, каза патриарх Неофит.Запитан какво е неговото послание в днешните времена на бури и катаклизми, патриарх Неофит каза: Бог ще даде възможност да се изгладят трудностите.Да обичаме Бога и Света Богородица и да следваме нейния добър пример, каза още веднъж патриарх Неофит.Хиляди миряни и духовници от цялата страна пристигат днес в Троянския манастир \"Успение Богородично\" на храмовия му празник, за да се поклонят пред чудотворната икона на Пресвета Богородица Троеручица и да участват в богослужението. Веднага след Светата литургия, оглавена от патриарх Неофит, започва лития с чудотворната икона Пресвета Богородица Троеручица от храма до мястото на първото чудо извършено от иконата.От ранни зори Троянският манастир и пътят към него са пълни с хиляди българи, християни, дошли да почетат светлия християнски празник на Света Богородица в сърцето на Балкана.Днес православната църква чества Успение на Пресвета Богородица, Успение Богородично или Голяма Богородица. Това е един от най-големите християнски празници, честван еднакво и от православни, католици и от други християнски деноминации. Този ден е посветен на смъртта на Божията майка или на успението ѝ. Според преданието, на този ден апостолите се събрали от местата, където проповядвали, за да се простят със Света Богородица и да погребат пречистото ѝ тяло.Чудотворната икона на Пресвета Богородица ТроеручицаСпоред Светото писание, това е денят, в който Божията майка, на 64-годишна възраст, напуска земния живот и отива при сина си. Три дни преди смъртта Архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Последното й желание е да види Светите апостоли заедно. По чуден начин те се пренасят пред вратите на дома й в Йерусалим. Три дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ.Ставайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: \"Радвайте се, защото съм с вас през всичките дни.\" В памет на явяването ѝ пред апостолите, църквата определя в този ден да се отслужва тържествена литургия и да се прави \"въздигане на хляба\".Според народната традиция, празникът се нарича Голяма Богородица, за разлика от Малката Богородица, когато се чества рождението на Христовата майка. На Голяма Богородица, след тържествена литургия в църквата, се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица в житейските проблеми.На този ден правят родови срещи, свързани с жертвоприношение - курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде. Разрешава се риба. Вярващите даряват на църквата свещи, домашно тъкано платно, месал, кърпа и пари.Имен ден празнуват кръстените с имената Мара, Мария, Марийка, Мари, Марин, Мариян, Марияна, Мариана, Мариан, Маша, Мика, Мира, Мариета, Мариела, Марио, Преслав и Преслава. ", "date": "2019.08.15", "title": "Патриарх Неофит: Следвайте примера на Света Богородица и да живеем достойно"}
{"url": "http://www.cross.bg/orbita-raketa-sili-1611165.html", "text": "/КРОСС/ Службата за наблюдение на космическите сили на САЩ регистрира експлозия в орбита по време на третия етап на европейската космическа ракета \"Ариана 4\", съобщи 18-ата ескадрила за космическо управление на ВВС на САЩ.Според  доклада в третата си степен ракетата е избухнала в орбита на 22 юли; бяха открити седем фрагмента. Експлозията е избухнала сама, а не поради сблъсък с някакъв друг обект, информира Спутник.Ракетата пусна в орбита три сателита през август 1992 г.: американско-френският Topex/Poseidon, Kitsat-1 на Южна Корея и S80/T на Франция.Базирана във военновъздушната база Ваденберг, Калифорния, 18-та ескадрила за космически контрол на ВВС на САЩ открива, проследява и идентифицира всички изкуствени обекти в ниска земна орбита.Според специализирания уебсайт на американските военновъздушни сили spacetrack.org, преди унищожението изстреляната ракета е обикаляла около Земята близо 27 години на височина от 1 404 до 1 296 километра ", "date": "2019.08.15", "title": "Европейската ракета „Ариана 4“ експлодира в космоса "}
{"url": "http://www.cross.bg/pozhar-laptopi-apple-1611166.html", "text": "/КРОСС/ Американската Федерална служба за цивилна авиация забрани внасянето в самолети на лаптопи MacBook Pro.Компанията „Apple\" изтегли от пазара редица такива компютри, чиито батерии могат да причинят пожар.\"Администрацията е информирана за проблема на компанията за някои лаптопи от серията MacBook Pro на „Apple\", заяви говорител и добави, че службата е предупредила авиокомпаниите за изтеглянето.През юни „Apple\" обяви, че ще изтегли редица 15-инчови лаптопи MacBook Pro от пазара, тъй като батериите могат да причинят пожар след известно време на употреба. Това са устройства, които са продадени между септември 2015 г. и февруари 2017 г. ", "date": "2019.08.15", "title": "САЩ забраняват модел лаптоп на „Apple“ в самолети заради опасност от пожар "}
{"url": "http://www.cross.bg/myasto-yaponiya-individyalno-1611170.html", "text": "/КРОСС/     Български представителен отбор на „Кофукан България\", състоящ се от 7 души, представители на два отбора по карате - СК \"Кофукан Бул\" София и СК \"Торнадо\" Хасково, преди броени дни се завърна от две големи състезания в Япония с общо 12 медала! И двете състезания бяха с ранг на Световно първенство.Първото състезание беше в гр. Тойоока, Япония на 27 и 28 юли 2019 г. Там се проведе Световната купа по Карате стил Шито-рю на организацията „Kofukan International\" и \"Kofukan Japan\". В състезанието участваха състезатели от 16 държави: България, Япония, Австралия, Англия, Беларус, Дания, Зимбабве, Индия, Норвегия, Нова Зеландия, Непал, Португалия, Франция, Швеция, Шотландия и  Южна Африка. В състава на отбора участваха 2-ма състезатели от СК „Торнадо\" и 5-ма от СК\"Кофукан Бул\", които направиха следните класирания:2-ро място за отборно кумите мъже / Станчо Станчев, Михаил Генадиев, Явор Колев, Андрей Бояджиев, Светослав Витков/; 2-ро място индивидуално кумите мъже до 70 кг. - Станчо Станчев от СК „Торнадо\" Хасково;3-то място индивидуално кумите мъже до 70 кг. - Явор Колев oт СК „Кофукан Бул\" София;3-то място индивидуално ката момчета 11-12 г. и 3-то място индивидуално кумите момчета 10-11г. - тежка категория - Борис Савов (11 г.) СК „Кофукан Бул\" София;  3-то място индивидуално ката момчета 11-12 г. - Ангел Ангов (12 г.) - СК „Торнадо\" Хасково. Второто състезание „SHITO-RYU   KARATE-DO   KEIYUUKAI    OPEN KARATE  CUP 2019\" в град Химеджи, Япония се проведе на 3 август 2019 г.   В него взеха участие същите състезатели от България, както и представители от Япония, Австралия, Англия, Беларус, Дания, Зимбабве, Индия, Норвегия, Нова Зеландия, Непал, Португалия, Франция, Швеция, Шотландия, Южна Африка. Японското присъствие тук беше от над 150 състезатели. Ето и класиранията на българите: 3-то място индивидуално кумите мъже до 67 кг. - Станчо Станчев - СК „Торнадо\" Хасково; 3-то място индивидуално кумите мъже до 84 кг. - Михаил Генадиев - СК „Кофукан Бул\" София; 5-то място индивидуално кумите момчета 12-13 г. - Ангел Ангов - СК „Торнадо\" Хасково.  Сред многото медали и достойното представяне на българите в Япония трябва да подчертаем успехите на най-малките ни състезатели - Борис Савов на 11 години от София и Ангел Ангов на 12 години от Хасково, които напълно заслужено си спечелиха бронзови медали. Участието на българският отбор бе осигурено изцяло със собствени средства. Негов ръководител бе Светослав Витков - 4-ти Дан Шито Рю Карате до.  След успехите в Япония СК \"Кофукан Бул\" София отваря врати за новите бъдещи шампиони по карате. От 1 септември в залата на стадион \"Академик\" стартират нови групи за деца и възрастни, без ограничение във възрастта. Тренировките ще са в понеделник и сряда от 19.00 - 20.30 ч. на стадион \"Академик\" (до зала \"Фестивална\"). За контакти и записвания: 0879521610   Идеята на треньорите е (при желание) родителите да се включат в тренировките заедно с децата, като заплащането за двамата ще е на цената за един (т.е. без допълнително заплащане).\"Предлагаме на родителите да не \"висят\" по кафенетата и колите, а да спортуват заедно с децата си, като ги подкрепят и дават личен пример\" - обясняват от клуба.  ", "date": "2019.08.15", "title": "Български отбор по карате се завърна от Япония с общо 12 медала от две големи състезания!"}
{"url": "http://www.cross.bg/imashe-zhegite-sedmitza-1611167.html", "text": "/КРОСС/ Жегите през последната седмица вдигнаха потреблението на ток с 10-15 процента, а енергийните дружества започнаха да призовават хората да пестят енергия, за да няма проблем със захранването. Защото лятото е периодът, когато се правят и ремонтите в централите и част от тях не работят. За момента енергийната система се справя, без да бъде използван така нареченият \"студен резерв\" - мощностите, за които плащаме да не работят, за да могат да бъдат използвани, когато има недостиг на ток.За последния месец два пъти обаче системата имаше нужда някоя централа да покрие намалената мощност на АЕЦ \"Козлодуй\", която имаше проблеми с един от блоковете. Но тогава вместо централите от студения резерв, недостигът се е покривал от НЕК. ", "date": "2019.08.15", "title": "Жегите през последната седмица вдигнаха потреблението на ток с 10-15%"}
{"url": "http://www.cross.bg/valentin-leva-mozhete-1611169.html", "text": "/КРОСС/  превърна Валентин Тодоров в „звезден играч\" и го изстреля в орбитата на големите късметлии. 58-годишният русенец спечели 20 000 лева онлайн със залог от 1 лев на сайта . Той е познал 8 числа и правилната звезда, което в комбинация с двойните коефициенти към момента на печалбата, му носи звездната сума от 20 000 лева. Валентин работи като шофьор на камион и от 15 години е постоянно на път. „Нормално е късметът да ме следва онлайн, защото съм непрекъснато в движение и трудно може да ме намери на постоянен адрес\", шегува се щастливецът от Русе. Валентин вярва, че няма случайни неща и тази печалба идва в най-подходящия за него и семейството му момент. Тегленията на играта  можете да следите в пунктовете на  и на . Забавлявайте се и с новото мобилно приложение, което можете да свалите от .", "date": "2019.08.15", "title": "Онлайн печалба от 20 000 лева в играта „Лотомания“"}
{"url": "http://www.cross.bg/tursi-talant-imame-1611171.html", "text": "/КРОСС/   Любен Дилов-син гостува в студиото на „Тази сутрин\", за да съобщи, че шестият сезон на „България търси талант\" ще стартира на 15 септември от 20:00 ч.„Свършиха предварителните кастинги и мога отговорно да заявя, че се задава изключителен сезон. Тази година имаме неочаквани, невероятни и привидно невъзможни участници. В този сезон имаме и няколко важни промени във формата.  Шоуто се връща към архетипния си вариант с двама водещи - мъже - Сашо Кадиев и Даниел Петканов, които много ще ни забавляват. Отделно, имаме и страхотна сюжетна линия между майка и син с Катето Евро\", каза Любо Дилов-син.Като част от журито на шоуто, вписано в рекордите на Гинес, той сподели със зрителите на bTV, че можем да очакваме невиждани номера от световна класа.  „Има изпълнения, които никога не си очаквал да видиш на сцена, защото освен че са много оригинални, те са и с кауза.\"  Той повдигна завесата на шоуто и сподели, че младите майки ще бъдат впечатлени от представление, което буквално е „скрило шапката\" на целия екип.Сред претендентите за наградата от 50 000 лева и престижната титла традиционно има много танцови формации, защото в България това е единственото шоу, което дава сцена за изява на изключителни школи. Между тях протича напрегната надпревара с много ефектни изпълнения и дори се стига до battles между представителите на различните градове. Те дават най-доброто от себе си не само заради славата и перспективите, които „България търси талант\" дава на своите участници, но и заради обществената оценка на техния труд. Той разкри, че на голямата сцена на „България търси талант\" ще се качат множество чуждестранни артисти - от Англия, Норвегия и дори Венецуела. Те ще представят пред зрителите на bTV невероятно разнообразие от изпълнения, голяма част от които представят street art културата. Журналистът и писател даде пример с „уличен театър\", който използва причудливи изразни средства, но чрез тях разказва сюжет по неповторим и интересен начин. Илюзионисти буквално са стреснали журито и водещите, изправили са „на нокти\" дори екипа зад кадър, с номер в стила на Худини. И допълни, че голямото разнообразие, сериозната конуренция на даровити изпълнители и сложността на номерата им е затруднило значително Катето Евро, Ицо Хазарта, Славена Вътова и него самия. Стигнало се е до спорове и сълзи заради селекцията на най-добрите от най-добрите, но изумлението и забавлението категорично доминират. ", "date": "2019.08.15", "title": " „България търси талант\"  стартира на 15 септември"}
{"url": "http://www.cross.bg/reshenieto-dnsk-administrativen-1611172.html", "text": "/КРОСС/   Дирекцията за национален строителен контрол, чрез Административен съд - София град, внесе касационна жалба до Върховния административен съд на Република България във връзка с решението на Софийския административен съд по казуса „Златен век\".С Решение № 5229/30.07.20190 г. на Административен съд - София град, постановено по административно дело № 4829/2019 г., съдът отменя като  незаконосъобразна заповед РД-08-1/15.04.2019 г. на началника на ДНСК, с която е наредено спиране заради нарушения на строежа на сградата „Златен век\". С нея е наредено спиране и на незаконен строеж на изкоп/насип в съседен имот за обществено обслужване, подземен гараж и трафопост, извършвани от „Артекс инженеринг\" АД.ДНСК счита, че е нарушен материалният закон.За да постанови решението си съдът е приел, че са допуснати административно-производствени правила, които са в противоречие с материално-правните разпоредби и несъответствие с целта  на закона.ДНСК обжалва тези изводи на съда с доказателствения материал по делото в неговата цялост.", "date": "2019.08.15", "title": "ДНСК обжалва решението на съда по казуса „Златен Век“"}
{"url": "http://www.cross.bg/pleven-bulgariya-mestnite-1611175.html", "text": "/КРОСС/   В навечерието на един от най-светлите празници в християнския свят Успение Богородично, Политическа партия МИР учреди структурите си в Плевен. На учредяването присъства председателят на партията инж.Симеон Славчев, както и Димитър Илиев, член на Националния изпълнителен съвет на МИР и областен координатор на партията в Плевен.В речта си пред присъстващите председателят на партията посочи важността на Плевен в историята на България и в предстоящата битка за местната власт на есен. „Обсадата на Плевен е най-тежката и продължителна битка в хода на Руско-турската освободителна война. Битката и победата в Плевен имат решително значение за изхода на войната и Освобождението на България. От местните избори в Плевен ще тръгне промяната на България, така както преди 141 години оттук тръгна и Освобождението на България\", беше категоричен инж.Славчев и посочи, че целта на ПП МИР е да направи пробив на местните избори в града. „Ще се борим за доверието на плевенчани с прагматична, конкретна и реалистична програма, която да реши голяма част от проблемите на града и общината. В листата на ПП МИР за общински съветници ще влязат обществено активни плевенчани и експерти във всяка секторна политика. \"Убеден съм, че ПП МИР ще бъде голяма изненада на местните избори в Плевен\", каза още Славчев.За председател на общинската структура на ПП МИР беше избрана Виолета Георгиева. Тя е родена в Плевен, омъжена с три деца. Завършила е Икономическия университет във Варна, специалност \"Международни икономически отношения\" и Великотърновски университет със специалност \"Маркетинг\". За членове на общинския съвет на ПП МИР в Плевен бяха избрани Димитър Илиев, Бойко Първанов, Христо Киров, Мартин Симеонов, Ивайло Зенкулов, Емил Николчев, Валери Гочев, Цветанка Панчева и Лили Тодорова.Продължава изграждането на общинските структурите на най-младата политическа партия - ПП МИР, която си поставя за цел пробив на местните избори в голяма част от българските общини. ", "date": "2019.08.15", "title": "Учредиха общинска структура на ПП МИР в Плевен"}
{"url": "http://www.cross.bg/georgiev-plamen-konsyl-1611173.html", "text": "/КРОСС/   Новоназначеният консул във Валенсия Пламен Георгиев се оказа с начално ниво на познания по испански език, въпреки че външно министерство мотивира назначението му с владеенето на езика. Според авто-биографията на бившия шеф на антикорупционната комисия, депозирана в парламента през февруари 2018 г,, той владее испански на ниво А2, което предполага съвсем базисни умения.Оттогава той може да се е усъвършенствал лингвистично, но няма официална информация за това. Пламен Георгиев за десетина дни смени три поста. В края на юли оставката му като шеф на КПКОНПИ бе приета от парламента, а няколко дни по-късно Висшият съдебен съвет (ВСС) го възстанови на поста. Четири дни по-късноправителството го назначи за генерален консул във Валенсия.Външно министерство, което едва ли стои зад идеята за трудоустрояването на Георгиев във Валенсия, мотивира назначението с това, че той знаел испански и работел добре с правоохранителните органи в Мадрид./\"Той е работил до момента изключително добре с испанските правоохранителни органи, а работата на генералния консул в този  консулски окръг изисква изключително добра координация с местните служби, той владее и испанския език\",/ обясниха от пресслужбата на Министерството на външните работи.Решението на Министерския съвет е било взето на закрито заседание на 9 август и e публикувано на 12 август. Досегашният консул Цветелин Цолов ще бъде натоварен с работата в новото консулство на страната ни в Барселона.Според Закона за дипломатическата служба, \"за ръководители на задгранични представителства се назначават дипломатически служители, които имат минимално изискващия се дипломатически ранг и длъжностнакатегория\" или, по изключение \"изявена личност, която се ползва с безспорно добро име и авторитет в Република България\".Назначението на Георгиев предизвика много коментари в социалните мрежи./\"Ей, много ценен този кадър, не могат да му намерят награда за нещата, дето ги знае и не ги казва!\"/, коментира културологът Ивайло Дичев.Адвокатката Грета Ганева коментира, че Георгиев не отговаря на законовите изисквания за поста./\"Ааааа, не! Няма да мине тая работа така! Не сме в развития социализъм да пращат стъпилите накриво по дипломатическите ни служби в чужбина. Кой предложи Пламен Георгиев за консул? Захариева? Защо, бе? С какви мотиви?  Поради каква причина Министерският съвет прие това решение? Защо в закрито заседание?Дори да се направим, че не разбираме действителните мотиви, от чисто формална страна как се установи, че Пламен Георгиев отговаря на изикванията на закона?\",/ посочва тя и припомня\"Съгласно чл. 24 от Закона за дипломатическата служба:(1) За ръководители на задгранични представителства се назначават дипломатически служители, които имат минимално изискващия се дипломатически ранг и длъжностна категория съгласно класификатора надипломатическите длъжности по чл. 42.(2) По изключение за ръководител на задгранично представителство може да бъде назначено лице, което не е от състава на дипломатическата служба само когато то:1. е изявена личност, която се ползва с безспорно добро име и авторитет в Република България;2. отговаря на изискванията по чл. 27, ал. 1, т. 1, 2, 3, 4 и 5./\"Ясно е, че  по ал. 1, значи трябва да отговаря на изискванията за изключение по ал. 2. Вижда се, че  изискванията по ал. 2 трябва да са налице едновременно. Тъй като е общоизвестно, че Георгиев не се ползва с безспорно добро име (той, ако се ползваше с добро име, нямаше да се налага да подава оставка като ръководител на КПКОНПИ), липсва първото изискуемо по закон условие, поради което не е необходимо да се проверява дали останалите по т. 2 са налице. Макар че и за тях откровено се съмнявам, по-специално относно това по чл. 27 ал. 1 т. 3 да владее най-малко два чужди езика, поне единият от които официален за Организацията на обединените нации, или процедурен език, използван от Европейската комисия. Защо си мисля, че колкото са го проверявали, преди да стане председател на КПКОНПИ, толкова са го проверявали и сега. Изключението Пламен Георгиев. Точка!\",/ коментира Ганева.От БСП определиха назначението на Пламен Георгиев като \"подигравка\". /\"Колко важен трябва да е Пламен Георгиев, проваленият председател на злощастната КПКОНПИ?\"/. Този въпрос поставя депутатът Кристиан Вигенин от името на ПГ на \"БСП за България\"./\"Подиграха се на партията ГЕРБ, която беше принудена мълчаливо да му бере срама насред предизборна кампания, за да бъде скрит дълбоко няколко месеца. Подиграха се на Народното събрание, като вкараха оставката му извънредно, минути след подаването ѝ, като последна точка преди ваканцията и я приеха без дебат, за да го скрият отново от публичност. Подиграха се на Висшия съдебен съвет, който беше събран спешно и извънредно, за да го възстанови като прокурор. Подиграха се на Министерството на външните работи, което го предложи по принуда и абсолютно необосновано за генерален консул във Валенсия, за да го скрият далеч. Подиграха се на целия кабинет, който го одобри в екстремно кратък срок, за да няма време за обсъждане, пак с цел да го скрият от публичност. Подиграха се на българската общност в Испания, като пращат там човек, който няма понятие от дипломатическа и консулска дейност, само и само да не дразни с присъствието си в София. Е, явно е много важен. И кой се подиграва с хора и институции ли? Има само един, който може да осигури тази светкавична поредица от абсурди - Бойко Борисов.Браво за ефективността! Но помнете - трупът е скрит, н уликите остават!\", /се посочва в позицията на БСП.Парламентът освободи Георгиев от КПКОНПИ в края на миналия месец, след като той подаде оставка заради разразилия се през април скандал около имотните му сделки.Първоначално Пламен Георгиев по съвет на Борисов излезе в отпуск. По това време започна данъчна проверка на шефа на КПКОНПИ за евентуални разминаване между доходите и разходите му. Проверката обаче не установи нарушения, а той обясни, че е станал жертва на олигарсите.Георгиев каза, че отдавна е бил решил да се оттегли, но чакал само да приключат данъчните ревизии, за да се види, че е \"чист човек\". И уточни, че решението му за напускане е лично и не е било обсъдено с премиераБойко Борисов.Решението да бъде изпратен във Валенсия обаче най-малкото е съгласувано с Борисов, като не е ясно какво е наложило само няколко дни по-рано Георгиев да бъде възстановен като спецпрокурор.Съгласно решението на ВСС Пламен Георгиев трябваше да се върне в специализираната прокуратура със задна дата, считано от 1 август, за да не се прекъсва юридическият му стаж.Като генерален консул той ще отговаря за областите Валенсия, Мурсия, Кастиля ла Манча и Балеарските острови, в които има сериозна българска диаспора.Подобни назначения от години вбесяват кариерните дипломати, но политическото ръководство на външно министерство, поне публично, рядко им се противопоставя.Източник Медиапул", "date": "2019.08.15", "title": "Новоизлюпеният консул Пламен Георгиев е с начално ниво испански"}
{"url": "http://www.cross.bg/voda-kanala-materiali-1611161.html", "text": "/КРОСС/ Аварийни екипи на „Софийска вода\", част от Веолия, регистрираха голямо количество дунапрен при отпушването на канал в близост до МОЛ София на бул. „Александър Стамболийски\" в понеделник - 12 август. Повече от 5 часа отне на специалистите да извадят необичайния материал. Наложи се разрязването на умишлено озовалия се в съоръжението синтетичен материал, който трайно бе запушил пропускливостта му. Не е ясно колко време дунапренът е престоял в канала, нито кой е отговорен за недобросъвестната постъпка, както и мотивите на извършителя. Със сигурност обаче е отнело доста време и усилия, за да бъдат вмъкнати подобни обемисти материали в тесния канал, още повече - незабелязано.Екипите на „Софийска вода\" няколко поредни дни отстраняват неблагоприятните последствия от запушването на канализационното съоръжение. Те напомнят, че водата в канализацията е силно замърсена и може да представлява сериозна опасност за здравето на хората, тъй като всяко запушване на мрежата е предпоставка за връщане на отпадъчната вода назад към жилищни и обществени сгради.В  канализационните съоръжения са откривани и далеч по-необичайни материали, включително автомобилни гуми. Дунапрен до този момент обаче в този вид не е откриван.„Софийска вода\" използва случая още веднъж да напомни, че за нормалното функциониране на канализационната мрежа са проблем дори и дребните отпадъци, които често попадат в нея. Една мокра кърпичка, клечки за уши, хранителен отпадък или памперс, хвърлени в канала, са достатъчни да предизвикват „тапи\" в тръбите, а от там и тежки поражения на скъпоструващите съоръжения в пречиствателната станция, споделят експерти от канализационния екип на компанията.Най-традиционните „врагове\" на канала са твърдите мазнини, трудноразтворими компактни и големи по размер хранителни остатъци, фасове, козина от домашни любимци, санитарни принадлежности, продукти от стъкло, текстил и всевъзможни картонени опаковки, както и строителни отпадъци. В канала попадат и токсични продукти като живак, лакове и бояджийски материали, домакински препарати и фармацевтични продукти, които са сериозно изпитание в процеса на пречистване и представляват риск за околната среда. Също така при едно сериозно запушване те биха могли да проникнат в мазета и приземни етажи на сгради и да се превърнат в потенциална опасност за здравето. ", "date": "2019.08.15", "title": "Рисково количество дунапрен от централен канал  бе извадено от екипи на „Софийска вода“"}
{"url": "http://www.cross.bg/elektro-chez-bulgariya-1611160.html", "text": "/КРОСС/ Над 177 000 клиенти имат активна регистрация за безплатните sms услуги, предоставяни от „ЧЕЗ Електро България\" АД - известие преди предстоящо прекъсване на електрозахранването и проверка на сметката. От началото на тази година Дружеството изпрати близо 194 000 кратки съобщения, от които около 4% са за проверка на сметка, а с останалите 96% дружеството е напомнило на клиентите, че са пропуснали стандартния срок за плащане на сметката си. През периода януари - юли регистрациите за sms услуги достигнаха близо 15 000.Всеки месец между 20 000 и 26 000 регистрирани потребители получават напомняне, че са пропуснали стандартния срок за плащане на сметката си. Над 1 000 клиенти предпочитат ежемесечно да проверяват текущите си задължения за електроенергия чрез sms. Проверката се извършва с кратко съобщение с текст „smetka\" на 170077, без увеличение на цената, според конкретния тарифен план на клиента. Всички разходи по изпращане на информативните sms-и се поемат от „ЧЕЗ Електро България\" АД.Използването на тези услуги би могло да спести средства и неудобства на клиентите, особено по време на летните отпуски, когато може да се пропусне срокът за плащане на месечната сметка. Проверката на сметка и предупреждение преди прекъсване са достъпни за клиентите на мобилните оператори А1, Теленор и Виваком. Услугите могат да се заявят онлайн на www.cez.bg; с изпращане на кратко съобщение на 170077 със съдържание цифрите на клиентския номер; в центровете за клиенти на „ЧЕЗ Електро България\" АД и в офисите на „Изипей\". Регистрацията за sms услугите на Дружеството е безплатна. При регистрация чрез sms на 170077 клиентът заплаща еднократно изходящото съобщение според тарифния си план, без увеличение на цената.Получаването на електронни известия преди прекъсване на захранването е напълно безплатно за клиентите на „ЧЕЗ Електро България\" АД. Услугите се активират в рамките на 24 часа след извършване на регистрацията. При смяна на мобилния оператор, във връзка с техническото осигуряване на услугата, е необходимо клиентът своевременно да уведоми за това Дружеството на телефон 0700 10 010, на info@cezelectro.bg или в Център за клиенти на „ЧЕЗ Електро България\" АД.  ", "date": "2019.08.15", "title": " Безплатните SMS услуги на ЧЕЗ Електро осигуряват удобство по време на летните отпуски"}
{"url": "http://www.cross.bg/septemvri-teatur-dramatichniya-1611163.html", "text": "/КРОСС/ Билетите за  Международния театрален фестивал „Сцена на кръстопът\" вече са в онлайн продажба на платформата на Драматичен театър-Пловдив. От 1 септември  билети ще се продават и на касата на Драматичния театър, казват организаторите.Сайтът на фестивала http://scenatepe.com/ също вече е активен и пълен с полезна за театралната публика информация. Освен анонси за всички представления от основната програма, там са поместени новини, както и датите и часовете на съпътстващите събития от тазгодишното издание на „Сцена на кръстопът\".Международният театрален фестивал започва на 11 септември от 19 часа, когато в голямата зала на Драматичния театър ще се насладим на премиерния спектакъл „По-полека\" на Пловдивската драма. В следващите дни - чак до 21 септември, ще има представления в двете зали на театъра, както и в салона на куклениците. Ще се насладим на таланта на артисти и трупи от цяла България, както и на гости от Украйна и Унгария. Финалът също ще бъде впечатляващ - на 21 септември, пред пловдивската публика, на сцената на Драматичния театър ще видим основателя и арт директор на „Сцената\" Стефан Данаилов в тандем с Аня Пенчева в спектакъла „Актрисата\". Фестивалът тази година е под мотото „Театъра: невъзможното\" и се случва с подкрепата на меценатското семейство - главния спонсор козметична компания Роза Импекс, КЦМ 2000, Кабиле, МАИ-ГРУП ЕООД, Атаро Клима, Ондулин.Проектът се осъществява с финансовата подкрепа на община Пловдив и Министерство на културата. Неизменен съмишленик и партньор на фестивала е Драматичен театър-Пловдив.", "date": "2019.08.15", "title": "Пуснаха билетите за фестивала  „Сцена на кръстопът” "}
{"url": "http://www.cross.bg/sofiya-german-goryblyane-1611168.html", "text": "/КРОСС/ При несъгласувани изкопни и ремонтни дейности на територията на сградата на ВИК София беше скъсан кабел средно напрежение на ЧЕЗ Разпределение България. В резултат без електрозахранване останаха клиенти на компанията в кварталите Дружба и Горубляне в София, както и в село Герман. ЧЕЗ Разпределение незабавно изпрати аварийни екипи за отстраняване на повредата и ще възстанови електрозахранването по най-бързия възможен начин. Компанията призовава за спазване на изискванията на дружеството при извършване на подобни дейности с цел осигуряване на спокойствието на гражданите.", "date": "2019.08.15", "title": "Скъсан кабел в сградата на ВИК София остави без ток Дружба, Горубляне и Герман"}
{"url": "http://www.cross.bg/kraii-vodata-spazvat-1611154.html", "text": "/КРОСС/ Август е един от най-опасните месеци на Черноморието. Често хората не се допускат във водата заради мъртвото вълнение и бурното море. Само за два дни двама се удавиха - 14-годишното момиче във Варна и възрастен мъж край Черноморец. За какво трябва да внимаваме и какви правила е необходимо да спазваме по време на лятната си почивката край морето? Най-важното правило, което трябва да спазват всички почиващи край морето, е да не влизат във водата при червен флаг. Нарушаването на тази забрана води до инциденти с фатален край.Георги Есов, старши спасител, и Дирон Ръсовски, ръководител на спасителите във Варна, предупредиха, че плажуващите трябва да спазват указанията за невлизането в морето при бурно вълнение. Георги Есов сподели, че спасителите са абсолютно безсилни пред нежеланието на почиващите да не нарушават правилата. Ние нямаме никакви права да ги вадим насила от водата. Нашите мерки са превантивни. Затова винаги съм предлагал да се създаде т.нар. плажна полиция, които при наш сигнал да имат право да глобяват нарушителите и така ще намалим вероятността от летален край за някои от плажуващите, допълни той.Дирон Ръсовски посъветва плажуващите да спазват указанията на спасителите. Правилата са за това, за да се спазват. Те създават сигурност както за туристите, така и за работещите на плажа. Призовавам ги да бъдат съвестни, да не употребяват алкохол и наркотици, да влизат само на упоменатите места във водата, каза той. ", "date": "2019.08.15", "title": "Август е един от най-опасните месеци на Черноморието"}
{"url": "http://www.cross.bg/dostup-dans-danni-1611152.html", "text": "/КРОСС/ ДАНС да има достъп до данните на Министерство на образованието и науката за ученици и студенти и децата в  градини. Това става ясно от проект, публикуван за обществено обсъждане.ДАНС работи със случаи, които се отнасят до националната сигурност, за превенция на тероризъм и превенция на радикализацията и до този момент също е имала достъп до нашите информационни масиви по такива казуси. Разликата в това, което се предлага в момента и това, което беше досега е, че до момента достъпа до тези данни беше децентрализиран, беше на хартия, в известна степен безконтролен, защото всеки можеше да се обади, в която и да е образователна институция и съответно да поиска тази информация, всеки служител на ДАНС. Разликата сега е, че бихме имали строго контролиран, централизиран електронен достъп. Това каза в сутрешния блок на БТВ „Тази сутрин\" Деница Сачева, зам.-министър на образованието и науката.Концепцията за защита на личните данни, концепцията още откакто се създава това законодателство, не е да ограничи, да забрани достъпа до лични данни, които се събират. Концепцията е да се събират от хората, от гражданите точно толкова лични данни колкото са необходими някой да си свърши работата. Това каза от своя страна Фани Давидова, юрист и експерт по защита на личните данни. Абонаментния достъп до информационни фондове, по начина по който е предвиден този достъп в инструкцията, просто е недопустим. Не може нито МВР, нито ДАНС, нито дори Господ, да имат абонаментен достъп, без да сочат мотиви, без конкретен случай, до информационни фондове на което и да е министерство, допълни Давидова.Като общество всички ние се борим и се оплакваме, че електронното правителство не е добре развито, че не се справяме добре с това. Сега в момента имаме една възможност, бих казал дори да се улесни работата на МОН, защото тази система дори в член 8 на проекта е написано, че разходите за това нещо ще бъдат покрити от ДАНС - тази система може да бъде направена по начин, по който всеки един, който е достигнал до такъв достъп, да има лог, да има разрешение, да има един режим, който се знае кой, кога и по каква причина. Това каза от своя страна Васил Николов, председател на Инициативен комитет за качествена и иновативна образователна система. ", "date": "2019.08.15", "title": " ДАНС да има достъп до данните на ученици, студенти и децата в детските градини, предлага МОН"}
{"url": "http://www.cross.bg/avtomobili-bykyresht-tzentura-1611158.html", "text": "/КРОСС/ Следващата година собствениците на най-замърсяващи автомобили (произведени преди 2000 г.) няма да могат да шофират през центъра на Букурещ, а посетители с автомобили от провинцията ще трябва да плащат дневна такса, за да се движат из града, пише МИА.Тези две радикални мерки бяха обявени от кмета Габриела Фирджа и след 45 дни ще бъдат гласувани в общинския съвет.Планът предвижда всички автомобили без екологичен сертификат или Euro 1/Euro 2 (превозни средства, произведени преди 1999 г.) да бъдат забранени в центъра на града.На автомобилите от провинцията със сертификат до Euro2 е напълно забранено да влизат в Букурещ. Собствениците на автомобили с Euro3 ще могат да се движат из центъра, купувайки винетка, която струва 15 евро за един месец.Кметът на Букурещ иска всички автомобили, регистрирани на друго място, да купуват винетки на цена от 2,1 евро на ден или 402 евро годишно.Мерките се предприемат заради замърсяването в Букурещ, в който вече има над 1,6 милиона автомобила. В града има над 120 000 автомобила, сертифицирани с Евро2 и още 213 000 с Евро3. Според анкети мерките са подкрепени от 56% от гражданите, докато само 25% ги смятат за популистки или неадекватни. ", "date": "2019.08.15", "title": " Букурещ забранява влизането в центъра на стари автомобили "}
{"url": "http://www.cross.bg/yaponiya-krosa-zapadnite-1611159.html", "text": "/КРОСС/ Най-малко 570 000 жители на западните райони на Япония бяха посъветвани да напуснат домовете си и да се преместят в евакуационни центрове заради приближаването на тайфуна Кроса, съобщи телевизия Ен Ейч Кей.Тези мерки се отнасят най-вече за префектура Хирошима, накдето според синоптиците се е насочил тайфунът. Сега скоростта на ветровете, които го съпътстват, е около 35 м в секунда. Очаква се днес в Западна Япония да паднат валежи до 800 л на кв. км. Поради това властите предупредиха и за опасност от земни свличания.Заради тайфуна японските авиокомпании бяха принудени да отменят 673 вътрешни полета, включително между Токио и градовете на островите Шикоку и Кюшу. В западните райони е нарушено и движението на влаковете, частично са затворени участъци от скоростните автомагистрали.Кроса е десетият за този сезон тайфун, възникнал в Тихия океан. Според прогнозите през идното денонощие той ще навлезе в Японско море, след което ще се насочи към северния остров Хокайдо. ", "date": "2019.08.15", "title": "Тайфун приближава Япония, съветват над половин милион души да се евакуират "}
{"url": "http://www.cross.bg/beliya-drob-belite-1611155.html", "text": "/КРОСС/Трите основни причини за развитие на рак на белия дроб са пушенето, пушенето и пак пушенето. Други причини като излагане на радиационно излъчване, токсини от околната среда, радиоактивно излъчване играят значително по-малка роля като фактори. Това е отразено от епидемологията – 9 от 10 случая на рак на белите дробове се появяват в настоящ или бивш пушач.Има четири етапа на рака на белите дробове според размера и степента на първичния тумор и локалните тумори на лимфните възли. Случаи, класифицирани като стадий I или II стадий на заболяване често се лекуват чрез хирургическа намеса, която често трябва да бъде последвана от лъчетерапия. Много големи първични тумори, тумори, инфилтриращи съседни структури или засягане на лимфни възли, характеризират заболяване на стадий III, което вече е доста по-трудно за лечение. Повечето пациенти ще се нуждаят от комбинирани подходи при лечението, включително индукционна химиотерапия, последвана от операция или определено химиолъчение, последвано от имунотерапия. При наличие на далечни метастази ракът на белия дроб се класифицира като заболяване на стадий IV. Такива  пациенти могат рядко да бъдат тренирани с цел пълно излекуване, но при съвременни таргетни терапии и имунотерапии болестта на много пациенти може да остане под контрол с години.Броят на разпознаваемите видове рак на белия дроб се увеличава и към момента наброява няколко дузини. Два основни типа са дребноклетъчния и недребноклетъчния рак. Последния най-общо казано се състои от няколко хистологични подвида включително аденокарцином, плоскоклетъчен карцином и недиференциран карцином. По-релевантна от хистологичната класификация обаче е молекулярната класификация на недребноклетъчния рак на белия дроб.Близо една четвърт от белодробния рак съдържа молекулярни аберации, позволяващи насочена терапия, включваща мутации в гени като EGFR, BRAF, RET, MET и HER-2 / neu, или генетични сливания, включително ALK, ROS1, RET и NTRK семейни рецептори. Още един подтип на недребноклетъчен рак на белия дроб изразява високи нива на протеин, наречен PD-L1, при отсъствие на гореспоменатите промени. Последният подтип е изключително чувствителен към имунотерапия с така наречените инхибитори на имунната контролна точка.Това много зависи от органът който е засегнат най-много. В ранните фази те са често продължителна кашлица, повтаряща се пневмония, хемоптиза (кръв при храчките), загуба на тегло. В по-напреднали фази може да се наблюдават припадъци от неизвестни мозъчни метастази, които да доведат до диагнозата рак на белите дробове.Рискът, предизвикан от тютюнопушенето от рак на белите дробове е пряко пропорционален на броя изпушени цигари и бавно намалява в годините след отказването от тютюнопушенето. Цигареният дим съдържа изобилие от канцерогени. Тези канцерогени са химикали, които действат предимно чрез случайно увреждане на ДНК на здрави белодробни клетки. Когато това увреждане възникне при гени, контролиращи растежа на клетките, тогава клетките се трансформират в ракови клетки. Това е произволно явление, но с всяка цигара вероятността се увеличава. Има и много други ефекти от цигарения дим. Те включват, например, предизвикване на хронично възпаление, което само по себе си насърчава развитието на микросреда, стимулираща рака.Пасивните пушачи са със значително повишен риск от рак на белия дроб. В много сценарии рискът от рак на белия дроб ще се удвои в сравнение с непушачи изложени на пасивен прием на тютюнев дим и хора, които не са изложени  на такъв. Напредъкът на лечението е огромен: хирургичните техники са се подобрили и стават все по-малко инвазивни. Медицинската терапия се подобри значително: Таргетираните терапии, най-вече във правенето на хапчета, станаха достъпни за много подтипове на белодробен рак и резултатите надвишават тези на химиотерапията. Имунотерапията се превърна във възможност за лечение на една трета от пациенти с рак на белия дроб, където тя работи по-добре от химиотерапията. В останалите две трети имунотерапията може да се използва за засилване на ефекта от химиотерапията. Имунотерапията може също да работи отлично за много пациенти, при които туморите са прогресирали по време или след химиотерапия. Освен това управлението на страничните ефекти от терапиите е доста по-добро. При правилни медикаменти преди терапия, рядко се наблюдава дори повръщане, предизвикано от химиотерапия.", "date": "2019.08.15", "title": "Пасивните пушачи развиват сериозен риск от рак на белите дробове"}
{"url": "http://www.cross.bg/gerb-kmet-grada-1611180.html", "text": "/КРОСС/   Областният управител Здравко Димитров е кандидатът на ГЕРБ за кмет на Пловдив, съобщиха от изпълнителната комисия на партията. Диана Иванова пък влиза в надпреварата за кметския пост в Русе. В момента тя е директор на Професионалната гимназия по облекло в града. Тя е магистър по „Автоматизация на производството\" от РУ „Ангел Кънчев\". Освен това през 2018 г. е отличена с наградата „Директор на годината\" на Синдиката на българските учители, притежава и грамота „Посланик на Русе\" за високи постижения и принос към подобряването на имиджа на града и утвърждаването му като модерен и културен европейски център. Присъдено й е и почетното отличие „Неофит Рилски\" за дългогодишна цялостна високопрофесионална трудова дейност в системата на народната просвета на МОН.Димитров е завършил Пловдивския университет „Паисий Хилендарски\" като бакалавър по „Спортна икономика\", след което защитава магистратури по „Психология\", „Публична администрация\" и „Финансов мениджмънт\". Награден е от министъра на отбраната с медал за принос към Министерството на отбраната, а през 2015 г. е отличен с най-високото църковно отличие „Св. Апостол Ерм\". Той е и дългогодишен състезател по баскетбол, а от 1994 г. до 2007 г. е президент на БК „Академик\" - Пловдив.Настоящият кмет на града под тепетата Иван Тотев остава областен координатор на ГЕРБ.Кандидатът на партията за кмет на Хасково също е сегашният областен управител Станислав Дечев. Той е магистър по \"Автоматика и системотехника\" от пловдивския филиал на Техническия университет в София. Работил е в ДФ „Земеделие\" - Хасково, бил е и общински съветник. ", "date": "2019.08.15", "title": " ГЕРБ обяви имената на кандидат-кметовете си за Пловдив, Русе и Хасково"}
{"url": "http://www.cross.bg/katzane-dyshi-video-1611146.html", "text": "/КРОСС/ Airbus А321 на компанията „Уралски авиолии\", направи аварийно кацане в Подмосковието, докато изпълняваше рейс от Москва до Симферопол, съобщава Комерсант. На борда се намират 226 пасажери и осем души екипаж.По предварителни данни при извънредната ситуация са пострадали десет души, в това число и три деца.От Росавиация съобщиха, че Еърбъса при излитането се е сблъскал с ято чайки и е бил принуден да кацне в царевична нива, почти на километър от пистата за излитане и кацане.  Министерството на извънредните ситуации съобщи, че причината за аварийното кацане е повредата на основния двигател, който се е запалил, след като в него е попаднала птица.Според разследващите има случай на нарушение на правилата за безопасност, прокуратурата е започнала проверка на случая и е сформирана специална комисия за разследване, която включва представители на Федералната агенция за въздушен транспорт.   Кацане на Airbus във нивата\n\t\t\t\t\t \n\t\t\t\t\t\n\t\t\t\t ", "date": "2019.08.15", "title": "Пътнически Airbus направи аварийно кацане в Подмосковието  (снимки+видео)"}
{"url": "http://www.cross.bg/evropa-purvi-livurpyl-1611147.html", "text": "/КРОСС/ Европейският клубен шампион Ливърпул победи носителя на Лига Европа Челси с 5:4 след изпълнение на дузпи, (в редовното време 1:1, а след продължения мача завърши 2:2) на \"Водафон Парк\" в Истанбул и спечели Суперкупата на Европа за четвърти път.Мачът бе исторически, след като за първи път за трофея спориха два английски тима, а жена ръководи толкова важен сблъсък. Това бе французойката Стефани Фрапар, а системата ВАР бе използвана за първи път в мач за този трофей.  ", "date": "2019.08.15", "title": "Ливърпул спечели Суперкупата на Европа"}
{"url": "http://www.cross.bg/pensiya-koefitzient-individyalniya-1611148.html", "text": "/КРОСС/ През месец септември 2019 г. мобилни екипи от всички териториални поделения на НОИ (ТП на НОИ) ще извършват отново консултации на гражданите с цел да ги подпомогнат при избора на по-благоприятен прогнозен индивидуален коефициент, изчислен по старата или по новата методика, действаща от началото на 2019 г. Индивидуалният коефициент е елемент,  приложим при определянето размера на пенсиите, свързани с трудова дейност. Графиците за посещенията на мобилните екипи в общинските центрове по места през месец септември т.г. ще бъдат оповестени до края на август в приемните на всяко ТП на НОИ. В постоянните приемни на поделенията на НОИ, както и в изнесените работни места, консултациите на гражданите по тази тема не са преустановявани.В кампанията през май т.г. над 1500 бъдещи пенсионери се консултираха относно вариантите за изчисляване на индивидуалния коефициент на бъдещата им пенсия чрез мобилните групи. За да бъде консултирано, лицето трябва да предостави на служителите информация за общата продължителност на придобития от него осигурителен стаж за времето до 31.12.1996 г., както и документ по образец УП-2 за брутното трудово възнаграждение или доход, върху които са внесени осигурителни вноски за три последователни години от последните 15 години осигурителен стаж по негов избор преди 1 януари 1997 г. Последните са необходими с оглед изчисляването на индивидуалния коефициент и по т.нар. „стара методика\".От началото на годината около 52 000 лица са подали заявления за отпускане на лична пенсия, свързана с трудова дейност, като пенсионното производство за част от тях все още не е приключило, съгласно нормативно установения срок от 4 месеца за произнасяне на пенсионния орган.Както е известно, лицата с подадени заявления в периода от 01.01.2019 г. до 03.05.2019 г. за отпускане на пенсия, свързана с трудова дейност, с начална дата след 31 декември 2018 г., както и тези от тях, на които е била отпусната такава пенсия до 04.05.2019 г., могат да упражнят еднократно правото си на избор за по-благоприятния за тях начин за изчисляване на индивидуалния им коефициент. От този ред до момента са се възползвали около 2200 лица.Електронната услуга „Изчисляване на прогнозна пенсия\" е достъпна и за самостоятелно ползване от лицата на интернет страницата на НОИ чрез издаден от института персонален идентификационен код (ПИК). От 4 май т.г. досега през тази услуга са направени справки с ПИК за близо 36 000 лица.", "date": "2019.08.15", "title": "Мобилни екипи на НОИ ще консултират хората, на които предстои пенсиониране"}
{"url": "http://www.cross.bg/nikolov-dopulni-zayavi-1611149.html", "text": "/КРОСС/ 220 пожара е имало през изминалото денонощие на територията на България. Това каза директорът на ГДПБЗН гл. комисар Николай Николов в БТВ „Тази сутрин\". Той допълни, че огънят е засегнал над 26 хил. дка горски фонд. Той посочи, че той е наредил спирането на движението по АМ „Струма\", където пожар в депо за отпадъци затвори пътното съоръжение. При висока температура огънят е изключително опасен за подобен тип съоръжения - стоманобетонна конструкция. Може да е фатално, затова съоръжението не се пуска, трябва да се обследва ситуацията и да не се поема излишен риск да пуснем движението, допълни Николов. Той посочи, че собствениците на обекта са се опитали да го убедят, че пожарът е умишлен. „Към момента това не ни интересува - дали е умишлено или по друг начин. Разследва се, ще стане ясно как\", допълни шефът на пожарната.Главен комисар Николов поясни, че има няколко работни версии за причините за пожара - умисъл, при извършването на товарно-разтоварни дейности или неволно изхвърлена цигара. Това са леснозапалими вещества и материали. Опасни са, защото при изгарянето си образуват изключително гъст дим с цялата Менделеева таблица, която е опасна за хората. За радост, бързо успяхме да поставим измервателни станции и да получим доказателство, че не е опасно, допълни той.Директорът на Пожарна безопасност заяви, че трети ден огнеборците се опитват да овладеят огъня на сметището в Шишманци. В Свищов обстановката също е усложнена заради силния вятър, но ситуацията е под контрол - 50 дка е засегнатата площ, а на терен работят над 30 пожарникари. Принуди да вкараме тежка техника, с която да заградим сметището, за да не се разпространи в гората. То е характерно с това, че до края на тази година трябва да бъде рекултивирано на 100%, а проблемът е нерегламентираното изхвърляне на отпадъци, заяви Николов и каза още, че шефът на Агенция „Пътна инфраструктура\" е подал разпореждане да бъдат проверени всички участъци от магистрали, където има сметища.Щефът на пожарната заяви, че през нощта е евакуиран цял хотел във „Велинград\". Над 200 души бяха изведени, без нито един да пострада. Късо съединение в сауната на СПА центъра - задимяване. Нищо опасно не е станало, защото персоналът е бил добре обучен, уточни Николов. ", "date": "2019.08.15", "title": "220 пожара само за денонощие са вилняли у нас"}
{"url": "http://www.cross.bg/godina-dymite-dopulni-1611153.html", "text": "/КРОСС/ Платното в посока София на магистрала „Струма\" може да бъде пусната най-рано след 2 седмици. Това съобщи в сутрешния блок на Нова телевизия„Здравей, България\" инж. Иван Досев, член на Управителния съвет на АПИ. По думите му ремонтът на другото платно ще продължи по-дълго време. Областно пътно управление прави обходи. При проверката от април 2018 година не са установени нарушения, коментира инж. Досев. Той допълни, че пътната агенция има много добра комуникация с почти всички общини. В момента тече и обхождане на всички подобни съоръжения.Директорът на РИОСВ - Перник Пламен Ангелов успокои, че въздухът в района е чист. По думите му задължение на общината е да не допуска депониране и съхранение на територии общинска собственост и общински пътища. Тя е установила нерегламентирано замърсяване и е поискала съдействие от нас. През 2018 година ние сме направили акт и сме съставили наказателно постановление, допълни Ангелов.Направено е задължително предписание до 28 юли районът да бъде почистено. А през последните години собственикът на горелия склад е получил 9 акта на обща стойност около 20 000 лева. ", "date": "2019.08.15", "title": "Магистрала Струма ще бъде изцяло отворена най-рано след две седмици"}
{"url": "http://www.cross.bg/kryshare-sliven-protesta-1611150.html", "text": "/КРОСС/ Блокадата до сливенското село Крушаре падна. Това каза за bTV Областния управител на Сливен Чавдар Божурски. Протестиращите се изтеглиха след 15 дни от началото на безсрочното гражданско неподчинение. Според Божурски не е имало непрежение.Областният управител се извини на всички жители на Ямбол и Сливен, както и на всички шофьори, които две седмици минаваха по обиколни пътища. Протестиращите затвориха пътя с искане за отмяна на заповедта за доброволно умъртвяване на домашни прасета, а преди два дни стопани от Крушаре казаха, че се оттеглят от протеста, защото исканията им били подменени с политически. Според протестиращите, пътят е отворен след масирана полицейска акция .Все още не са решили дали ще останат на място и ще продължат протеста макар и не на самия път или ще го прекратят", "date": "2019.08.15", "title": " Блокадата край Крушаре падна след 15 дни на протести"}
{"url": "http://www.cross.bg/toploprovodi-rehabilitatziya-toplofikatziya-1611151.html", "text": "/КРОСС/ EVN Топлофикация уведомява, че поради монтажни дейности по рехабилитация на топлопровод в квартал „Тракия\" в гр. Пловдив, се налага частично затваряне на ул. „Димитър Кудоглу\" от 15.8.2019 г. до 22.10.2019 г. в участъка между ул. Емона и ул. Княз Борис I. Дейностите изискват демонтирането и извозването на бетонни панели и топлопроводи, както и монтаж на нови топлопроводи по ул. „Димитър Кудоглу\".Компанията уверява, че е направила организация да приключи проекта максимално бързо с оглед минимизиране неудобствата за живущите в района на улицата.  ", "date": "2019.08.15", "title": "EVN Топлофикация започва рехабилитация на основен топлопровод в кв. „Тракия“"}
{"url": "http://www.cross.bg/litza-hivspin-novoregistriranite-1611157.html", "text": "/КРОСС/ На 15 август 2019 г. стартира националната лятна АНТИСПИН кампания, която ще продължи до 15 септември 2019 г.Кампанията се провежда във връзка с изпълнението на „Националната програма за превенция и контрол на ХИВ и сексуално предавани инфекции 2017-2020 г.\" и ще обхване цялата страна.От януари до края на месец юни тази година 177 560 лица са се изследвали за ХИВ в България.В страната функционират 13 Кабинета за безплатно и анонимно консултиране и изследване за ХИВ (КАБКИС) към регионалните здравни инспекции. В тези кабинети се извършват предтестови и следтестови консултации и изследвания от подготвени медицински специалисти за повишаване на информираността по проблемите на ХИВ/СПИН. Продължава дейността и на 17 мобилни медицински кабинета, 15 от които са предоставени на РЗИ и 2 на неправителствени организации.През периода 1986-09.08.2019 г. в България са регистрирани общо 3 173 лица с ХИВ инфекция. От началото на тази година са открити нови 147 ХИВ-серопозитивни, от които 93% са български граждани и 7% чужденци. Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението  е 5:1 (123 мъже и 24 жени).Пътят на предаване на инфекцията също не е променен. И тази година 86% от новорегистрираните с ХИВ-инфекция са се инфектирали по сексуален път (от тях -  42% са мъже, съобщили за хомосексуален контакт и 44% при хетеросексуален контакт). Делът на инфектираните при инжекционна употреба на наркотици е 13 %. Най-засегната  е възрастовата група 30-39 г. - 40%, следвана от възрастовата група 40-49 г. - 23%.Географското разпространение показва, че по-голямата част от новоинфектираните с ХИВ са предимно в големите градове: София - 64 лица, в област Пловдив - 15 лица, Варна и Пазарджик по 9 лица, Монтана и Русе по 6 лица, Велико Търново - 5 лица, Кюстендил - 4 лица, по 3 лица в областите: Бургас, Разград, Сливен, Смолян и Хасково, по 2 лица в Софийска област, Враца и Ямбол, и единични случаи в останалите области.Към 31 юли 2019 г. общо 1 639 лица с ХИВ се проследяват в секторите за лечение на пациентите с ХИВ/СПИН, а 1 591 (97%) от тях получават съвременна антиретровирусна терапия. Осигурени са всички необходими тестове и консумативи за мониторинг.Честотата на новорегистрираните случаи с ХИВ инфекция на 100 000 души население в страните от ЕС през 2017 г. е 6.2, за България показателят е 3.4, т.е. страната ни е с двойно по-ниско разпространение на ХИВ сред страните от ЕС.Страните с показатели над средните за ЕС са : Латвия -19.0, Люксембург -16.7, Естония - 16.6, Португалия - 14.2, Малта - 10.4, Ирландия- 10.2, , Кипър - 10, Белгия -7.9, Франция  -7.8, Исландия - 7.2, Англия - 6.7.Министерството на здравеопазването осигурява безплатно съвременно изследване и лечение с антиретровирусни лекарства на всички нуждаещи се лица с ХИВ/СПИН, независимо от техния здравноосигурителен статус. Лечението на пациенти с ХИВ/СПИН се извършва в специализирани звена към инфекциозните болници/клиники в градовете София, Пловдив, Варна, Плевен и Стара Загора.Предаването на ХИВ е основен проблем за общественото здраве и засяга повече от 2 милиона души в Европейския регион на СЗО, особено в страните от Източна Европа и Централна Азия. През 2017 г. близо 160 000 души са новодиагностицирани с ХИВ в Европейския регион. ", "date": "2019.08.15", "title": "Стартира националната лятна АНТИСПИН кампания"}
{"url": "http://www.cross.bg/velingrad-evakyatziya-hotela-1611162.html", "text": "/КРОСС/ Пожар горя в един от големите хотели във Велинград - „Роял СПА\", съобщиха от Главна дирекция „Пожарна безопасност и защита на населението. Това наложи евакуация на над 200 души.  Не се съобщава за пострадали. Щетите от произшествието не са големи.Сигнал за инцидента е получен в 22:42 ч. през нощта. На място веднага са били изпратени два противопожарни автомобила с огнеборци, а от Пазарджик е бил осигурен микробус за евакуация на хората в сградата, както и автопатрули.Едновременно с гасенето, пожарникари и полицаи са обходили всички етажи за останали по тях хора. Наложило се е да бъдат изведени 200 гости и 50 човека от персонала.По първоначални данни огънят е тръгнал от приземния етаж, където е СПА отделението на хотела. Унищожени са две сауни. Опушени са около 200 кв.м стени. Спасена е сградата на хотела.  Причините за пожара се изясняват. Предстои оглед на местопроизшествието. По случая е образувано полицейско производство. ", "date": "2019.08.15", "title": "Евакуираха 250 души от хотел във Велинград заради пожар "}
{"url": "http://www.cross.bg/svishtov-vuzdyha-moment-1611156.html", "text": "/КРОСС/ Пожарът, който обхвана вчера сладолед 50 декара от сметището на Свищов, вече е  локализиран. Днес десетки доброволци и пожарникари продължават с неговото гасене. Проблеми с овладяването на огъня създава силният вятър, има и силно задимяване.Обстановката остава усложнена, продължава потушаването на пожара, съобщи кметът на Свищов Генчо Генчев: Локализиран е към този момент, но снощи късно се изви вятър, което направи пожара неконтролируем. Пушекът се спусна ниско долу и това не даде възможност да продължат действията по гасенето\".Горящото сметище е на десетина километра от Свищов и няколко села. В тях има силно задимяване и се усеща остра миризма на изгоряло. На този етап не се предвижда евакуация на хора. Властите съветват населението да уплътни прозорците и вратите на домовете си.Към момента няма информация от Регионалната екологична инспекция за замърсяване на въздуха от измерванията тази нощ. Няма замърсяване на въздуха и опасност на хората около горящото сметище, заяви заместник-директорът на Регионалната екологична инспекция Гинка Савчева:„Няма превишение на измерваните показатели, които са серни окиси, азотни окиси, озон, серовъглерод и сероводород. Дори измерените стойности са много под нормите. Няма притеснение по отношение качеството на въздуха в град Свищов към настоящия момент\". ", "date": "2019.08.15", "title": "Пожарът на сметището в Свищов вече е локализиран "}
{"url": "http://www.cross.bg/komynisticheskiya-vulchev-ychebnitzite-1611188.html", "text": "/КРОСС/   Във всички учебници по история за 10-и клас вече е включена извадка от Закона за обявяване на комунистическия режим за престъпен. Това каза образователният министър Красимир Вълчев пред сайта desebg.comВълчев вече е одобрил новите учебници, след като в тях са направени исканите от министерството промени. В предишния им вариант периодът на комунистическия режим, а в някои и разделът за историята на прехода, предизвикаха публичен скандал.\"Издателствата реагираха положително на поисканите от нас промени и ги направиха. Въпреки че всеки един от нас желае учебниците да изглеждат още по-добре, ние сме доволни от промяната, която се случи, защото тя е съществена\", каза Вълчев.Според него одобрените помагала \"вече отговарят на духа на новата учебна програма\" и в тях \"има ясно изразено отношение към комунистическия режим\".Преди няколко месеца стана ясно, че в повечето от петте учебника по история за 10 клас на издателствата \"Булвест 2000\", \"Анубис\", \"Домино\", \"Рива\" и \"Просвета\" има съществени пропуски на важни факти и събития от периода 1944-1989 г., а на места са допуснати откровени манипулации. Заради породилото се обществено напрежение министър Вълчев оповести, че няма да утвърди учебниците и поиска от издателствата да извършат определени промени в текстовете за периода 1944-1989 г. и след 1989 г.За първи път от тази есен десетокласниците ще изучават периода на комунистическия режим с нови знания и термини. Образователното министерство прие нова учебна програма, като в нея за първи път периодът 1944-1989 г. е представен за разглеждане в самостоятелен раздел с няколко урока. Досега в учебниците този период бе представен в един-единствен урок, обхващащ историята на България след Втората световна война до днешни дни.България е последната страна от Централна и Източна Европа, попаднала в съветския лагер след края на Втората световна война, в която се извършва подобна образователна реформа. Другите страни като Чехия, Полша, Румъния, Словакия, Унгария отдавна направиха това. ", "date": "2019.08.15", "title": "Комунизмът е престъпен. Това ще пише в учебниците по история за 10-и клас"}
{"url": "http://www.cross.bg/dete-skochi-na-relsite-v-metroto-da-si-tursi-igrachkata-1611181.html", "text": "/КРОСС/   Инцидент с дете спря за кратко софийското метро сутринта в четвъртък. То е скочило на релсите, защото изпуснало играчката си. За щастие, детето е невредимо. Движението на влаковете не е било възпрепятствано.", "date": "2019.08.15", "title": " Дете скочи на релсите в метрото да си търси играчката"}
{"url": "http://www.cross.bg/rysiya-bulgariya-iiork-1611182.html", "text": "/КРОСС/   Кибератаката срещу българската Национална агенция за приходите (НАП) бе оповестена публично точно когато България финализираше покупката на осем нови изтребителя F-16 като част от подкрепен от САЩ план за смяна на българските изтребители от съветската ера и въвеждане на стандартите на НАТО в българските военновъздушни сили, пише американският вестник \"Ню Йорк таймс\".Информация за атаката изтече в медиите от руски имейл адрес. След като се разбра за нея, българският министър на вътрешните работи Младен Маринов повдигна въпроса за руска намеса.Няколко американски служители, които отблизо следят действията на Русия, твърдят, че атаката носи почерка на руското военно разузнаване ГРУ и че целта е кампания за финансов и политически натиск върху ключови фигури в българското правителство. Но американските шпионски служби все още не са установили окончателно кой стои зад нападението, отбелязва \"Ню Йорк таймс\".\"Макар да е ентусиазиран член на НАТО, България има слаба и пропусклива киберзащита - вероятно най-слабата в алианса. (В България) е широко разпространена значителна киберкриминална дейност, включително спонсорирана от руската държава. Всяка защита е толкова силна, колкото е силна най-слабата й брънка и има опасения, че може да се стигне до информация за инфраструктурата на НАТО по време на учения и разполагане на сили на алианса в България\", казва бившият военен командир от НАТО адмирал Джеймс Ставридис.\"Ню Йорк таймс\" изтъква, че според някои български анализатори Русия разглежда членството на България в НАТО и Европейския съюз като \"троянски кон\", който може да използва, за да влияе върху вземането на решения в двете организации, когато са застрашени интересите на Москва.Подобен сценарий означава, че Русия продължава да има значително влияние върху вътрешната и външната политика на България.Огнян Шентов, директор на Центъра за изследване на демокрацията, твърди, че България вероятно има най-близки отношения с Русия от всички други страни членки на Европейския съюз. \"Винаги сме били някъде по средата между Вишеградската четворка и Русия\", заяви Шентов.Неотдавнашната атака (срещу НАП), при която бяха откраднати данните на около пет милиона души, подновява опасенията за различните начини, по които Русия може да влияе.Служители на американския Държавен департамент също признават сериозността на кибератаката, независимо кой я е извършил. Според тях тя е предупредителен сигнал към българското правителство в момент, когато САЩ и други страни от НАТО се опитват да противодействат на зловредното влияние на Русия, отбелязва \"Ню Йорк таймс\".Атаката срещу НАП разкрива сериозната уязвимост на българската инфраструктура в сферата на киберсигурността, отбелязва американският всекидневник. Нападението бе извършено с една от най-разпространените и най-лесните за отблъскване форми на кибератака. След нападението НАП бе принудена да признае, че не е правила дори елементарни тестове за защита срещу кибератаки.Божидар Божанов, работил като съветник на българското правителство по въпросите на киберсигурността през 2015-2016 г., заяви, че най-стряскащото е колко лесно е било атаката да бъде отблъсната. Според Божанов Русия не е замесена, но след като начинаещ е в състояние да извърши такава атака, само можем да си представим какво могат да направят руските разузнавателни служби, посочва \"Ню Йорк таймс\". ", "date": "2019.08.15", "title": "Вестник „Ню Йорк таймс“ за кибератаката  срещу НАП "}
{"url": "http://www.cross.bg/na-golyama-bogoroditza-krust-ot-oblatzi-v-nebeto-nad-bulgariya-1611174.html", "text": "/КРОСС/   Облачен кръст се образува в небето над България навръх големия християнски празник Успение Богородично. Facebook страницата  публикува снимка от сателит, на която се вижда интересното природно образувание.", "date": "2019.08.15", "title": "На Голяма Богородица: Кръст от облаци в небето над България"}
{"url": "http://www.cross.bg/bogoroditza-vsichki-maiika-1611144.html", "text": "/КРОСС/  Православната църква отбелязва днес един от 12-те големи християнски празника - Успение Богородично. Това е денят, в който Божията майка напуска земния живот и отива при сина си. Молебенът днес е специално за здраве, утеха, спасение и благополучие на пострадалите в районите, сполетени от водната стихия при последните наводнения.Празникът е известен като Голяма Богородица, почитана като покровителка на майчинството, жените и семейното огнище.Според Светото писание по време на успението край смъртния одър на Божията майка са присъствали всички останали живи апостоли, като единствено апостол Тома закъснял с 3 дни. Когато той поискал да се преклони пред тялото й, се установило, че в пещерата, където Богородица е погребана, е останала само погребалната ѝ плащеница.На днешния празник се раздават предварително осветени от първите плодове за сезона - грозде, дини, както и обредни хлябове за здраве и за \"Бог да прости умрелите\". 15 август е празник и на градовете Варна, Несебър, Стражица.Имен ден празнуват всички с имената: Мара, Мария, Марийка, Мари, Марин, Мариян, Марияна, Мариана, Мариан, Маша, Мика, Мира, Мариета, Мариела, Марио, Преслав, Преслава, Деспина. ", "date": "2019.08.15", "title": "Празнуваме Голяма Богородица "}
{"url": "http://www.cross.bg/vuoruzhen-muzh-se-barikadira-i-rani-shestima-politzai-vuv-filadelfiya-1611138.html", "text": "/КРОСС/  Шестима полицаи са били ранени при престрелка с въоръжен мъж във Филаделфия, щата Пенсилвания, която продължила няколко часа.Двама полицаи бяха блокирани в сградата, където се е барикадирал стрелецът, но вече са изведени благополучно.Рискованата операция по извеждането им е проведена в сряда вечерта, като междувременно въоръженият мъж продължавал да стреля.Той е стар познайник на органите на реда и многократно е бил съден по криминални обвинения. ", "date": "2019.08.15", "title": "Въоръжен мъж се барикадира и рани шестима полицаи във Филаделфия"}
{"url": "http://www.cross.bg/sofiya-zhivkov-kandidat-1611140.html", "text": "/КРОСС/  Първите социологически изследвания преди битката за София показват, че Мая Манолова има преднина пред останалите претенденти. Изследването е на „Маркет линкс\" и е поръчано от „Оффнюз\".Резултатите са прогнозни, защото все още не е ясно дали тези кандидати ще се борят за кметския стол на столицата наесен, коментира в сутрешния блок на БТВ „Тази сутрин\" социологът от „Маркет линкс\" Добромир Живков. Ако Йорданка Фандъкова се кандидатира, тя получава 23% одобрение, а кандидатът на „Спаси София\" Борис Бонев - 7%. Това не е решаващ резултат повече от 2 месеца преди изборите. Отношението на г-жа Фандъкова е поляризирано, но тя има своите шансове. 40% от софиянци биха гласували за кандидат, който не е партиен, коментира още Добромир Живков. Той обясни, че Борис Бонев е непознат кандидат за широката аудитория, но печели доверие, защото работи в гражданския спектър. По думите на Живков, след като стане ясен представителят на „Демократична България\" - има голям шанс за разместване на електоралните нагласи.Първите данни показват още, че Десислава Иванчева би спечелила 3% одобрение, а Костадин Паскалев като евентуален кандидат на БСП ще събере 2%.При гласуването за общински съвет - най-голямо доверие получават ГЕРБ с 22%, следвани от БСП и „Демократична България\" с 12%. Основните притеснения на столичния електорат са свързани с екологията, чистотата на въздуха, трафикът и презастрояването. ", "date": "2019.08.15", "title": "Започва битката за София, според социолози Мая Манолова води"}
{"url": "http://www.cross.bg/feribot-tyristi-samotraki-1611139.html", "text": "/КРОСС/  Напрежение, скандали, викове и разправии на остров Самотраки заради лошата организация по извозването на блокираните там с дни туристи. Хората, които не могат да се върнат в континенталната част, изкараха нощта в очакване на ферибот, който да ги извози.След няколкодневна блокада в сряда бяха изпратени лодки и ферибот. Наши сънародници разказаха, че са принудени да се редят на дълги опашки, за да се запишат за качване в лодките. Бяха извозени автомобилите им, но хора не бяха допуснати с аргумента, че фериботът не е оборудван със спасителни лодки и не може да превозва пасажери. Извозването на туристите продължава и в четвъртък.", "date": "2019.08.15", "title": " Напрежение на Самотраки: Блокирани туристи негодуват срещу организацията по извозването"}
{"url": "http://www.cross.bg/vuzrastna-reshetkata-podleza-1611143.html", "text": "/КРОСС/  Възрастна жена пострада тежко в подлеза на бул. „България\" в столицата. Тя е преминавала през тунела, когато пропаднала внезапно в отводнителната шахта, която била с изкорубена решетка. Кракът й е бил заклещен в продължение на час.„Когато минах през мястото, вече се бяха събрали хора. Те се опитваха да помогнат на жената. Парчетата от решетката се бяха забили в крака й. Обадихме се на 112\", разказа в ефира на „Здравей, България\", свидетелят на инцидента Енчо Москов.„Пристигнахме възможно най-бързо, след като получихме сигнала. Започнахме да режем част от решетката. Всички решетки ще бъдат подменени. Проверили сме и околните подлези\", поясни директорът на Дирекция „Аварийна помощ и превенция\", Столична община Красимир Димитров. ", "date": "2019.08.15", "title": "Възрастна жена пропадна в шахта в подлеза на бул. „България”"}
{"url": "http://www.cross.bg/meditzinskite-spetzialisti-organizatzii-1611142.html", "text": "/КРОСС/  Днес, 15 август 2019 г., от 13.30 часа омбудсманът Мая Манолова ще обсъди в институцията с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалисти.По-рано през деня от 13.00 часа проектът ще бъде обсъден и с г-жа Милка Василева - председател на Българската асоциация на професионалистите по здравни грижи.  За създаването на такъв закон медицинските специалисти настояват от първия ден на своите протести, включително и на срещата в институцията с омбудсмана през март т.г., когато потърсиха подкрепа за каузата си от Манолова. Те искат достойни условия на труд, адекватно заплащане и свой закон, който да отговаря на най-важните изисквания за равнопоставеност и представителство на отделните медицински професии.Според настоящия Закон за съсловните организации на медицинските сестри, акушерките и асоциираните медицински специалисти, на зъботехниците и помощник-фармацевтите, собствени съсловни организации имат зъботехниците и помощник-фармацевтите, а всички останали са представлявани от Българската асоциация на професионалистите по здравни грижи.Идеята на новия проект е всяка от регулираните професии в здравеопазването да се представлява от отделна съсловна организация, която в максимална степен да защити правата и интересите на своите членове. Според медицинските специалисти така ще се внесе ред при упражняването на техните професии, които ще получат възможност за законодателна уредба.", "date": "2019.08.15", "title": "Омбудсманът обсъжда законопроект за съсловните организации с медицинските специалисти"}
{"url": "http://www.cross.bg/gradysa-valezhi-raiioni-1611137.html", "text": "/КРОСС/  След жегата в четвъртък температурите ще са значително по-ниски - между 25 и 30 градуса. Рязкото захлаждане идва с валежи, които вече започнаха през нощта с гръмотевици в западните райони. В следобедните часове те ще продължат в Централна България. Условия за по-значителни количества има в Рило-Родопската област. Преваляванията ще са придружени с гръмотевична активност, има опасност и от градушки. Вятърът ще е студен и със скорост в Дунавската равнина до 50 км/ч.По Черноморието ще се появят облаци следобед, но валежи са малко вероятни. Температурите на въздуха ще са между 26 и 30 градуса, на морската вода - 25-27 градуса. Вълнението - слабо с опасност от дънни ями и мъртви течения по цялото крайбрежие.Нахлуването на по-студен въздух ще създава условия за валежи и в петък - предимно в Североизточна България и в южните райони. И в петък вятърът ще остане сравнително силен, на места в северната половина на страната със скорости на поривите до 50 км/ч. Още в събота обаче облачността ще се изчисти от запад на изток, а температурите ще тръгнат нагоре. В началото на следващата седмица лятото се връща с жега над 35 градуса.В следващите 24 часа опасността от избухване на полски и горски пожари остава голяма в източната половина на страната. Под риск са все още обширни райони в Дунавската равнина, Добруджа и югоизточните области - Сливен, Ямбол и Бургас. Заради силния вятър гасенето на евентуалните пламъци навсякъде ще е сериозно затруднено. ", "date": "2019.08.15", "title": " Валежи в четвъртък и петък, лятото се връща в неделя"}
{"url": "http://www.cross.bg/kristiyan-kazanliev-advokat-1611141.html", "text": "/КРОСС/  Към момента Кристиян Бойков е обвиняем. Дали може да стане свидетел, не е изключено. В случая трябва да се докаже дали обвиняемият е виновен или невинен. Това коментира в сутрешния блок на БТВ „Тази сутрин\" адвокат Любен Казанлиев, който защитава Кристиян Бойков във връзка с хакерската атака срещу НАП.Кристиян и Иван Тодоров имат служебни отношения. Той вярва, че не е извършил нещо, което да има пряка връзка с престъплението, в което го обвиняват. Разполагаме с доказателства за това и тепърва ще ги предоставим, каза още юристът. За да има поставена задача и тя да е изпълнена трябва да има и пострадали лица. Видно от доказателствата, които бяха тиражирани, всички сочени за пострадали лица заявиха, че не са чували за фирмата и за обвиняемите. Как може да има обвинение за рекет в такъв случай, запита адвокат Казанлиев.Във връзка с репликата: „Ще свалям правителството\", адвокатът заяви, че всеки втори български гражданин вечер на ракия и салата сваля правителството. Това обвинение е несериозно, коментира защитникът.Според Казанлиев извадените чатове не са от един чат и между различни участници. Става дума за публичен чат между IT специалисти. От чата става ясно, че компютърните експерти се подиграват с допуснатата уязвимост на сървърите на НАП. Имало е участник, който часове преди атаката срещу НАП е публикувал информация за тази уязвимост. Във въпросния чат участват около 50 души. Аз като адвокат съм длъжен да защитя клиента си, не да казвам истината. Прокуратурата трябва да докаже вина, чрез доказателства. Тя обаче манипулира данните, отбелязва адвокатът на Кристиян Бойков. Адвокатът изрази съмнение, че доказателствата са манипулирани от разследващите.Кристиян е готов да съдейства. Той е невинен. Има изтекли данни, но не е ясно кое е лицето, което го е направило. Той вярва, че съдът ще го оневини, коментира още адвокат Казанлиев. ", "date": "2019.08.15", "title": "Адвокатът на Кристиян Бойков: Клиентът ни е невинен"}
{"url": "http://www.cross.bg/dekara-evbeya-izgoreli-1611145.html", "text": "/КРОСС/  Пожарът на гръцкия остров Евбея причини екологична катастрофа. Досега са изгорели 25 000 декара горски масиви. В пепел се превърна защитен парк. Включиха се и части на армията. Участват и два самолета, които Италия изпрати на помощ след призив на гръцкото правителство към Европейския механизъм за гражданска защита. С помощта на защитен ров беше предотвратено огънят да достигне до 2 села. Образувал се е над 5 км. огнен фронт, който се придвижва към северната част на острова, където няма населени места.", "date": "2019.08.15", "title": " 25 000 декара гори са изгорели в пожара на о-в Евбея "}
{"url": "http://www.cross.bg/chasa-shturkelite-produlzhenie-1611135.html", "text": "/КРОСС/  Жители на турския окръг Балъкесир останаха без ток в продължение на 12 часа, след като властите прекъснаха електрозахранването в името на безопасността на мигриращи щъркели, съобщава Анадолската агенция.Мярката бе взета, за да се предотврати смъртта на щъркелите, кацащи по далекопроводите с високо напрежение на път за Африка.Жители на местни общини, през които минава миграционният маршрут на птиците, уведомили властите за опасността. Екипи на електроразпределителната компания са се запознали на място със ситуацията и са взели решение да спрат временно електроподаването до отлитането на щъркелите. Това оставило без ток жителите на редица селища в района в продължение на 12 часа.Щъркелите, гнездящи в околията на град Съндъргъ, окръг Балъкесир, са се превърнали в запазена марка на района, а образът им се използва като туристическа емблема, казва кметът на Съндъргъ Екрем Яваш. ", "date": "2019.08.15", "title": "В Турция спряха тока за 12 часа заради мигриращи щъркели "}
{"url": "http://www.cross.bg/purvenetz-dali-alkohol-1611134.html", "text": "/КРОСС/  Спецакция във \"Винпром Първенец\". Полиция и митничари са блокирали производствената база.   Икономическа полиция проверява щателно документацията и дали на територията на предприятието има безакцизен алкохол.Акцията е продължение на задържания вече във Варна камион с безакцизен алкохол, който имал логото на избата от Първенец. Разследващите проверяват дали става въпрос за фалшифициране на марка и винпромът край родопското село има съпричастност към извършеното престъпление, информира bTV.Служители на Гранично полицейско управление - Варна заловиха по-рано половин тон алкохол без акцизен бандерол. Алкохолът е открит в микробус на \"Винпром Първенец\", който е спрян за проверка на пътя Варна - Бургас. В него са открити 150 тетрапак опаковки от 5 литра и 3 литра с етикети на различни видове вина.При проверка се оказало, че те са пълни с ракия, уиски, водка и мента. В буса са открити и редовни стъклени бутилки със същите алкохолни питиета. Прокурорът обясни, че предстои да се установи дали те са били мостри за пласмент на нелегалния алкохол и дали стоката идва от винпрома. По документи стоката била предназначена за варненска фирма. Задържани са шофьорът на буса, синът му и още един пътник - и тримата са от Първенец. ", "date": "2019.08.15", "title": " Спецакция на полицията и митниците във \"Винпром Първенец\" "}
{"url": "http://www.cross.bg/mestnite-mestno-kolpak-1611131.html", "text": "/КРОСС/  Мечките все по-често се приближават до населени от хора места в далечния изток в Русия. По-рано тази седмица местните медии съобщиха, че местен гъбар е бил жестоко пребит и от диво животно само на 500 метра извън местно село в района на Хабаровск.Полицията в Комсомолск-на-Амур, област Хабаровск започна разследване, след като мечка влезе в гробище в местно предградие близо до гората северно от града, разкопа наскоро погребано тяло и го извлече.„На мястото на инцидента беше изпратена разследващо-оперативна група.\", обясни говорител на полицията. „Открити са отпечатъци, принадлежащи на мечка. Тялото на починалия все още не е намерено\", добави говорителят.Юрий Колпак, ръководител на регионалното министерство на природните ресурси, заяви, че служителите на министерството са получили разрешение за отстрел на животното и че са го намерили и убили.Според Колпак причината за появата на мечки в местните гробища обикновено е много банална, тъй като хората оставят храна по гробовете, а животните влизат и се хранят с всичко, годно за консумация. Възможните нарушения на стандартите за дълбочина на гробовете, допуснати от местните работници, също могат да бъдат проблем, каза той. ", "date": "2019.08.15", "title": "Мечка изрови наскоро погребано тяло в Русия "}
{"url": "http://www.cross.bg/chasa-praznika-meditzinskite-1611130.html", "text": "/КРОСС/ София.От 13.30 часа омбудсманът Мая Манолова ще обсъди в институцията с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалист.***Струмица.Министър Екатерина Захариева открива One love tour в Струмица, Република Северна Македония.***София.Мъж и жена ще бъдат оперирани от световноизвестния неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски\".***София.От 12.00 ч. пред Паметника на медицинските чинове, загинали във войните (в градинката пред ВМА) с 1- минутно мълчание ще бъде почетена паметта на всички лекари, медицински сестри, полицаи, доброволци и граждани, загинали при спасяването на човешки живот.***Бургас.От 11.00 ч. ще бъде осигурен контролиран достъп до фара на туристически комплекс „Остров Света Анастасия\".***Бургас.От 11.30 ч. ще бъде отслужен водосвет на остров Света Анастасия по случай празника на Голяма Богородица***БургасВ 20.30 часа на външната сцена на НЧ \"Просвета 1888\" в Поморие ще се проведе Националното  турне в подкрепа на кампанията \"Роди дете в България\".***Варна.От 9.00 ч. ще започне празникът на Варна ще започне в 9.00 часа с тържествената Архиерейска света Литургия в катедралния храм „Успение Богородично\".***Варна.В 10.30 часа ще бъде тържествено издигнат флагът на града, след което ще тръгне литийно шествие с чудотворната икона на Света Богородица.***Варна.Между 09.30 ч. и 10.30 часа уникалният арт локомотив на БДЖ ще бъде композиран на ЖП гара Варна за посетители и любители на железопътния транспорт по случай празника на града.***Варна.От  20.00 ч. ще започне празничен концерт по случай празника на града.***Враца.От 9.00 ч. Врачанският митрополит ще оглави богослуженията за празника Успение Богородично в Чирепишкия манастир***Враца.От 11.30 ч. в манастира „Св. Иван Рилски\" (Пусти) ще бъде осветен и раздаден курбан за здраве.***Русе.От 10.00 ч. в Зала 1 на Областна администрация - Русе Областната епизоотична комисия ще проведе заседание.***СмолянОт 13.00 ч. ще се проведе заседание на Общински съвет Смолян.***Стара ЗагораОт 9.30 до 10.30ч. в храма„Свети Паисий Хилендарски\" кв. „Зора\", Стара Загора ще се раздаде курбан.***Шумен.От 11.30 часа в салона на читалището, под наслов „Дух и светлина\" НЧ „Напредък- 1869\" в Шумен ще отбележи 150-тата си годишнина.***Шумен.От 15.00 часа в зала 203 ще заседава ", "date": "2019.08.15", "title": "Предстоящи събития на 15  август"}
{"url": "http://www.cross.bg/rozhdenitzite-na--avgyst-1611129.html", "text": "/КРОСС/  Владимир Бернер, преводач Димитър Главчев, председател на 44-ото НС Димитър Георгиев, председател на ДАНС Доротея Тончева, театрална и киноактриса Акад. Константин Косев, историк Стойчо Стоев, треньор по футбол Янка Рупкина, народна певица", "date": "2019.08.15", "title": "Рождениците на 15  август"}
{"url": "http://www.cross.bg/plovdiv-dzhaz-dzhaz-1611114.html", "text": "/КРОСС/Краят на октомври и началото на ноември в Европейската столица на културата е запазеното време на едно от най-очакваните джаз събития в страната - Пловдив Джаз Фест. И тази година основната програма на фестивала се състои от 6 концерта, които този път са събрани в три дни. Паралелната програма включва клубни концерти, джем сешъни, изложба, литературен фокус и младежки конкурс. За първи път ще се проведе и фестивал във фестивала: Пловдив Джаз Фест ще е домакин на първото издание на младия фестивал Джазтроника.Също като предишните години, се запазва практиката всеки отделен билет да е за една фестивална вечер или с други думи - всеки билет включва и двата концерта в съответната вечер. В продажба вече са и ограничен брой Гранд пасове, които обхващат цялата програма на фестивала, включително и клубните концерти.Основна програмаНачалото на фестивала на 31 октомври ще поставят две дами: забележителната джаз певица Мария Жоао и една от най-добрите млади басистки Линда Мей Хан О.Фестивалът ще открие ексцентричната Мария Жоао, заедно с нейния дългогодишен музикален партньор - пианистът Марио Лажиня. Леко театрална, Мария Жоао добива широка известност със своите впечатляващи вокални възможности, чрез които често вплита фолклор, авангард и електронна музика. През дългата си и особено интересна кариера Мария Жоао създава 23 албума.Тя е имала колаборации с музиканти като Аки Такасе, Боби Макферин, Дейвид Линкс, Жилберто Жил, Дино Салуци и много други. Участвала е в най-престижните европейски и световни джаз фестивали и е получавала много награди. Днес тя е истинска икона на импровизационната музика, а също така е смятана за един от най-добрите изпълнители в света.  Може да се каже, че Мария Жоао пее така, както малцина биха могли или биха се осмелили.Вторият концерт от същата вечер ще бъде на възхитителната бас китаристка, контрабасистка и композиторка - Линда Мей Хан О. Родена в Малайзия, но израснала в Австралия, в момента тя живее и работи в Ню Йорк. През последните десет години Линда Мей Хан О се превръща в една от най-признатите и търсени басисти на своето поколение. Тя е част от  настоящия квартет на Пат Матини, а също е била в групите на Дейв Дъглас и Джо Ловано. Линда Мей Хан О е носител на множество музикални награди и има четири издадени албума, от които последният излезе само преди три месеца. За нея Уолстрийт джърнъл пише, че „новаторския ѝ диапазон и изключителните ѝ импровизации, превръщат госпожица О в една от най-динамично издигащите се звезди в джаза днес.\"  В Пловдив тя ще пристигне със своя квартет.Втората вечер (01 ноември) на Пловдив Джаз Фест е вечерта на китаристите. Тя ще започне с американския китарист и композитор- един от най-влиятелните и оригинални джаз музиканти на своето поколение. Неговият глас на мултиинструменталист и водещ китарист ясно се откроява в 11-те му албума, всеки от тях вдъхновен от множество млади и по-възрастни музиканти от целия свят. Естетическият и многожанровият му мироглед водят до съвместна работа и с някои от най-важните съвременни музикални звезди като: Ерик Клептън, Гари Бъртън, Джо Хендерсън, Брад Мелдау и много др. От 2016 той се занимава с активна продуцентска дейност, насочена изцяло към младото поколение музиканти.Веднага след него на сцената на Пловдив Джаз Фест ще се качат двама Грами носители: легендарният китарист Джон Скофийлд и един от най-интересните певци и пианисти в историята на съвременния блус Джон Клиъри. Двамата дългогодишни приятели, започват да свирят заедно едва през 2008 г., а чак през 2015 г. са първите им концерти като дует. Тази година те правят лимитирано турне в Европа и САЩ, чийто маршрут минава през Пловдив Джаз Фест. Необичайни музикални партньори - единият виртуоз в съвременния джаз, а другият ненадминат владетел на нюорлеанската музика, Джон Скофийл и Джон Клиъри създават впечатляваща и плътна концертна програма, която съдържа в себе си по малко от двата свята: от нюорлеанска музика, през атрактивен ритъм енд блус до наелектризиращ джаз.Заключителната вечер на фестивала (02 ноември) е посветена изцяло на българския джаз.Тя ще започне с концерта, иницииран от Пловдив Джаз Фест, замислен като своеобразен трибют към големия пианист и композитор Румен Тосков-Рупето - едно най-важните и обичани имена в българския джаз. Сред участниците в него ще бъдат пианистът Антони Дончев, бас китаристът и контрабасист Веселин Веселинов-Еко, тромпетистът Росен Захариев, виолистът Валентин Геров и др.Официалната програма ще закрие известният контрабасист Петър Славов младши. Единствено в рамките на Пловдив Джаз Фест, той ще представи своя първи самостоятелен албум. От 2006 г. джаз музикантът и композитор живее в Ню Йорк. Носител е на много награди и е свирил на едни от най-престижните сцени в над 40 държави. Петър Славов е работил с някои от най-значимите имена в музиката като Куинси Джоунс, Джо Ловано, Алфредо Родригез, Чучо Валдес и много други.Пловдив Джаз ФестПрез четиригодишната история на сцената на фестивала гостуваха някои от най-влиятелните джаз артисти в света. Сред тях са Кърт Елинг, Ян Гарбарек, Дейв Холанд, Елиане Елиас, Крис Потър, Якоб Карлсон, Виктория Толстой, Майк Стърн, Дейв Уекъл, Ричард Бона, Джошуа Редман, Дони Маккаслин, Джейсън Моран, Дейвид Линкс, Влатко Стефановски, Розалия де Соуза, Зуко 103 и др. Част от програмата са били най-новите проекти на български джазмени като Христо Йоцов, Теодосий Спасов, Хилда Казасян, Октет Пловдив.Петото издание на Пловдив Джаз Фест е и акцент от програмата на Пловдив - Европейска столица на културата 2019 ", "date": "2019.08.15", "title": "Световните звезди на джаза отново си дават среща в Пловдив "}
{"url": "http://www.cross.bg/podigraha-vazhen-samo-1611136.html", "text": "/КРОСС/Колко важен трябва да е Пламен Георгиев, проваленият председател на злощастната КПКОНПИ?1. Подиграха се на партията ГЕРБ, която беше принудена мълчаливо да му бере срама насред предизборна кампания, за да бъде скрит дълбоко няколко месеца.2. Подиграха се на Народното събрание, като вкараха оставката му извънредно, минути след подаването й, като последна точка преди ваканцията и я приеха без дебат, за да го скрият отново от публичност.3. Подиграха се на Висшия съдебен съвет, който беше събран спешно и извънредно, за да го възстанови като прокурор.4. Подиграха се на Министерството на външните работи, което го предложи по принуда и абсолютно необосновано за генерален консул във Валенсия, за да го скрият далеч.5. Подиграха се на целия кабинет, който го одобри в екстремно кратък срок, за да няма време за обсъждане, пак с цел да го скрият от публичност.6. Подиграха се на българската общност в Испания, като пращат там човек, който няма понятие от дипломатическа и консулска дейност, само и само да не дразни с присъствието си в София.Е, явно е много важен. И кой се подиграва с хора и институции ли? Има само един, който може да осигури тази светкавична поредица от абсурди - Бойко Борисов. Браво за ефективността! Но помнете - трупът е скрит, но уликите остават!  ", "date": "2019.08.15", "title": "БСП пита управляващите: Колко трябва да е важен Пламен Георгиев?"}
{"url": "http://www.cross.bg/bogoroditza-avgyst-neiinoto-1611126.html", "text": "/КРОСС/  На 15 август (28 август, по стар стил) по стара българска традиция се празнува Голяма Богородица или Успение Богородично, Успение на Пресвета Богородица. Отбелязва се края и на Богородичните пости, като се разрешава яденето на риба. На този ден освен имениците, празнуват и жените, които се молят на светицата да благослови семействата им и да дава здраве на децата им. Бездетните принасят курбан с молба за майчинство.Според поверията, на 14 август вечерта, жените, които искали да имат дете, молели Богородица да им помогне, носели дарове и оставали да преспят в църквите, носещи нейното име. Те вярвали, че тя ще им помогне да се сдобият с отроче. На 15 август всички млади жени не трябвало да се докосват до нищо с червен цвят, за да не останат бездетни.В църковните писания, стигнали до наши дни, се разказва историята за смъртта на Богородица на 64 годишна възраст. Молейки се един ден в Елеонската гора, пред нея се явил Архангел Гавраиил, който й носел райско (палмово) клонче и вестта за нейното въведение в Божието царство, което ще се състои след 3 дни. С голяма радост приела Божията майка тази вест, че най-после нейното желание да се възвеси в небесното царство и бъде заедно със своя син, ще се изпълни. В деня на нейното успение по нейна молба се явили всички апостоли с изключение на един, Тома. Той дошъл след нейната смърт. Тя помолила никой да не скърби за нея, защото тя е щастлива и готова да поеме по отредения й път. На самия ден на нейната смърт се явил и Господ Исус Христос заедно с ангелите и светците, за да я отведе със себе си.Тялото на Света Богородица било отнесено и погребано в пещерата, намираща се до селото Гетсимания. На 3-тия ден след смъртта й отворили входа на пещерата, за да се прости и апостол Тома с нея, но пещерата била празна - Светата майка била възкръснала.Обредна трапеза: варено жито, царевица, пшеница, пита, каша от пиле, грозде, диня, мед.Именици: Мария, Мара, Марена, Марилена, Мариан, Марияна, Борис, Богдан, Богдана, Боян, Бояна, Богомил, Богомила, Богомир, Богомира, Богослав, Богослава, Божан, Божена, Божин, Божина, Божил, Божила, Божидар, Божидара ", "date": "2019.08.15", "title": "Успение на Пресвета Богородица "}
{"url": "http://www.cross.bg/naii-tezhuk-e-1611125.html", "text": "/КРОСС/  Най-тежък е гневът на честния човек - ПУБЛИЙ СИР", "date": "2019.08.15", "title": "Най-тежък е"}
{"url": "http://www.cross.bg/asenov-putya-putni-1611132.html", "text": "/КРОСС/  Електронната система за събиране на пътни такси има потенциал да подпомогне превенцията на пътната безопасност чрез осигуряване на данни за контрол на извънгабаритните товари и претоварването на пътни превозни средства. Това е заяви проф. Олег Асенов, член на Управителния съвет на Агенция \"Пътна инфраструктура\", на семинар за пътната безопасност на тема: \"Пази живота на пътя - шофирай трезво и отговорно\", организиран от Главна дирекция \"Национална полиция\", цитиран от пресцентъра на АПИ.Данните от 3D скенерите, с които са оборудвани всички 100 нови стационарни контролни точки на тол системата, може да бъдат използвани ефективно за контрол на извънгабаритния тежкотоварен трафик при движение без необходимото за това разрешително, обясни той.Проф. Асенов напомни, че извънгабаритните товари затрудняват видимостта, създават редица проблеми при организацията на пътното движение и са предпоставка за пътнотранспортно произшествие.\"Ние ще можем да подаваме сигнали на \"Пътна полиция\" за мястото, където сме засекли извънгабаритен товар, който се движи без разрешително или извън маршрута, за който има разрешително\", каза още той.Сензорите за тежест, вградени в пътната настилка на стационарните контролни точки, могат да се използват за превенция на претоварването на пътните превозни средства. \"Претоварените автомобили освен че рушат пътищата, създават предпоставка за пътнотранспортни произшествия. Ако един тежкотоварен автомобил с обща технически допустима максимална маса до 35 тона е претоварен и превозва 50 тона, той е потенциално опасен на пътя, тъй като спирачната му система не е разчетена за такава маса\", обясни още проф. Асенов.Сензорите на тол системата могат да засичат как е разпределена тежестта на товара и съответно да се осъществява контрол на небалансирано натоварените превозни средства, които също създават представка за ПТП, защото могат да се преобърнат на пътя.Проф. Асенов отбеляза, че след въвеждане на тол системата в други държави се забелязва дисциплина от гледна точка на извънгабаритния товар и претоварени тежкотоварни автомобили, които са основен фатор за разрушаване на пътя и предпоставки за ПТП.При наличие на коловози на пътя и дъжд се създават реални условия за аквапланинг, който не може да бъде решен с отводняване или други мерки за обработка на пътното платно освен преасфалтиране.\"С въвеждането на тол такси за тежкотоварните автомобили обръщаме модела за финансиране на пътния сектор - така тежкотоварният трафик ще поеме своята отговорност като по-голям рушител на пътя. С привличането на повече средства се дава възможност за възпроизводство на пътното поддържане\", подчерта проф. Асенов.Към Обществения съвет за въвеждане в експлоатация на електронната система за събиране на пътни такси към министъра на регионалното развитие и благоустройството ще има работна група, която да анализира критичните пътни участъци и да определя приоритетното изразходване на средствата от пътни таксите.\"Около 300 млн. лв. са приходите от електронни винетки от началото на годината\", информира още проф. Асенов. ", "date": "2019.08.15", "title": " Тол системата ще може да контролира претоварването и извънгабаритните товари "}
{"url": "http://www.cross.bg/tema-zhivo-manastir-1611127.html", "text": "/КРОСС/ Тема:  Поражения по моста на на АМ „Струма\" край Дупница - до кога ще е ограничено движението?Тема:  Пристигна ли ферибот до блокираните българи на остров Самотраки - на живо от ГърцияТема:  След поредния инцидент - какво трябва да знаем за мъртвото вълнение на морето?Тема:  Учебниците по история за 10 клас с изучаване на комунизма - кое е новото?Тема:  Голяма Богородица - на живо от Троянския манастирТема: АМ \"Струма\" остава затворена след пожара. Кой е виновен?Тема: След погрома в заведение - как се разчистват сметки за милиони? И още: за войната срещу наркопазара. Коментар на разследващия журналист Слави Ангелов.Тема: Инцидент или нехайство? Или как възрастна жена стана жертва на решетка в подлез?Тема: \"Дръжте крадеца\" - кой обира системно дарения за болно дете?Тема: Започна извозването на блокираните туристи от гръцкия остров Самотраки. На живо - ще поискат ли обезщетение останалите дни наред без подслон?Тема: Изцеление и спасение на Голяма Богородица. На живо от Троянския манастир. ", "date": "2019.08.15", "title": "Теми и гости в сутрешните блокове "}
{"url": "http://www.cross.bg/chasa-sega-tryd-1611133.html", "text": "/КРОСС/ в. Сега - Пожар от безхаберие причини бедствие по магистрала „Струма\" в. Сега - Пламен Георгиев смени три поста за 10 днив. 24 часа - На море? Дим към Гърция, 2 метра вълни до Созополв. Труд - Пътят за Гърция затворен, обгоряха подпорите на важен моств. Телеграф - Тоалетната по-скъпа от кафетов. Монитор -  Богородица събира 500 000 пред чудотворни иконив. Сега -  Близо 600 000 повече нарушения на пътя са засечени go края на юлив. Сега -  МЗ отхвърли критиките към поръчката за детска болницав. 24 часа - Рекордни 3640 депутатски отсъствия само за 7 месецав. 24 часа - Пламен Георгиев пратен консул във Валенсия 2 дни след като го върнаха в прокуратуратав. Труд -  С над 90 млн. лв. ремонтират училища и забавачкив. Труд - България е в топ 5 в EC по ръст на икономикатав. Телеграф - Учат лекарите как да искат органив. Телеграф - Банда друсани хлапета трошат и бият из Бургасв. Монитор -  С нова платформа на сайта на икономическото министерство: Учениците избират фирма за дуално обучение онлайнв. Монитор -  Борисов за магистралите: Хем строим, хем показваме красотитев. 24 часа -  Румяна Коларова ръководител на катедра „Политология\" в СУ „Св. Климент Охридски\": Мая Манолова изчаква септемврийската социология и е нервна- името и се коментира прекалено ранов. Труд -  ГЕРБ ще излязат изключително замаяни от изборите наесенв. Телеграф - Неврологът д-р Иво Мильотев: Двойно повече болни от множествена склерозав. Монитор - ВЛАДИМИР ТОДОРОВ, председател на Асоциацията на пострадалите при катастрофи: Загиналите при катастрофи у нас намаляха с 10 %в. Сега -  Има ли въобще държавна грижа ако достига до 1% от болнитев. 24 часа -  3 неща, които вдигат заплатите във вашия градв. Труд - Прокуратура на действието и законността вижда Иван Гешевв. Телеграф -  Да продадеш Българияв. Монитор -  Хвани го, ако можеш ", "date": "2019.08.15", "title": "Преглед на вестниците "}
{"url": "http://www.cross.bg/obyavyava-mihail-zapochva-1611128.html", "text": "/КРОСС/  718 г. - Арабите свалят обсадата на Константинопол.797 г. - Византийският император Константин VI е ослепен от регентката Ирина Атинянката.1002 г. - Българската армия под командването на цар Самуил превзема Адрианопол (Одрин).1248 г. - Започва строителството на Кьолнската катедрала, предназначена да съхранява мощите на Тримата влъхви.1534 г. - Създаден е орденът \"Общество на Исус\" от Игнаций Лойола и няколко негови съмишленици в Париж.1570 г. - Открит е възстановеният акведукт Аква Вирг в Рим.1856 г. - В Шумен е организирано първото театрално представление в България - Михаил Мишкоед от Сава Доброплодни.1866 г. - Лихтенщайн получава независимост.1914 г. - В действие е пуснат Панамският канал, който е открит официално 6 години по-късно.1945 г. - Втора световна война: Японският император Хирохито обявява безусловната капитулация на Япония.1947 г. - Великобритания предоставя на Индия и Пакистан статут на независими държави.1948 г. - Състои се церемонията по основаване на Република Корея.1960 г. - Република Конго обявява своята независимост от Франция.1969 г. - В Бетъл, щата Ню Йорк, започва легендарният фестивал за музика и изкуства Удсток, на който се събират 800 000 души.1979 г. - Основан е кипърският футболен отбор АПЕП Питсилия.1981 г. - На връх Рожен започва национален събор-надпяване.1981 г. - Започва втората международна асамблея \"Знаме на мира - София\".1990 г. - Президентът Михаил Горбачов възстановява съветското гражданство на писателя - дисидент Александър Солженицин.1998 г. - В град Омаг е извършен най-големия терористичен бомбен атентат след началото на конфликта в Северна Ирландия, при който загиват 28 души, а 220 са тежко ранени.2001 г. - Астрономи обявяват откритието на първата слънчева система, извън нашата. Тя е съставена от две планети, които обикалят около една звезда от съзвездието Голямата Мечка. ", "date": "2019.08.15", "title": "15 август в историята"}
