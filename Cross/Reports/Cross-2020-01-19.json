{"url": "http://www.cross.bg/istanbyl-silni-opiati-1623121.html", "text": "/КРОСС/Българинът, който нападна хора в ресторант в Истанбул, по всяка вероятност е бил със силно психично разстройство или под въздействието на силни опиати. Това показва разследването до момента в южната ни съседка.Нападателят е имал богато криминално досие. 32-годишният Милен Бахчеванов беше застрелян от полицията в Истанбул в петък вечерта. Мъжът нахлу с нож в заведение в квартал „Байрам паша\".Очаква се по-късно през деня турските власти да представят детайли по случая. ", "date": "2020.01.19", "title": "Българинът, нападнал хора в ресторант в Истанбул, вероятно е бил на силни опиати "}
{"url": "http://www.cross.bg/zhykova-abramovich-niarhos-1623128.html", "text": "/КРОСС/Бившата съпруга на Роман Абрамович Дария Жукова и гръцкият милиардер Ставрос Ниархос си направиха сватбено тържество в Швейцария за 6,5 милиона долара, съобщават \"Дейли мейл\", цитирани от БГНЕС.Двойката се омъжи през октомври миналата година, но реши да празнува през януари в ски курорта Сен Мориц. Сред поканените на тържеството бяха британската принцеса Беатрис, дизайнерката Стела Макартни, актрисата Кейт Хъдсън и супермоделът Карли Клос.Преди това Жукова беше омъжена за един от най-богатите руснаци Роман Абрамович. От брака им се родиха син и дъщеря.Двойката се раздели през 2017 година. За Ниархос бракът с Жукова ще бъде първи. ", "date": "2020.01.19", "title": "Бившата съпруга на Абрамович се омъжи за гръцки милиардер"}
{"url": "http://www.cross.bg/makron-neshto-brizhit-1623143.html", "text": "/КРОСС/Първата дама на Франция Брижит Макрон заяви в интервю за TF1, че съпругът й Еманюел Макрон понякога може да изглежда високомерен и откъснат от реалността.Съпругата на президента предположи, че част от самочувствието на Макрон може да се дължи на големи познания, но не отрече съществуването на проблема.„Не казвам, че това не съществува - след като има такова разбиране и няколко души го споделят, това означава, че има нещо... Обсъждали сме това, но не можах да определя какво предизвиква (такова впечатление) .. . Може би нещо в маниерите му не харесва хората \", каза Брижит Макрон. Тя призна, че понякога се налага да коригира съпруга си, когато той казва нещо нетактично.Понякога спонтанно казаните фрази нанасят удар на имиджа ни, но тогава вече е късно\", добави първата дама.По-рано френският вестник Les Echos съобщи, че нивото на доверие във френския лидер през януари е нараснало с 2% и възлиза на 32%. Според „Сънди таймс\" рейтингът на Макрон е бил нисък през цялото му управление. ", "date": "2020.01.19", "title": "Брижит Макрон смята, че съпругът й е високомерен "}
{"url": "http://www.cross.bg/hora-bolnichni-sacheva-1623142.html", "text": "/КРОСС/Бой, унижения и жестоки наказания търпят болните възрастни хора в Центъра за настаняване от семеен тип на хора с деменция в Пловдив. В същото време, центърът се смята за едно от най-елитните заведения от този тип. За едно място там се борят около 60 души.„Започнахме проверка по ваш сигнал. Това, което се констатира до момента е, че въпреки че този център е с изключително добри условия, за разлика от Горско Косово, виждаме, че качеството на персонала е изключително ниско и отношението, което те имат е абсолютно недопустимо. Събрали сме достатъчно материали, които смятаме да предадем на прокуратурата\". Това заяви министърът на труда и социалната политика Деница Сачева в студиото на „Неделята на NOVA\".„Надяваме се за този случай да има най-тежки наказания\", каза още Деница Сачева.\"От началото на годината 13 000 души останаха без личен асистент. До момента сме направили национална програма, за да помогнем на тези хора, но за съжаление тя ще започне на действа през март\", коментира социалният министър оставането на хора с увреждания без личен асистент.\"Трябва да намеря решение на тези проблеми. Даваме 3,5 млрн. годишно, трябва този ресурс да отива там където има нужда. Само 92 млн. лева ще бъдат дадени за личен асистент през тази година\", уточни тя и добави: „Опитвам се да намерим пари и в този бюджет за решаване на проблемите извън националната програма.\"По повод мерките за фалшивите болнични социалният министър каза, че вече е направен анализ и той е предоставен на социалните партньори.„Първо трябваше да бъде направен анализ, той е факт и е представен на социалните партньори, и беше приет от Министерски съвет. Мерките са свързани преди всичко с повече контрол и информационна свързаност между системите. Едно от предложенията е работодателите да сключват договор с лекар, който да верифицира дали болничният е истински. Трябва да предвидим кой ще подава сигнали за проверка на такива болнични. Трябва да направим преценка къде е баланса\", разясни тя като уточни, че ако се върне старото положение, при което НОИ плащаше първите три дни, то това би струвало на бюджета допълнителни 200 милиона.Сачева защити държавните чиновници, за които през изтеклата седмица стана ясно, че са взели 25% от всички болнични по коледните и новогодишни празници.„25% от служителите в бюджетния сектор. Високият процент е разбираме, защото държавата е най-големия работодател. В нашето ведомство от 350 служители, само четирима са взели болнични по празниците. Направили сме проверка, няма хора, които да са злоупотребили. Искам да защитя администрацията, те са 140 000 души\", каза тя. ", "date": "2020.01.19", "title": "Бой, унижения и жестоки наказания в дом за възрастни в Пловдив "}
{"url": "http://www.cross.bg/bulgariya-kadri-ima-1623108.html", "text": "/КРОСС/ Ситуацията на пазара на труда у нас е притеснителна, стагнацията не е от скоро. Липсват кадри, а според последните проучвания България губи годишно по 35 хил. души в работоспособна възраст заради различни причини, сред които демографията, емиграцията и др. Това каза Надя Василева, председател на Асоциация BG Staffing, в предаването „Клуб Investor\" с водещ Ивайло Лаков.„Кризата е най-осезаема в развитите сектори - хранително-вкусова промишленост, производство, аутсорсинг\", посочи Василева.По нейни думи България трябва да започне сериозно да мисли за внос на работна ръка.„Има държави, от които спокойно могат да бъдат привлечени кадри у нас. Трябва да се прецени какви служители са необходими и в кои сектори и да се изготви стратегия за привличането на правилните хора\".„Има професии, които никога не биха загубили значение въпреки автоматизацията и роботизацията\", изтъкна гостът. Според нея от промените не са заплашени учители, архитекти, адвокати, машинни инженери. ", "date": "2020.01.19", "title": "България губи годишно по 35 хил. души в работоспособна възраст"}
{"url": "http://www.cross.bg/bolnichni-listove-bolnichnite-1623119.html", "text": "/КРОСС/ Граничните органи да имат достъп до електронния регистър на болничните листове и да подават незабавно информация към НОИ, когато някой напуска България докато е в болнични. Това е една от мерките за ограничаване на злоупотребите с болнични, предложена в анализ на Националния осигурителен институт (НОИ) по проблема, пише . В него се съдържат и други предложения като например да се намали срокът, за който личният лекар и ТЕЛК могат да издават болнични. Както и да се въведе контрол на болничните от работодателите и болничният да бъде заверяван от лекар, с който те имат договор. Или дори работодателят да изпраща служителите си за повторна експертиза в лечебно заведение, с което има договор, когато се съмнява в достоверността на болничните. Това обаче ще става само със съгласието на служителите. Представители на здравните власти пък ще правят внезапни проверки дали хората си спазватназначените болнични режими. Това ще може да става по сигнали на работодателя или граждани.Анализът на НОИ *развенчава мита, че болничните се ползват от осигурените най-вече като инструмент за Такива внушения бяха направени както от премиера Бойко Борисов, така и от бизнес организации, според които \"като дойде петък, и \"айде в Гърция на почивка\", и от орязването на болничните \"губят само измамниците, които се пекат на плажа\"От анализа на НОИ става ясно, че ръстът в разходите за болнични се дължи на дългосрочните болнични, а не на кратките болнични за по 3 дни до седмица. Сериозен принос за ръста в броя на болничните и разходите имазастаряващата работна сила, тъй като хората в предпенсионна възраст ползват повече болнични. Анализът *отхвърля подозренията, че държавните служители са голям ползвател на болнични*.Най-често срещаните диагнози, по които са издадени болнични листове, са \"Остър бронхит, неуточнен\", \"Увреждания на междупрешленните дискове в поясния отдел\", \"Остра инфекция на горните дихателните пътища, неуточнена\", \"Заплашващ аборт\" и \"Вирусна инфекция, неуточнена\". По тези пет диагнози през 2018 г. са издадени близо 29 на сто от всички болнични листове, по които НОИ плаща и по тях са изплатени обезщетения за временна неработоспособност поради общо заболяване на над 45 на сто от всички хора с изплатено обезщетение. Тези и останалите диагнози в топ 20 при издаваните болнични листове, показват че те са най-често за*вирусни и грипни инфекции с различни форми на усложнения, проблеми с опорно-двигателния апарат и усложнения при бременност*. Близо 80 на сто от издадените болнични листове са издадени от лечебни заведения в извънболничната помощ - лични лекари и специалисти.Макар и болничните листове с по-кратка продължителност (до 7 дни) да са най-често издаваният вид болнични листове, не те са причината за нарастването на изплатените от НОИ брой работни дни, респективно - за нарастването на разходите за парични обезщетения. Отчетеният ръст от 760 хиляди работни дни за периода 2016-2018 г. се дължи на болничните листове с продължителност над 7, но под 30 календарни дни.Държавните служители, противно на обществените очаквания не са съществен ползвател на болнични, според анализа на НОИ. Най-голям брой болнични листове се издават логично от работещите в най-масовата - третакатегория труд - близо 76 на сто от всички болнични листове. Структурата остава непроменена в периода 2016-2018 г., от което е видно, че работещите на държавна служба по Закона за държавния служител или други закони, имат много малък принос в общото нарастване на общия брой на болничните листове за разглеждания период. Същото се отнася за самоосигуряващите се. Анализът на НОИ обръща специално внимание на възрастовата група 55- 64 г., тъй като нейната численост намалява, но се увеличава броят на получателите на обезщетения. Това е логичен резултат от увеличеното участие на хората на 55 и повече години в работната сила и заетостта. *Болничните листове, издадени на хора в най-високите възрастови групи на пазара на труда, имат основен принос за увеличението*. Броят на издадените болнични листове за най-младите генерации на пазара на труда (15-24 г. и 25-34 г.) намалява както поради демографските промени - най-вече емиграция, така и поради факта, че здравният им статус по принцип предполага да боледуват по-малко.Икономическите дейности, в които се издават най-много болничини са информационните технологии и услуги; операции с недвижими имоти; търговия на едро и дребно с автомобили и мотоциклети, техническообслужване и ремонт; бюджетни организации и субекти, които не прилагат минимални осигурителни доходи; хотелиерство; ресторантьорство; туристическа дейност; транспорт, строителство; растениевъдство,животновъдство; производство на електрически съоръжения.Данните на НОИ показват, че действително може да се говори за наличието на сезонен компонент при издаването на болничните листове. Най-голям е броят им през зимните месеци (януари, февруари, март) и късната есен (октомври и ноември). /\"В контекста на разпространеното схващане, че болничните листове се използват от осигурените лица като инструмент за\"сливане на празничните дни\", данните на съвкупностно ниво не позволяват това допускане да бъде потвърдено. В месеците с най-голям брой официални празници (април, май и септември) сезонните индекси на издадените болнични листове е значително по-нисък от средното равнище\"/, сочи анализаът на НОИ.НОИ предлага *да се намали* продължителността на временната неработоспособност, определяна от лекарските консултативни комисии (ЛКК) и от ЛКК по решение на ТЕЛК *от 30 на 20 дни еднократно, респективно от 180 на 120 дни без прекъсване*. След изтичане на 120 дни непрекъснат отпуск или 240 дни с прекъсване в две предходни календарни години и в годината на боледуването. При необходимост от продължаване на болничния това ще става след решение на ТЕЛК.Предлага се и промяна в правомощията на лекуващия лекар по отношение продължителността на болничния. Той ще може да издава еднолично*7 вместо 14 дни непрекъснато за едно или повече заболявания, но за не повече от 20 дни с прекъсване в рамките на една календарна година*.Освен това *за профилактични прегледи в работно или извънработно време няма да се издава болничен,* *а ще се издава служебна бележка *от лекаря, в която ще се посочва часа на явяването и приключването на изследването или прегледа.Предлага се и работодателите да упражняват контрол над болничните. Една от идеите е*болничният лист да се подписва и от лекар, с който работодателят има сключен договор*. Допълнителен контрол може да сеосигури и чрез регламентиране на *възможност за работодателя да сключи договор с лечебно заведение, в което да изпраща за повторна експертиза своите служители* (с тяхно съгласие), при съмнение че издадените и болнични листове не отразяват адекватно здравословното им състояние. Мярката би имала възпитателен и превантивен характер срещу злоупотребите с правото на ползване на отпуск при временна неработоспособност, смятат от НОИ.В Закона за здравето ще се въведе задължение на хората да спазват предписания режим, лекарствената терапия, назначените диагностично-лечебни процедури и прегледи. Освен това ще се въведе административна санкция за неспазване на режима. Освен това *човек може да бъде лишен обезщетение не само за дните на нарушението, а за целия период на временната неработоспособност, ако не спазва предписаниярежим*. Представители на регионалната здравна инспекция, териториалното поделение на НОИ и РЗОК *ще имат право да извършват внезапни проверки за спазване на определения в болничния лист режим на лечение*. Това ще може да става и по жалби от работодателя и сигнали на граждани.Предлага се още да се разработи и внедри информационна система за контрол и мониторинг на решенията за временна неработоспособност в реално време, с цел осигуряване на пълната информация по отношение наиздадените болнични листове и решенията по обжалването им, е необходимо.  Чрез нея следва да се интегрира информацията за временна неработоспособност, постъпваща от НОИ, НЗОК и НЕЛК. ", "date": "2020.01.19", "title": "Проверяват ни на границата дали сме в болнични?"}
{"url": "http://www.cross.bg/blazhievo-otpadutzi-izhvurleni-1623109.html", "text": "/КРОСС/ Ново незаконно бунище бе открито край магистрала „Струма\". Близо до подлеза на пътя за с. Блажиево са изхвърлени големи количества животински отпадъци, предаде БНР. За незаконното сметище са сигнализирали жители на Дупница.Уточнява се, че поне три-четири каруци кости и животински отпадъци са забелязани край  подлеза на пътя за с. Блажиево под автомагистрала \"Струма\".\"След Нова година бяха изхвърлени кокали, глави, шкембета, черва на говеда, на прасета и т. н. Това е в махала Ценеви\", коментира дупничанинът Ивайло Иванов, който пътува всеки ден до Блажиево по фермерски дела. Не е известно кой изхвърля животинските остатъци, предполага се, че наблизо вероятно има нелегална кланица.\"Роми, касапи, които са купили животни покрай новогодишните празници, са направили кайма и суджуци и са изхвърлили кокалите. Освен миризмата, се разпространяват зарази\", коментират дупничани.В края на лятото се запали незаконно сметище под един от виадуктите на „Струма\". В хода на прокурорското разследване за вноса на италианския боклук у нас стана ясно, че това е едно от местата, които се проверяват именно заради горенето на вносните отпадъци. ", "date": "2020.01.19", "title": "Ново бунище под магистрала \"Струма\" "}
{"url": "http://www.cross.bg/bazata-pynta-grypata-1623112.html", "text": "/КРОСС/ Участниците от Националната антарктическа експедиция летят утре за остов Линигстън с полет на Ал Италия, съоБщи за медиите проф. Христо Пимпирев - ръководител на българските полярници.В състава на групата е включен разнообразен екип дейци на културата - световно-известния музикален изпълнител Теодосий Спасов - кавал и китаристът Кристиан Цвятков ще търсят вдъхновение сред уникалните звуци в Антарктика, журналистите Екатерина Бончева, Кирил Вълчев и Живко Константинов ще отразят различни аспекти от дейността на България на ледения континент, а кинооператорът Румен Василев ще засмеме нов документаленн филм.Групата допълват геохимичката д-р Ралица Събева и  логистикът Александър Богдев,  .Екипът ще лети по маршрут София - Рим - Сантиаго де Чили - Пунта Аренас с граждански полети. От Пунта Аренас  до съседния на о-в Ливингстън,  о-в Кинг Джордж ще се лети със военен самолет на бразилските военно-въздушни сили. Последната отсечка до базата ни  групата ще  преодолее с чилийския кораб «Карпух»По вече инсталираната интернет връзка, командирът на базата Драгомир Матеев съобщи, че  учените и логистиците, обитаващи базата в момента, успешно изпълняват графика на строителната и научна програма. Всички са в добро здраве и с нетърпение очакват новото попълнение.", "date": "2020.01.19", "title": "Кавалджията Теодосий Спасов заминава с българските полярници за остров Ливингстън"}
{"url": "http://www.cross.bg/snyag-mesta-provintzii-1623114.html", "text": "/КРОСС/ Предупрежденията за голяма буря и обявеното извънредно положение в Канада не се оказаха пресилени. Източните провинции бяха затрупани от сняг, който на места достига  над 80 см. Няколко града измериха най-големите натрупвания от началото на 21-ви век. Вятърът достигаше 120 км/ч, а навяванията бяха над 2 м.Един човек е изчезнал, а около 20 хиляди абонати са без ток, но властите определят организацията за посрещане на бурята като добра. Правителството в Отава изпрати на източните провинции допълнителна тежка техника и дори войници от запаса, за да помогнат с разчистването на пътища и възстановяването на електроподаването. ", "date": "2020.01.19", "title": "76 см сняг в Канада, армията помага на хората"}
{"url": "http://www.cross.bg/facebook-angliiiski-birmanski-1623115.html", "text": "/КРОСС/ От Facebook се извиниха за превода на името на китайския президент Си Цзинпин от бирмански на английски в дума с най-малкото обидно звучене. Гафът с превода излезе на бял свят на втория ден от държавното посещение на Си в Мианмар, съобщава БГНЕС.В събота китайският президент се срещна с лидера на Мианмар Аун Сан Су Чи с цел подобряване на двустранните отношения.В публикациите на бирмански във Facebook за тяхната среща името на Си на английски беше преведено погрешно. Името му се появи като „г-н Shithole\" в публикации във Facebook, споделени в официалните акаунти на Су Чи и и нейния офис.Facebook излезе с изявление за неприятния случай в събота, хвърляйки вината върху за неприятно звучащото след превода име на „технически проблем\".\"Ние отстранихме технически проблем, който предизвика неправилни преводи от бирмански на английски във Facebook\", заяви Анди Стоун, говорител на Facebook. \"Това не би трябвало да се случи и ние предприемаме стъпки, за да гарантираме, че няма да се повтори отново.\"Бирманският език е официалният език в Мианмар, където се говори от две трети от населението.От Facebook признаха, че името на Си Цзинпин не е въведено в базата данни, която превежда бирманския език на английски. В случаите, когато липсват данни за дума, системата на Facebook отгатва превода, използвайки подобни срички, за да го замести, съобщиха от компанията.При опитите за превод на подобни думи, които започват с „xi\" и „shi\" в бирмански език също произвеждат „shithole\".„Ние знаем за проблем, свързан с преводите от бирмански на английски във Facebook, и правим всичко възможно, за да коригираме това възможно най-бързо\", гласи изявлението на Стоун. ", "date": "2020.01.19", "title": "От Facebook се извиниха за обиден превод на името на Си Цзинпин"}
{"url": "http://www.cross.bg/vsichki-mitnitzata-kovachki-1623120.html", "text": "/КРОСС/Крадците, извършили крупен обир на митницата в Благоевград са използвали нетрадиционен метод. Те са пуснали всички чешми да текат, запушили са сифоните и в продължение на десет часа водата постепенно е заляла всичко и е разрушила кабинетите в митницата. Четири пъти СОТ-ът е подавал сигнал, но пристигналите на място охранители не намирали нередности и се връщали. Това съобщи районният прокурор Борислав Ковачки, обяви БГНЕС.Прокурор Ковачки обясни, че камери са заснели взломаджиите да влизат в района в 23:45 часа.В събота вечерта крадци обраха митницата в Благоевград. Открадни са всички веществени доказателства, иззети в последните десет години от всички митници от Югозападна България.Обирът бе изключително професионален, използван е заглушител на СОТ и най-вероятно крадците са  разчитали на вътрешен човек за съхраняваните веществени доказателства по дела, които се точат с години.Засега е сигурно, че крадците са влезли през аварийния противопожарен изход и са имали достатъчно време да разбият двете каси в помещението. Смята се, че откраднатото възлиза на поне половин милион лева, а самоличността на извършителите е все още неясна.Започнато е досъдебно производство, каза още Ковачки, цитиран от \"Фокус\".Той обясни, че из целия двор на митническото бюро е имало разхвърляни предмети, които са наподобявали сребро. „При извършване на престъплението е използван ъглошлайф, с който са срязани общо три броя каси. При извършеното престъпление са отнети валута на обща стойност около 230 000 лв. Отделно са отнети значително количество накити, като най-вероятно са смятали, че всички са от благороден метал, но всъщност една част от тях са „дранкулки\", посочи Ковачки. ", "date": "2020.01.19", "title": "Крадците на митницата в Благоевград първо наводнили сградата, а после я ограбили"}
{"url": "http://www.cross.bg/kamarata-lordovete-parlament-1623116.html", "text": "/КРОСС/ Британският премиер Борис Джонсън планира да премести Камарата на лордовете на британския парламент, която заседава в двореца Уестминстър, в Йорк, съобщава в. „Таймс\", цитиран от БГНЕС.\"Миналата седмица премиерът нареди да започне работа по решаването на практически въпроси, свързани с преместването на Камарата на лордовете\", пише вестникът.Както бе отбелязано, като основно място за изграждането на нов \"подслон\" на Горната Камара на британския парламент ще бъде неизползваната земя близо до жп гарата Йорк, собственост на държавата.Според плана за \"изтеглянето на Камарата на лордовете от Лондон\" по време наконституционната реформа, която ще стартира през пролетта, ще бъде избрано ново място. Като част от същия процес, правомощията и функциите на Върховния съд и министъра на правосъдието ще бъдат преразгледани.Освен това дизайнът на новата сграда ще бъде избран въз основа на резултатите от архитектурния конкурс. ", "date": "2020.01.19", "title": "Камарата на лордовете отива извън Лондон"}
{"url": "http://www.cross.bg/grad-zabraneniya-predizvika-1623117.html", "text": "/КРОСС/ Жена, на която е било разрешено да кара луксозния си мерцедес в Забранения град на Пекин, предизвика възмущение в Китай заради привилегиите и арогантността на богатите и властимащите, предаде БТА.Жената сподели снимки, на които тя и нейният приятел са застанали пред луксозното возило в бившия императорски град в китайската столица. \"В понеделник е затворено, но избягваме туристите и се забавляваме в музея на двореца\".Администрацията на Забранения град, където автомобилите са забранени, заяви, че е \"потресена\" и в извинение обеща да не допуска \"подобни явления\" в бъдеще. Защо на жената е било разрешено да влезе в Забранения град, който е част от световното наследство и има 6-вековна история, не бе обяснено.\"Правилата важат за всички и никой няма привилегията да ги нарушава\", написа официалният в. \"Женмин жибао\", имайки предвид случая със жената, която, според съобщения в медиите, преди е твърдяла, че се е омъжила за син на семейство от елита на комунистическата партия.Инцидентът в националното светилище, на чийто вход е портретът на революционера и основател на съвременната Китайска народна република Мао Цзедун, предизвика критики към преференциалното отношение, на което се радват новобогаташите и връзкарите. ", "date": "2020.01.19", "title": "Богаташка разгневи Китай, карайки мерцедеса си в Забранения град"}
{"url": "http://www.cross.bg/zadurzhani-shofirane-netrezvo-1623118.html", "text": "/КРОСС/ 19 души са задържани при мащабна полицейска проверка, която се проведе в цялата Пловдивска област тази нощ. Тя бе разпоредена от окръжния прокурор заради зачестилите пътни инциденти, резултат от шофиране в нетрезво състояние или след употреба на наркотични вещества.В хода на операцията са проверени 1436  автомобила и 1737 души. Започнати са 19 бързи производства - 2 за предлагане на подкуп на полицейски служители, 10 за шофиране в нетрезво състояние с концентрация на алкохол в кръвта над 1,2 на хиляда, 5 за шофиране след употреба на наркотични вещества и 2 за държане на наркотици. Извършителите са били задържани.Освен това при проверката са съставени 120 акта и 126 фиша за пътни нарушения. ", "date": "2020.01.19", "title": "19 задържани при мащабна пътна проверка "}
{"url": "http://www.cross.bg/rysiya-polsha-kyltyrni-1623099.html", "text": "/КРОСС/ Министерството на външните работи на Полша обяви, че културата на страната е \"пострадала\" от действията на бившия СССР. То пусна в , в който се казва, че в миналото НКВД (Народният комисариат по вътрешни работи на Съветския къюз) е реквизирал редица полски произведения на изкуството. \"Много от тях и досега се намират в Русия\", пише министерството.То дава и примери за липсващи културни ценности, върху които Полша има права. Такива са \"Момиче с гълъб\" на Антоан Пен (1683-1757), \"Горски пейзаж\" на Ян Брьогел-старши (1568-1625), \"Глоговската Мадона\" на Лукас Кранах-старши (1472-1553) и \"Птичи двор\" на Даниел Шулц (1615-1683) и др.Пред РИА Новости и.д. министър на културата на Русия Владимир Мединйския коментира, че при никакви обстоятелства не може да се обсъжда връщането на произведения на изкуството. Той нарече този въпрос \"несъществен\" и подчерта, че тези културни ценности са били преместени в Русия в рамките на компенсаторната реституция. И че само Русия, като собственик, може да се разпорежда с тях. ", "date": "2020.01.19", "title": "Полша си поиска от Русия изнесени културни ценности"}
{"url": "http://www.cross.bg/svishtov-vodoprovod-kmetut-1623127.html", "text": "/КРОСС/Питейната вода в Свищов вече е бистра и годна за пиене. Това съобщи кметът на града Генчо Генчев. Свищов и селата Вардим и Царевец се водоснабдяват по стария водопровод.Продължава работата в района на село Вардим по отстраняване на аварията по новия полиетиленов водопровод. Тежката авария е в района на тласкателното съоръжение, през което водата с голямо налягане навлиза в полиетиленовия водопровод и той се е пръснал, защото тръбите, от които е изграден, не отговарят на стандартите, поясни кметът на Свищов Генчо Генчев, цитиран от БНР.Аварийните екипи на водоснабдителното дружество уверяват, че до края на деня аварията ще бъде отстранена.В момента 25 000 жители на Свищов и селата Вардим и Царевец се водоснабдяват през стар, компрометиран 60-годишен стоманен водопровод, който също често аварира.Подаваната през него питейна вода вече е бистра и е годна за питейни и битови нужди, увери кметът на Свищов. ", "date": "2020.01.19", "title": "Водата в Свищов вече е годна за пиене"}
{"url": "http://www.cross.bg/matematika-chast-petitziyata-1623122.html", "text": "/КРОСС/ Родители на седмокласници изразяват несъгласието си с формата на Националното външно оценяване (НВО) по математика за седми клас. В онлайн петиция до министъра на образованието и науката Красимир Вълчев те предлагат сливане на двете части и алтернативен вариант - намаляване на броя на задачите в първата част за сметка на втората част от изпита.Писмо със същия текст е внесено и в МОН на 15 януари, съобщиха от родителската инициатива, цитирана от БТА.\"Сегашният начин на провеждане на НВО по математика предвижда разделяне на две части, като в първата част се очаква решаване на 20 задачи за 60 минути (по 3 минути на задача), а във втората част - на 3 задачи за 90 минути. Времето за работа в първи модул е крайно недостатъчно за по-голямата част от учениците. Това предпоставя тяхното ощетяване, защото не отчита когнитивните им и психологически особености и намалява прецизността при оценяването на познанията\", се заявява в петицията.Родителите допълват, че матурата трябва да е проверка преди всичко на уменията за мислене и знанията, придобити в целия прогимназиален етап. Според тях недостатъчното време за преглед или поправка ще представи добре предимно по-бързите и приспособими ученици, за сметка на тези, които макар и с достатъчно знания, работят по-бавно.\"Не намираме разумни аргументи за настоящото разпределение на задачите по математика в два модула\", заявяват от родителската инициатива.В петицията се отбелязва, че за разлика от математиката, матурата по Български език и литература -(БЕЛ) е система от два коренно различни изпита - проверка на компетентности и проверка на езикови и писмени умения в изграждането на текст - преразказ по непознато произведение.\"Разделянето на НВО по математика на два модула само с цел уеднаквяване на формата при двете учебни дисциплини е несправедливо към децата\", заявяват родителите.Те предлагат да бъде обсъдена промяна на формата на НВО по математика още за настоящата учебна година.\"Сливането на двете части на НВО по математика справедливо би равнопоставило двете категории на оценяване - тази на знанието и тази на умението да се представиш и да работиш бързо под напрежение\", се посочва в петицията. Родителите предлагат и алтернативен вариант за промяна - намаляване на броя на задачите в първата част за сметка на втората част от изпита (18 задачи с избираем отговор в първа част за 60 минути и 5 задачи с нарастваща сложност във втора част за 90 минути).Според тях по този начин ще бъдат постигнати максимално целите на НВО, съгласно наредбата от 1 септември 2016 г. за оценяване на резултатите от обучението на учениците.\"В сегашния формат на НВО по математика оценката на знанието е на заден план, а по-голяма тежест се дава на бързината и представянето\", смятат организаторите на петицията.Според родителите, инициирали петицията, предложените два варианта за промяна на изпитния формат по математика ще осигурят на учениците достатъчно време за обмисляне, решаване и проверка на задачите, което ще им даде възможност да покажат в максимална степен знанията си.  ", "date": "2020.01.19", "title": "Родители на седмокласници настояват за промяна в матурата по математика"}
{"url": "http://www.cross.bg/mikelandzhelo-demokratziya-stalin-1623100.html", "text": "/КРОСС/ Популярният руски тв водещ и журналист  Владимир Познер разговаря с Андрей Кончаловски за Ренесанса, Европа и  Русия, за Сталин, свободата на артиста и Холивуд. Двамата стари  познайници, които си говорят на \"ти\" - 82-годишният режисьор  и 85-годишният журналист, се срещат за тв интервю след премиерата на  неговия последен филм \"Грехът на Микеланджело\", прожектиран и у нас. Мисля, че не си прав. Мисля, че възраждания в различни епохи и цивилизации винаги са се случвали.- Предполагам, че не знаем и едва ли сме се замисляли. Но аз не се  съмнявам, че Възраждането винаги е завръщане или преоткриване на нещо  забравено и погребано в собствената история и култура. А Италия се явява  наследник на Древна Гърция. Затова и Ренесансът се случва там. Не знам  дали си запознат, но Цицерон е ходил на туриситическо посещение в  Гърция. Великите латински философи да пътували, за да видят Акропола  като туристи.Освен това в Италия има много какво да се открие, да се изкопае от  земята. Откривали са скулптури, пренесени от Гърция в Древния Рим.  Когато Микеланджело видял Лаокоон – древногръцка скулптура, – той  останал потресен. Самият Микеланджело, когато бил млад и още беден,  направил копие на антична скулптура, замазал я с пръст и я закопал. След  това я откопал и я продал на един арттърговец, от когото пък я купил  кардинал. И когато по-късно Микеланджело я видял у кардинала и разбрал,  че той е платил 300 флорина, се възмутил, защото той я бил продал на  арттърговеца за 10 флорина. И двамата отишли заедно при него да си  търсят разликата.- Аз преминах през друга парадигма. Бях ученик, за мен Сталин беше  личност и помня смъртта му като голяма трагедия. Макар че в тази  възраст... помня, че в деня на погребението в музикалното училище моят  съученик Коля Капустин свири на пианото буги-вуги. И дойде директорката –  горката жена беше ужасена.- Отношението ми към Сталин сега ще бъде отразено в следващия ми филм  „Дорогие товарищи“, свързан с разстрела на работническата демонстрация в  Новочеркаск...  (На 1-2 юни 1962 г.   работници излизат на протест за по-високи заплати. Протестът е потушен  от армията и КГБ. По данни, частично разсекретени чак в края на 80-те,  26 души са убити, други 87 са ранени, 7 са осъдени на смърт и  разстреляни, останалите отиват в затвора - бел. ред.).- Сталин е умрял, но първо, делото му е още живо, и второ - имало е  много хора, които са вярвали в него както преди и са били  трагично разочаровани от постъпката на Хрушчов. - Не, той е от много обедняло семейство и е имал огромен комплекс да  си върне отново привилегиите. Дори е намерил служба в градската управа  за баща си. Но аз смятам, че в каквато и среда да живееше, Микеланджело  щеше да е вечно нервен и неудовлетворен. Въпрос на темперамент - труден  характер.- И ние двамата с теб също сме завистливи. Всички сме такива.- Не, не, тогава времето е било такова – откровено. Големите  художници един друг са се замеряли с камъни и са се обливали с кал.  Микеланджело е хвърлял камъни по Рафаело и се е ругаел с Леонардо до  смъртта му. А Леонардо правел дребни подлости. Например предложил на  властите във Венеция да направи венец от златни смокинови листа, с които  да прикрие срамотиите на статуята. Вбесен, Микеланджело го пратил да  отиде да покрие своите срамотии. Според мен творецът трябва да завижда,  това е много човешко чувство.- Каменната епоха - не, говорил съм за Средновековието. Но аз съм  убеден, че днес в демокрацията формата се отчужди от съдържанието.  Демокрация днес, според мен, не съществува никъде. Каква демокрация  например има в Америка? Защо всеки кандидат-президент събира огромни  пари...- Каква демокрация е това, когато вървят реклами? Тогава можем да  кажем, че демокрация има и при пастите за зъби – съревнование между  различните марки. Разбира се, тази идея за демокрация се оформя през XIX  век, но за да има истинска демокрация, е необходимо едно условие –  съзнателни граждани. Ако гражданите не са съзнателни, това е имитация на  демокрация. На всеобщите избори в която и да страна по света  избирателите гласуват за човек, когото не познават. Демокрация е имало в  Древна Гърция, защото там са избирали човек, когато познават.Аз въобще смятам, че демокрацията е изживяла времето си. И сега  започва много сложен период, в който това, което наричаме демокрация, е  нещо друго.- Това е интересен въпрос. Русия безусловно е наследила европейски  традиции, но като периферия на Европа тя е усвоила тези традиции с  известно своеобразие. Защото Русия е в така наречената Зона на рисково  земеделие. А в Европа се събират по 4 реколти и кравите излизат на паша и  през зимата.- Но в Норвегия не им се налага да събират сено за 7 месеца. А на нас  ни се налага. И у този селянин, който 7 месеца не е правил нищо, освен  да седи на печката и да чака пролетта, се заражда определен манталитет.- Аз съм руснак. Не съм европеец – предпочитам да живея според собствените си разбирания, а не според законите.- Разбира си, че не съм.- В това, че имам нужда от пари.- Не, човекът, който пише роман, няма нужда от нищо, докато не го  напише. Писателят може да бъде свободен. А аз се занимавам, грубо  казано, с монументално изкуство, то изисква много пари. Но по принцип  творецът е слуга, който обслужва обществото, като му доставя културни  ценности. Илюзията, че само свободният художник може да създава  шедьоври, е доста относителна. Защото Сервантес, Микеланджело...- Да, но той е писал по времето на Инквизицията.- Обаче всички ренесансови художници са работили само по поръчка.  Въпросът за свободата е донякъде надценен - висококултурният човек  винаги е несвободен, защото той е ограничен от своята култура. А  некултурният човек винаги е свободен – той може да поставя и снима  каквото си ще.- Холивуд се промени през десетте години,  в които бях там. Този Холивуд, в който пристигнах през 70-те, беше  космополитен, с малки и големи филми, Копола и Скорсезе бяха начинаещи  класици и можеха да се снимат филми за малки бюджети. И още – на кино  ходеха родителите. В Ню Йорк можеше да се види опашка за филм на  Антониони. Десетина години по-късно, след „Междузведни войни“,  \"Уолстрийт\" разбра, че зрителят се е променил и вече на кино ходят  тийнейджърите. И той заложи изцяло на тях, практически родителите вече  не ходят на кино, а аз исках да правя филми за тях.  А сега вече всички  таланти от Холивуд отидоха в телевизията. И телевизионните сериали  станаха много високо качество. Всички американски автори отидоха в  телевизията. Източник в-к Сега", "date": "2020.01.19", "title": " Андрей Кончаловски: Само некултурният е винаги свободен "}
{"url": "http://www.cross.bg/bolnitzata-otdelenie-yanyari-1623101.html", "text": "/КРОСС/ Остава стабилно състоянието на жената, която се лекува от свински грип в Смолянската болница. В същото лечебно заведение почина 51-годишен мъж, който е заболял от грипния щам H1N1 дни преди края на старата година.Починалият пациент е постъпил чрез Спешното на 1 януари. Лекуван е в отделение, след което седмица по-късно е приведен в интензивния сектор, предава БТВ.Мъжът първоначално е лекуван в отделение в болницата. Установена е обаче устойчивост на симптомите към обичайното лечение. Взети са проби за изследване.„На 8 януари, след извършен скенер на белия дроб, пациентът е приведен в ОАИЛ с остра дихателна недостатъчност. Пациентът е бил интубиран, бил е на дихателен съпорт, проведено е комбинирано антибактериално, антивирусно лечение, но за съжаление в четвъртък рано сутринта е починал\", обясни д-р Емилия Апостолова, зам.-директор на болницата в Смолян.Потокът на болните се увеличава, отчитат личните лекари. През неотложния кабинет вчера са преминали 40 души. Лекарите съветват да не се прибягва до самолечение.\"Това, което трябва да се знае за вирусните инфекции, че в началото не се прилагат антибиотици. Те просто не действат. Лечението е с противовирусни и симптоматични лекарства и затова е по-добре да бъде назначено от лекар\", обясни д-р Юлияна Лазарова.Според специалистите много важно е спазването на основните санитарни правила, за да не се допуска разпространение на грипа.Заболеваемостта в Смолянско е под емидемиологичните стойности и затова свижданията не са ограничени. Като предпазна мярка в болницата се препоръчва работя с предпазни средства. ", "date": "2020.01.19", "title": "Свинският грип вече е резистентен на антибиотици"}
{"url": "http://www.cross.bg/libiya-evropa-tazi-1623102.html", "text": "/КРОСС/ „Политико\" публикува оценката на турския президент Реджеп Тайип Ердоган за кризата в Либия.Либия се бори с кървава гражданска война от почти десетилетие. Досега международната общност не успя да се справи с отговорността си да прекрати насилието и да възстанови мира и стабилността.Днес сме свидетели на последствията от тази апатия.Правителството на Либия, което ООН признава, е атакувано от войските на Халифа Хафтар от няколко години. Неговата въоръжена групировка, която се стреми да извърши държавен преврат в страната, се ползва с подкрепата на антидемократичните правителства на Египет, Саудитска Арабия и Обединените арабски емирства.Въпреки усилията за постигане на политическо решение, като споразумението от Схират от 2015 г., светът не направи достатъчно, за да подкрепи действащите за дипломация и диалог в Либия.В Европа въпросът раздели континента, който все още не е решил какво да прави в Либия. Германия, която подкрепя законното правителство на страната и се застъпва за дипломация, ще бъде домакин на мирна конференция в Берлин в неделя. За разлика от това, Франция е на страната на заговорника за либийски преврат Хафтар срещу законното правителство на тази страна.Някои могат да се чудят защо Европа трябва да се включи в либийския конфликт решително, като се има предвид, че има други войни, конфронтации и хуманитарни кризи, които се разгръщат по целия свят.От една страна, потенциалният неуспех на Европейския съюз за адекватна подкрепа на правителството на националното споразумение на Либия би било предателство към неговите основни ценности, включително демокрацията и правата на човека. Оставянето на Либия на милостта на войнолюбец би било грешка с исторически размери.Освен това Европа ще се изправи пред нов набор от проблеми и заплахи, ако легитимното правителство на Либия падне.Терористични организации като Ислямска държава и Ал Кайда, които претърпяха военно поражение в Сирия и Ирак, ще намерят плодородна почва да се изправят отново на крака. Всъщност някои групи, които до голяма степен споделят идеологията на тези терористични организации, включително мадхали-салафитите, воюват заедно с Хафтар. Ако конфликтът се разрасне, насилието и нестабилността също ще стимулират нерегламентираната миграция към Европа.Гражданската война в Либия служи като лакмусово изпитание за ЕС. Ще поддържат ли европейските лидери либералния световен ред пред лицето на поредната атака? Или ще се откажат от своите отговорности, както направиха в Сирия, за да гледат от страни как кризата се разгръща?ЕС трябва да покаже на света, че е важен участник на международната сцена.Нашите европейски приятели и съюзници трябва да разберат, че не могат да променят света, просто като се оплакват и изразят загриженост. Международното право, демокрацията и правата на човека не могат да бъдат защитавани без поемане на известна отговорност.Историята ни учи, че награждаването на тези, които обръщат гръб на дипломацията и се подиграват с международната общност, води само до по-сериозни проблеми. И все пак най-новите събития в Либия предполагат, че някои европейски лидери не са научили тези уроци.ЕС трябва да покаже на света, че е важен участник на международната сцена. Предстоящата мирна конференция в Берлин е много важна стъпка към тази цел. Европейските лидери обаче трябва да говорят малко по-малко и да се съсредоточат върху предприемането на конкретни стъпки.Имайки предвид, че Европа е по-малко заинтересована от предоставяне на военна подкрепа на Либия, очевидният избор е да се работи с Турция, която вече обеща военна помощ.Турция изцяло подкрепя легитимното правителство, поддържано от Либия. Съгласно най-новите споразумения за сигурност и военно сътрудничество ние обещахме да защитим либийското правителство от заговори за преврат. В тази връзка ще обучим либийските сили за сигурност и ще им помогнем в борбата с тероризма, трафика на хора и други сериозни заплахи срещу международната сигурност.Европа се оказва на кръстопът. И на това историческо кръстовище, работещите за мир трябва да бъдат смели и да направят всичко по силите си, за да прекратят насилието. Европа може да разчита на Турция - стар приятел и верен съюзник - да постигне тази цел. ", "date": "2020.01.19", "title": "Ердоган: Пътят към мира в Либия минава през Турция"}
{"url": "http://www.cross.bg/vsichki-promyana-iskame-1623111.html", "text": "/КРОСС/ Разширяваме консултациите за вота на недоверие с извънпарламентарни партии. В понеделник ще се срещнем с АБВ и Движение 21. Очакваме отговор за среща с Демократична България. Получихме подкрепа и допълнителни мотиви от граждански организации. Време е да се обединим всички, които искаме промяна. Тя минава през смяна на сегашното безхаберно, некомпетентно и корумпирано управление. То вече е вредно за страната. Има толкова умни, подготвени и почтени българи. Нека им дадем възможност да реализират алтернативата.", "date": "2020.01.19", "title": "Корнелия Нинова във Фейсбук: Време е да се обединим всички, които искаме промяна"}
{"url": "http://www.cross.bg/zabranata-paskedi-gurtziya-1623103.html", "text": "/КРОСС/ Гръцката асоциация на собствениците и потребителите в ресторантьорството (PASKEDI) е подала петиция до висшия административен съд на Гърция, с искане за отмяна на решението за прилагане на забраната за пушене, въведена през 2009 г. и наложена миналата година от новото правителство, което е отклонило възможността за всяко смекчаване на разпоредбите й.Изявление на PASKEDI гласи, че „асоциацията има за цел да защити общите интереси на собствениците на заведения за обществено хранене.\" В него се казва, че „откакто забраната започна да се прилага строго миналата година, баровете, кафенетата, ресторантите и развлекателните съоръжения понесоха сериозни финансови щети\".От асоциацията настояват правителството в Гърция да приеме по-меки преходни ограничения.„[Законът за борба с тютюнопушенето] нарушава свободата на хората да развиват своята личност и да упражняват своите професионални свободи\", твърдят от PASKEDI. Освен това законът нарушава принципа на пропорционалност по отношение на размера на наложените на нарушителите глоби./БГНЕС, в. „Катимерини\" ", "date": "2020.01.19", "title": "Гръцки ресторантьори обжалват забраната за пушене"}
{"url": "http://www.cross.bg/drakon-polet-korab-1623125.html", "text": "/КРОСС/ Частната компания \"Спейс Екс\" на Илон Мъск днес отново ще се опита да унищожи една от ракетите си в тест на системата за аварийно спасяване на пилотирания кораб \"Дракон\", съобщават световните агенции.Тестът - ключова стъпка преди планирания първи полет на астронавти с кораба до Международната космическа станция (МКС), трябваше да бъде извършен вчера, но беше отложен заради силни ветрове и щорм на мястото на приводняване в Атлантическия океан.Пилотираният кораб \"Дракон\" представлява модифицирана версия на товарния си съименник, който вече осъществява полети до МКС.Ако тестът премине успешно и корабът получи сертификат от НАСА, ще започне подготовката за първия му пилотиран полет до орбиталната станция, който ще отведе на МКС астронавтите Робърт Бенкън и Дъглас Хърли.Първият полет в безпилотен режим на космическия апарат беше осъществен в началото на март миналата година.Тестът предвижда активирането на спасителната система минута и 24 секунди след изстрелването на ракетата-носител \"Фалкон-9\" на височина около 19 километра. Капсулата на кораба \"Дракон\" с два тестови манекена, оборудвани със сензори, ще бъде изстреляна встрани от носителя и ще продължи да се издига. В този момент в нея ще настъпи четирикратно претоварване. Тогава ще заработи системата за разгръщане на парашути. Приблизително 10 минути след началото на теста, капсулата ще се спусне в Атлантическия океан на около 30-35 километра край бреговете на Флорида, където ще я очакват спасителни екипи.В теста \"Спейс Екс\" ще \"жертва\" ракетата-носител \"Фалкон-9\". Тя няма да се взриви, но се очаква да се разпадне.НАСА преустанови пилотираните полети през 2011 г. след приключването на програмата \"Космическа совалка\". Оттогава астронавти се транспортират до МКС с руски кораби \"Союз\". ", "date": "2020.01.19", "title": "Компания на Мъск ще тества системата за аварийно спасяване на пилотирания кораб \"Дракон\""}
{"url": "http://www.cross.bg/tyrtziya-miliona-evro-1623104.html", "text": "/КРОСС/ В писмо, получено от германските медии, ЕС обяви съкращения на помощите за Турция заради незаконното сондиране на газ край бреговете на Кипър и военните операции в Сирия. Брюксел обаче не успя да прекрати проектите за насърчаване на демокрацията.ЕС намали предприсъединителната помощ за Турция със 75%, според писмо, изпратено до Европейския парламент от еврокомисаря по външните работи Жозеп Борел, съобщи „Дойче Веле\".Сега Турция ще получи само 168 милиона евро (186 милиона долара), от които 150 милиона евро ще бъдат изразходвани за укрепване на демокрацията и върховенството на закона. Останалата сума е предназначена за развитие на селските райони.Борел оправда съкращението, като заяви, че то е в отговор на решението на Турция да организира военна операция в Североизточна Сирия и да проведе неразрешено сондиране на газ край бреговете на Кипър.Намаляването на помощта обаче не засяга 3,5 милиарда евро, предлагани на Турция като част от по-голяма сделка с ЕС за спиране на бежанците, търсещи убежище в Европа. В тази връзка Брюксел се съгласи и да ускори процеса но присъединяване на Турция към съюза.Процесът на присъединяване в момента е в застой поради нарастващия авторитаризъм в Турция, предвождана от президента Реджеп Ердоган./ ", "date": "2020.01.19", "title": "ЕС намали предприсъединителната помощ за Турция със 75%"}
{"url": "http://www.cross.bg/georgieva-borisov-kristalina-1623113.html", "text": "/КРОСС/ Премиерът Бойко Борисов се срещна с управляващия директор и председател на Изпълнителния съвет на Международния валутен фонд (МВФ) Кристалина Георгиева. Основен акцент в разговора им в Министерския съвет беше сътрудничеството на България с международната организация и възможностите то да се развива с оглед приоритетите на Кристалина Георгиева като ръководител на МВФ. В срещата участва и министърът на финансите Владислав Горанов.Борисов изтъкна разумната фискална политика, която България води и която е отчетена от международните кредитни агенции. Премиерът посочи, че българската икономика продължава да се развива устойчиво, без да натрупва макроикономически дисбаланси и че страната ни има стабилен напредък по присъединяването към ERM II. Кристалина Георгиева поздрави правителството за постиженията в областта на фискалната политика и отбеляза, че това е добър стимул за реализацията на набелязаните от кабинета управленски приоритети.На срещата бяха обсъдени също предизвикателствата пред глобалното икономическо развитие. Премиерът Борисов и Кристалина Георгиева се обединиха около разбирането, че осигуряването на по-силен и устойчив растеж следва да продължи да бъде водещ принцип в икономическите политики в световен мащаб.В рамките на разговора Борисов подчерта, че изборът на Георгиева начело на МВФ през септември миналата година е голямо постижение за България. Министър-председателят пожела успех на Георгиева на отговорната й позиция, като изрази увереност, че професионалните й успехи за развитието на МВФ ще имат позитивно отражение и за авторитета нашата страна в международен план. ", "date": "2020.01.19", "title": " Борисов: Българската икономика продължава да се развива устойчиво"}
{"url": "http://www.cross.bg/iran-samolet-teheran-1623123.html", "text": "/КРОСС/Ковчезите, покрити с националния флаг, с тленните останки на 11 украинци, загинали при свалянето по погрешка на пътнически самолет край Техеран, днес бяха върнати в родината, предаде Франс прес.Президентът Володимир Зеленски, премиерът Олексий Хончарук и други високопоставени лица присъстваха на траурната церемония на летището \"Бориспил\" на украинската столица.На 8 януари Боинг-737 на Украинските международни авиолинии катастрофира няколко минути след излитане от Техеран. Загинаха всичките 176 души на борда. На 11 януари Иран призна, че самолетът е свален от иранската система за противовъздушна отбрана, която погрешно го е възприела като американска крилата ракета.Първоначално Техеран отричаше тяхната армия да е свалила самолета, но впоследствие призна.Иран самостоятелно ще разшифрова бордовите самописци на украинския пътнически самолет и още не е взел окончателно решение да изпращането им в чужбина. Това съобщи днес ръководителят на отдела за разследване на катастрофи към Организацията за гражданска авиация на Иран Хасан Резайефар.По думите му, които предаде агенция ИРНА, цитирана от ТАСС, \"в момента ирански експерти анализират черната кутия на претърпелия катастрофа украински самолет\".Резайефар допълни, че \"засега не е взето решение те да бъдат пращани в друга страна\". ", "date": "2020.01.19", "title": "Иран върна тленните останки на 11 украинци, загинали в сваления самолет"}
{"url": "http://www.cross.bg/tzeni-bolnitzi-lekarstvo-1623105.html", "text": "/КРОСС/ През седмицата управителят на НЗОК д-р Дечо Дечев на няколко пъти обяви данни, които сочат, по неговите думи, че за едно и също лекарство от един и същи производител има разлика в цената от седем пъти, в зависимост от това, дали то се купува от държавна, общинска или пък от частна болница, с ясното уточнение, че механизмът, по който това се случва не е незаконен. Тази тема коментира в предаването „Неделя 150\" по БНР Свилена Димитрова, представител на Българската болнична асоциация. Представителите на частните болници остро реагираха на изказването на д-р Дечо Дечев. На въпрос, дали са променили позицията си сега, Свилена Димитрова отговори:„И от резултатите, които излязоха от проверката на НЗОК, публикувани на сайта на НЗОК, се вижда, че това, което се твърди в пространството за разлики на лекарства не е точно така. Един много важен факт, от 124 проверени лекарства, едно всъщност се оказва с някакъв проблем. И по-същественият въпрос тук е да установим, при такъв нисък процент, да видим какъв е проблемът с това лекарство, защо се е стигнало до възможност то да се продава на толкова различни цени. Това е по-важният въпрос в тази ситуация, а не толкова, че има действително ситуация\". По думите й, данните, публикувани на сайта на НЗОК много ясно показват, че твърдението, че обществените поръчки са панацея и всъщност гарантират най-ниските цени, се оказва, че всъщност не е така. „Защото, видимо от резултатите, има болници, които са провеждали обществени поръчки за това лекарство и са го купили на цени, които са пет пъти по-високи от цените на останалите, купуващи лекарството\", коментира Свилена Димитрова и допълни, че всички болници, независимо от тяхната форма на собственост, нямат данни за тази разлика.„Ние не виждаме, кой на какви цени купува, до този момент, докато то не ни беше разкрито в публичното пространство. Ние не знаем за тези разлики. Тук по-същественият въпрос е, защо това с е случило с това лекарство. Аз очаквам с голям интерес резултатите от проверката, които ще осъществи Националния съвет по цени и реимбурсиране на лекарствени продукти, която лично от председателя на Здравната комисия към Народното събрание е назначена. Защо, ако това е реалната цена, защо не е регистрирана тази цена?\", каза още Свилена Димитрова. ", "date": "2020.01.19", "title": "Представителите на частните болници остро реагираха на изказването на д-р Дечо Дечев"}
{"url": "http://www.cross.bg/voda-sofiya-volyyak-1623129.html", "text": "/КРОСС/Хората във Волуяк искат само нормални условия за живот, протестът им е напълно справедлив. Това каза лидерът на БСП - София и председател на групата на социалистите в СОС Калоян Паргов. Той присъства на протест, организиран от младите социалисти от \"Връбница\", който беше под мотото \"С нашите пари, с нашите данъци, направете нещо и за нас!\". Събитието беше част от кампанията \"24х24\" на Младежкото обединение (МО) на БСП - София. Хората от Волуяк се събраха на малкия площад до жп гарата, за да изразят недоволството си от липсата на канализация, водопровод и от неудобния градски транспорт. На протеста присъстваха и общинските съветници Николай Николов и Петко Димитров, който е и председател на МО на БСП в София, районният председател на социалистите във \"Връбница\" Христиан Кръстев, Владимир Петров, който беше кандидат на БСП за кмет на \"Връбница\", и председателят на младежкото обединение в района Илияна Рангелова.\"В ХХI век нормалните условия на живот означават да има осветление, асфалтирани улици, канал, вода и ред, каза Калоян Паргов, който е и заместник-председател на Комисията по транспорт и туризъм към СОС, пред хората от Волуяк. - Очевидно е от събитията през последните години, че управляващите в Столична община не могат да се справят с проблемите в централната част на София, та какво остава за тези населени места отвъд Околовръстното шосе. Иначе имаше много заявки в предизборната кампания миналата есен за това как парите на хората да се връщат при тях. Сега предстои да приемем бюджета на Столична община за 2020 година. С колегите от групата на БСП в СОС настояваме 20% от приходите, които идват от даден район, да се връщат в него под формата на инвестиции. Говоря за инвестиции за изграждане на канал, за водопровод, за подобряване на кварталната инфраструктура, за асфалтиране, за бордюри, за тротоари, за осветление...\".Калоян Паргов обсъди с протестиращите от Волуяк и проблемите в транспорта на територията на район \"Връбница\". \"Хората са недоволни от интервала на движение на транспорта, затова поканих техни представители да присъстват на заседанието на Комисията по транспорт и туризъм в понеделник от 14,30 часа в Столична община, каза той. - Сега е подходящият момент да обсъдим проблема и да потърсим практични решения, тъй като предстои да разглеждаме разписанието на градския транспорт в София за тази година. Обещах на хората с техни представители да проведем среща идната седмица и с изпълнителния директор на \"Софийска вода\" ЕАД. В така наречения план за канал и вода, финансиран по европейски програми в размер на 360 милиона, доста населени места няма да попаднат. Затова ще бъде търсен вариант през \"Софийска вода\" да бъдат финансирани проекти. Това обаче отлага много във времето възможността хората в крайните квартали да имат канализация и нормални условия за живот.Лидерът на БСП - София коментира и водната криза в Перник. Според него близостта и свързаността на града със София налага Столична община да прояви солидарност и да помогне за решаване на проблема. \"Разбира се, условието е това да не застраши по никакъв начин водата на софиянци, обясни той. - Говорим това да се случи само в кризисна ситуация, а не да бъде постоянен процес. Освен това, КЕВР трябва да изчисли цената на водата, която ще ползват перничани. Това технологично решение го чакаме от няколко месеца. Водохващанията на Белмекен, минаващи през язовир Бели Искър, през системата на \"Софийска вода\" и стигащи до Мало Бучино, а оттам бъдещият 13-14-километров водопровод ще дадат възможност на Перник да преодолее кризата. А и като цяло подобна връзка в ситуация на криза би могла да бъде временно решение. Нека да припомня, че преди 30 години такива връзки е имало в цяла България. Много е важно в бъдещите инвестиции на \"Водоснабдяване и канализация\" да бъде включено изграждането на такива връзки, чрез които в случаи на аварии да може да бъде прехвърляна вода от един водоем в друг\".Калоян Паргов добави, че е разговарял с представители на концесионера \"Софийска вода\", които са го уверили, че на този етап опасност от воден режим в София няма. \"С колегите общински съветници от групата на БСП обсъждахме това предложение, което ще влезе за гласуване в СОС. Имаме положително отношение. Смятаме, че водохващането от Белмекен, което ще отведе вода към Перник може да бъде временно решение до стабилизиране на ситуацията и до поставяне на начало на разрешаване на кризата там, каза той. - Подобни ситуации може да възникнат и в други части на страната, затова трябва наистина много сериозно да се помисли за връзките между различните водоеми. Това ще бъде застраховка за подобни кризи, ще има възможност за прехвърляне на вода, за да не се стига до драматичните ситуации като тази в Перник. В социалистическа България преди 30 години подобно решение е съществувало. Надявам се и в демократична България днес отговорните за това лица да помислят по-задълбочено и професионално по този въпрос\". ", "date": "2020.01.19", "title": "Калоян Паргов: Хората във Волуяк искат само нормални условия за живот, протестът им е справедлив"}
{"url": "http://www.cross.bg/pytin-prezident-libiya-1623126.html", "text": "/КРОСС/Президентът на Руската федерация Владимир Путин смята, че Турция и Русия са направили добра стъпка, призовавайки страните в Либия да прекратят огъня и по този начин са създали предпоставки за провеждане на конференцията в Берлин. Това заяви руският президент Владимир Путин по време на срещата си днес с турския президент Реджеп Тайип Ердоган в Берлин, предаде ТАСС.Ние с вас, според мен, направихме много добра стъпка по време на срещата в Истанбул, призовахме страните в Либия да прекратят огъня, да прекратят бойните действия и независимо от това, че има някои инциденти, все пак двете страни се вслушаха в нашия призив и мащабните бойни действия са прекратени, заяви Путин.Според мен това е много добър резултат, който създаде предпоставки за днешната многостранна среща в Берлин, каза руският президент.Преди началото на международната конференция за Либия президентите на Русия и Турция Владимир Путин и Реджеп Тайип Ердоган разговаряха при участие на делегациите на двете страни. Организаторите отделиха за разговора между руския и турския президент около 40 минути.Президентът на Турция Реджеп Тайип Ердоган иска командващият Либийската национална армия генерал Халифа Хафтар да бъде заставен да се откаже от \"агресивното си поведение\", предаде ТАСС.Хафтар не подписа споразумението, което ни показва, че той не е привърженик на мирния процес, а се стреми към военно разрешаване на конфликта, заяви Ердоган в началото на разговора си с руския президент Владимир Путин.По думите на турския президент за осигуряването на мир и спокойствие в Либия е необходимо на Берлинската конференция да се осигури примирие и да се намери политическо решение на въпроса, а за това е необходимо \"да бъде сложен край на агресивното поведение на Хафтар\". ", "date": "2020.01.19", "title": "Путин: Заедно с Ердоган свалихме напрежението в Либия"}
{"url": "http://www.cross.bg/angelov-otpadutzi-blatzion-1623098.html", "text": "/КРОСС/ Контейнерите с отпадъците, които пристигнаха на пристанищата в България, трябваше да бъдат прехвърлени в ТЕЦ \"Бобов дол\". Това заяви македонецът, управляващ компанията \"Блацион\" ООД Горан Ангелов, цитиран от БГНЕС.\"Блацион\" ООД е българско търговско дружество със седалище и адрес на управление в София. То е вносител на отпадъците, които бяха открити на пристанища във Варна и Бургас. Негови управители са македонските граждани Блаже Игнатов и Горан Ангелов. Те държатт 15% от компанията, а останалата собственост е на италианците Винченцо Трасари и Ецио Боче.По думи на Ангелов отпадъците не били прехвърлени в ТЕЦ \"Бобов дол\", защото когато пристигнали на пристанището, лицензът на централата за изгаряне на отпадъци вече бил изтекъл. Той обясни, че става въпрос за пластмаса и гуми.\"Откритите дървени, текстилни и стъклени отпадъци не са забранени. Това ще бъде доказано от експертите, след като бъде направена проверка\", увери Ангелов пред Македонската информационна агенция (МИА).Той добавя, че ако се получи разрешение, отпадъците ще бъдат прехвърлени в ТЕЦ \"Бобов дол\" или пък ще бъдат върнати в Италия.Горан Ангелов е управител на най-голямото депо за отпадъци в Северна Македония - \"Дрисла\", край Скопие. Той отрече някога да е имало партньорство с \"Блацион\" ООД. Ангелов обясни, че никога не са внасяли отпадъци в Македония, защото това е забранено. Това сме правили само и единствено в съседна България, коментира той.Вчера стана ясно, че районната прокуратура в Бургас разследва нерегламентиран внос на 20 контейнера с италиански отпадъци на пристанището в Бургас. Товарът е бил транспортиран с кораб на 5 септември миналата година, като му е бил определен режим временно складиране за срок до 90 дни.И днес пък на пристанище \"Варна-Запад\" разследващите продължават да отварят контейнерите с нерегламентирано внесен боклук от Италия. Получател на товара е \"Блацион\" ООД. Съдружниците Ецио Боче и Винченцо Трассари ще бъдат търсени по линия на международното сътрудничество. 25-те контейнера са пристигнали в страната на 9 октомври 2019 г. с разрешение да останат на пристанището 90 дни. След изтичането на този срок обаче собственикът им не ги потърсил. ", "date": "2020.01.19", "title": "Италианският боклук от пристанищата бил за ТЕЦ-а на Ковачки "}
{"url": "http://www.cross.bg/lenta-posoka-dvizhenieto-1623091.html", "text": "/КРОСС/ До 17:00 ч. днес се ограничава движението в изпреварващата лента от км 0 до км 2 на АМ „Тракия\", в посока Бургас поради подмяна на мантинела. Трафикът се осъществява в активната лента.Шофьорите да се движат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2020.01.19", "title": "Ограничават движението по АМ „Тракия“, в посока Бургас "}
{"url": "http://www.cross.bg/iioanna-miroslav-dragneva-1623088.html", "text": "/КРОСС/ Йоанна Драгнева, бившата вокалистка на Deep Zone Project, и съпругът ѝ Мирослав Димитров си направиха семейна фотосесия.Щастливите родители показаха за първи път първородното си дете - АннМари, на Бъдни вечер. Момиченцето се роди миналия август, но щастливата майка не показа първите месеци лицето на бебенцето.Сега певицата сподели още семейни снимки  в Instagram.Йоанна и Мирослав се познават още от 2004 г., но любовта им пламва преди две години. ", "date": "2020.01.19", "title": "Йоанна Драгнева показа дъщеричката си в Instagram "}
{"url": "http://www.cross.bg/manolova-voleva-evropeiiskiya-1623089.html", "text": "/КРОСС/ На 20 януари 2020 г. (понеделник) от 13:00 часа председателят на гражданската платформа „Изправи се.БГ\" Мая Манолова и адвокатите Десислава Филипова и Веска Волева ще дадат пресконференция във връзка с жалба, която те са подали, до Европейската комисия срещу привилегиите на банките.Пресконференцията ще се проведе в офиса на „Изправи се.БГ\", в гр. София, ул. „Дякон Игнатий\" 4, ет. 1.Жалбата е адресирана още до Комисията на Европейския парламент по граждански свободи, правосъдие и вътрешни работи (LIBE) и до Комисията на Европейския парламент по петиции (PETI).В жалбата Манолова, Филипова и Волева искат Еврокомисията да увеличи натиска върху българските институции, които не желаят да защитят гражданите от банковото лоби в случаите, когато банките отнемат, дори без съдебно дело, единственото жилище на длъжниците.Наказателната процедура срещу България е заради несъответствие на българското законодателство с изискванията на Европейския съюз и във връзка с опитите на българските институции да заблудят Европейската комисия.Припомняме, че през февруари 2019 г., в качеството си на омбудсман, Манолова заедно с Десислава Филипова и Веска Волева внесоха промени в Гражданския процесуален кодекс, които бяха гласувани от парламента в края на ноември 2019 година.Тогава не бе прието предложението за спиране на принудителното изпълнение върху имуществото на длъжника за подновяване на съдебно решение за съществуването и размера на дълга. По този начин и в бъдеще цялото имущество на длъжника ще може да бъде разпродадено от банката и без съдебно решение, само по извлечение на сметки на банката.Изключения ще се допускат, ако длъжникът представи писмени доказателства, че не дължи, че дългът е неправилно изчислен или че договорът му с банката има неравноправни клаузи.Така, длъжникът няма да получи справедливост - ако се окаже, че дългът е неправилно изчислен, имотът му вече ще бъде продаден. И той няма как да си го върне. Най-много може да търси обезщетение по съдебен ред.При приемането на промените в ГПК Манолова отчете, че стъпка напред е спасяването на единственото жилище на длъжника, като уточнява, че тази стъпка е временна, до постановяване на решението на първоинстанционния съд при, обикновено, три инстанции. ", "date": "2020.01.19", "title": "Манолова пуска жалба до Еврокомисията срещу привилегиите на банките"}
{"url": "http://www.cross.bg/kyustendil-politziyata-zhilishteto-1623093.html", "text": "/КРОСС/ Мъж на 64 години от Кюстендил е задържан снощи по подозрение, че е убил съпругата си, съобщиха от ОДМВР - Кюстендил, цитирано от БГНЕС. През миналата година в Кюстендил са станали 4 умишлени убийства.  Сигналът е постъпил в полицията от роднини на 63-годишна жена, починала в жилището си в града.Роднините сигнализирали полицията, че имат съмнения, че смъртта на жената не е настъпила по естествен начин. Предприети са незабавни процесуално-следствени действия от криминалисти на РУ-Кюстендил. Трупът е закаран за аутопсия.При първоначалния оглед са установени следи от насилие, а от жилището са иззети множество веществени доказателства.Работата по започналото досъдебно производство продължава под прякото ръководство на дежурен прокурор от Окръжната прокуратура в Кюстендил, уточняват от полицията в областния град. ", "date": "2020.01.19", "title": "Отново убийство в Кюстендил "}
{"url": "http://www.cross.bg/nedoverie-narodnoto-subranie-1623106.html", "text": "/КРОСС/ БСП разширява  консултациите за вота на недоверие с извънпарламентарни партии.  В понеделник/20.01.2020г./, в 11.00 часа, в Народното събрание ще се проведе среща с АБВ, а в 13.00ч. с Движение 21. Очаква се отговор от Демократична България, които също са поканени.В 14.00ч вотът на недоверие ще бъде внесен в деловодството на Народното събрание.", "date": "2020.01.19", "title": "БСП разширява консултациите за вота на недоверие с извънпарламентарни партии"}
{"url": "http://www.cross.bg/zmii-otrovni-kobri-1623097.html", "text": "/КРОСС/ Асеновградчанин стресна съседите си с екзотичните си домашни си любимци. Мъжът отглеждал три опасни и много отровни змии в дома си и притеснил комшиите, които подали сигнал за незаконно притежание на отровни змии в Регионалната екоинспекция в Пловдив.При проверка на място екоинспекторите установили, че човекът си има вкъщи две коралови кобри и една пустинна рогата усойница. Трите опасни влечуги били регистрирани в РИОСВ - Пловдив с регистрационни карти, съгласно изискванията на Закона за защита на животните и на практика не били незаконно отглеждани. Служителите на инспекцията не са установили в жилището да живеят други животни без регистрация.Според специалистите кораловите кобри всъщност не са истински кобри, а името им идва от това, че могат да изглаждат врата си в \"качулка\". Те са африкански змии и са силно отровни, а отровата им няма известен антидот.Пустинната рогата усойница също е изключително отровна. Среща се в Африка, Близкия изток и в Централна Азия. ", "date": "2020.01.19", "title": "Асеновградчани с оплакване в РИОСВ, съседът им гледал отровни змии "}
{"url": "http://www.cross.bg/bili-subota-protestite-1623094.html", "text": "/КРОСС/ Почти 400 души били ранени в събота по време на сблъсъци между протестиращите срещу правителството и силите за сигурност в столицата Бейрут, предаде БГНЕС. Това е най-големият брой пострадали, откакто протестите избухнаха преди три месеца, като Червеният кръст и Гражданската защита заявиха, че най-малко 377 души са били вкарани в болници или са получили лекарски грижи на местопроизшествието.В неделя се очакват още демонстрации като част от вълната от народни протести, която настоява за детрониране на ливанската политическа класа, чиито представители активистите осъждат като неумели и корумпирани. Протестиращите призоваха в събота за седмица на \"гняв\", тъй като икономическата криза се задълбочи, докато усилията за формиране на ново правителство останаха блокирани. Правителството падна от власт в края на миналата година под натиска на протестите.Сблъсъците в събота започнаха, след като десетки протестиращи, някои прикрили лицата си с шалове, хвърляха камъни, саксии и други предмети по полицаите за борба с безредиците, охраняващи пътя, водещ към парламента. Други се опитаха да преминат през загражденията с бодлива тел, за да стигнат до сградата на законодателната власт или пък атакуваха полицейския кордон, използвайки пътните знаци като оръжие.Силите за сигурност реагираха с водно оръдие и сълзотворен газ, за да разпръснат тълпите. Около 30 души от протестиращите са били арестувани, но впоследствие са били освободени.Протестното движение, обхванало Ливан от 17 октомври, настоява да бъде сформирано ново правителство, което да се състои само от независими експерти и в него да няма място за нито една от съществуващите политически партии. ", "date": "2020.01.19", "title": "Близо 400 ранени по време на протестите в Ливан "}
{"url": "http://www.cross.bg/lecheva-vesela-ypravlenie-1623107.html", "text": "/КРОСС/  „В понеделник БСП ще внесе вота на недоверие срещу правителството. Имаме повече от 30 страници аргументи за кризата, причинена от управляващите, а предлагаме и решения на тези кризи. Много ясно са разписани алтернативите в трите сектора - вода, въздух, управление и внос на отпадъци.\" Това заяви заместник-председателят на ПГ \"БСП за България\" и член на ИБ на БСП Весела Лечева пред БНР. Тя припомни, че през последните 3 години левицата  многократно е предизвиквала дебат по отношение на тези жизненоважни системи и начина, по който те се управляват.„Много пъти сме искали управляващите да чуят нашите предложения по отношение на проблемите с водата, вноса на отпадъци и мръсния въздух, но те не го направиха. За съжаление стигнахме дотук- областен град, като Перник, да бъде върнат в 18век\", каза Лечева. Тя посочи, че Перник е най-яркият, но не единствен пример  за липсата на управленски капацитет на това правителство.„Поискахме разговор с парламентарно представените партии в  този парламент, за да разберем тяхното мнение по отношение по начина, по който те виждат как се управлява този най-важен сектор в страната ни. Поне на думи тези, които са против сегашното управление, са повече от половината народни представители\", коментира социалистът. Тя припомни, че вече има заявка и от ДПС, че ще подкрепят вотът на недоверие.Лечева коментира, че не е нормално управление, което парадира за стабилност, да доведе до това състояние гражданите си - да се редят на опашки за вода, и  то в държава,  която разполага с големи водни ресурси: „Кризата на управлението е очевидна. Не е нормално в 21век европейска държава да се управлява по този безхаберен начин. След милиарди инвестиции в този сектор- нищо съществено не е подобрено в последните 10 години, а е доведен до кризисна ситуация\".Весела Лечева подчерта, че всички лостове на управление през последните 10 години са в ръцете на Борисов и ГЕРБ : „Те управляват и европейските средства,  и средствата на българските данъкоплатци. Въпреки всичко виждаме какви са резултатите - катастрофа. Пред криза са и други големи области като Шумен,Търговище, Ямбол Ловеч, Варна.\"„БСП е опозиция и най-логичното действие на опозицията е да бъде там, където българските граждани изпитват затруднения и  където правителството отсъства\", заяви Лечева. Тя допълни, че в тази ситуация най-нормалното е левицата да поиска вот за недоверие за несправяне на управляващите.„Моя идея е спортният тотализатор да бъде държавно предприятие и да осигурява приходи за социално значими каузи като спорта, образованието и културата. Това беше моя идея и като председател на Държавната агенция за младежта и спорта, но за съжаление тогава не се получи.  Това е практика във водещи европейски държави като Франция и Италия\", завърши Весела Лечева. ", "date": "2020.01.19", "title": "Весела Лечева : Кризата на управлението е очевидна, резултатите са катастрофални"}
{"url": "http://www.cross.bg/vasileva-voda-pernik-1623096.html", "text": "/КРОСС/ Председателят на Комисията по околна среда и водите в НС Ивелина Василева разкри в предаването \"Събуди се\" по NOVA, че е получила покана от екоминистъра Емил Димитров - Ревизоро да стане заместник министър на екологията, но тя отказала.„Гарантирах на новия министър пълната си подкрепа и при необходимост да помагам. Но аз съм председател на Комисията по околна среда и водите в НС. Смятам, че мястото ми е в Народното събрание\", каза Василева, която вече беше екоминистър в предходния кабинет на Борисов.Тя увери, че прехвърлянето на вода от язовир „Белмекен\" към Перник през водопреносната мрежа на София няма да засегне жителите на столицата.„София се водоснабдява основно от язовир „Искър\", там има вода поне за 3 години напред\", заяви Василева.Председателят на Комисията по околна среда и водите в НС отбеляза още, че е необходимо да се положат много усилия за модернизацията на ВиК мрежата, защото водата е изключително ценен ресурс.„Това, което е допуснато да се случи в Перник, е поредица от пропуски и грешки и на местно ниво, и на административно. От управленска гледна точка отчитам, че е имало пропуски и грешки. Трябвало е да се вземат мерки още при първите индикации, че намалява количеството вода в язовира, а това е било в края на пролетта началото на лятото\", коментира още Василева.Тя обясни, че и ВиК дружеството, и общината, и областната управа са знаели, че намалява количеството вода в язовира, затова е трябвало най-малкото да алармират, за да се вземат адекватни действия.„Важно е, че още когато беше установен проблемът, правителството взе светкавични мерки и вчера беше оповестено решението, което ще облекчи положението в Перник. Чест прави на премиера, че се ангажира с решаването на спешните въпроси и с отпускането на средства\", заяви Ивелина Василева.   ", "date": "2020.01.19", "title": "Ивелина Василева: Перник няма да ощети София, в “Искър“ има вода за 3 години"}
{"url": "http://www.cross.bg/vodata-raiiona-novi-1623079.html", "text": "/КРОСС/ Около 10 нови теча са установени по водопровода от язовир \"Тича\", който захранва Шумен, след пускането на водата вчера сутринта. Едната от авариите е при село Хан Крум в района на предишния ремонт.Днес при обход ще се реши дали повредите могат да бъдат отстранени без да се спира водата. Това обаче ще се наложи, ако налягането при помпената станция спадне, уточняват от местното ВиК.Заради отстраняването на множество аварии над 100 хил. души в района бяха без вода над 2 денонощия. ", "date": "2020.01.19", "title": "Установени са нови течове по шуменския водопровод "}
{"url": "http://www.cross.bg/sistema-prinadlezhnost-milanov-1623081.html", "text": "/КРОСС/ „Не може да нараства циреят, никой да не го вижда и изведнъж някой да се сети за него, камо ли пък да го пукне\". Това каза в интервю за предаването „Денят започва с Георги Любенов\" по БНТ проф. д-р Милан Миланов, като алегорично сравни проблемите в здравеопазването с цирей. На въпрос, трябваше ли управителят на НЗОК д-р Дечо Дечев да цитира име на лекарство, имена на болници, и т. н., за да каже, че бюджетът на касата се ощетява с лекарства, закупени от частни болници той отговори: „Това не е бомба, това е пиратка. От нея, малко дим, много приказки, някои се уплашиха. Така не се прави\". „Нещото, което безкрайно много ме дразни и то от десетина година насам в нашата здравна система и в медицината, са две много проблемни неща. На първо място, шмекерия и дъртите шмекери. На второ място е шоуто. Тези две неща, между другото, първо, владеят медицината и здравната ни система, лошото е, че влязоха и в медицината, не останаха в здравната система, но си е един от показателите за успех. Защото ми омръзна да гледам такива дърти „киликанзери\", като мен, бивши министри, които в условията на министерстването си нищо не са направили, но сега всичко знаят, ползват случката и се държат като наставници на нещо, от което са вън. Наблюдавам ги без интерес и с доста неприятно усещане\", коментира д-р Миланов. По думите му, „шмекерията\" е навлязла много сериозно в здравната ни система, но обществото трябва да прави разлика между здравна система и медицина. „Медицината в България отиде светлинни години напред. Ако не последваме Световна банка и съветите, които ни даде, т. е. в България има някъде 4, 2-4, 3 млрд. пари, които се дават от всички нас в Здравната каса и от там идва заплащането, и от държавата, разбира се, за определени групи хора. Останалото до 9, 2 млрд. се доплаща от хора. Ако ние искаме 90 процента истинска услуга, то трябва тогава да наваксаме и нашият бюджет за здравеопазване, общо - Здравна каса, държава и т. н. трябва да стигне 9 млрд. До тогава всякакви приказки са просто излишни\", подчерта професорът. „Източването на касата е мантра, с която се спекулира ежедневно. Това не е източване. Законно. Щом е законно, защо го даваш на прокуратурата? Тя, какво да прави, горката? Тя е прокуратура, тя с това ли да се занимава, след като е доказано, че е законно? Още повече, че пред очите ми, две от болниците, обвинени за това казаха: Не е вярно, ние това нещо не го правим. Това е законно. Тук не може да се търси веднага разцепването на частни и държавни болници. Нещото, което ме дразни ужасно, това е липсата на чувство за принадлежност. Принадлежност към съсловие, принадлежност към специалност, принадлежност към медицина, принадлежност към болница. Къде отиде тази принадлежност, след като колегите ми са принудени да работят на две, на три места? Чувство за принадлежност, към коя от болниците? Ами, разбира се, към тази, която ни дава повече пари. Защото ние всички работим за пари, какво ни е толкова срам да го кажем?\", риторично запита д-р Миланов и подчерта, че се удря на най-тънките места в здравеопазването - онкологията, инвазивната кардиология. Относно промяна на модела на финансиране в здравеопазването, проф. Милан Миланов каза: „Аз съм един от тези 10-15 човека, които правиха тази т. нар. реформа 1999-2000 г. и не се срамувам от нищо, което направих. За съжаление обаче, след това влязоха хора, които бяха шмекери, шмекери и шоумени. Част от тях бяха зловещи шмекери, другите бяха поради незнание, поради това, че не знаеха какво сме правили, какво искахме да донаправим, защото това е една размиваща се система. Умните хора, когато видят наводнението, а то идва в здравеопазването, строят мостове, глупавите строят бентове. Сега направете сметка, какво се случи преди две седмици? Бент ли построихме или мост? Може ли министър и шеф на Здравна каса да не си говорят, да не знаят за какво става дума? Къде се къса връзката и защо се къса? За да наберем усилие, с което да пуснем пиратката и да сме велики, и всички телевизии да обикаляме и да обясняваме колко сме велики. Е, не е така. Ако вие не си говорите, ако нямате контакт, ако не разбирате същността на това, което правите, няма да стане, просто няма да стане. „Реформа\" е една изключително дискредитирана в България дума. Бих казал, че се нуждаем от промяна. Но тези промени без финансов ресурс и политическа воля... Конкуренцията е хубаво нещо, само че не и здравеопазването, в смисъла, в който сега я разбираме. Затова казах, че съм леко отвратен от ситуацията с шмекерията и шоуто, което правим\", каза още проф. д-р Милан Миланов.", "date": "2020.01.19", "title": "Д-р Милан Миланов: В здравната система най-много ме дразни шмекерията и дъртите шмекери"}
{"url": "http://www.cross.bg/pytin-stana-mandat-1623083.html", "text": "/КРОСС/ Руският президент Владимир Путин заяви, че е против идеята властта да се държи неограничено от лидера на страната, както е било при системата от времето на Съветския съюз, предаде Асошиейтед прес.Той каза това на среща с ветерани от Втората световна война в Санкт Петербург, броени дни след като обяви конституционни промени, които могат да му помогнат да остане на власт след края на президентския му мандат през 2024 година.На предложението, направено от ветеран на среща, мандатът на руския президент да е неограничен, Путин отговори, че \"би било много обезпокоително да се върнем към ситуацията от средата на 80-те години, когато държавните лидери един след друг оставаха на власт до края на живота си\".Путин стана президент за първи път през 2000 година, а през 2008 г. стана премиер, след като заради конституционните разпоредби нямаше право да се кандидатира за трети мандат. Дмитрий Медведев, който зае президентския пост след него, бе оценяван като далеч по-слаба фигура. След връщането на Путин в Кремъл Медведев стана премиер. По-рано тази седмица правителството му подаде оставка, след като Путин очерта предложенията си за конституционна реформа. Премиерският пост бе поет от ръководителя на данъчната служба Михаил Мишустин. ", "date": "2020.01.19", "title": "Путин увери, че е против неограничен президентски мандат"}
{"url": "http://www.cross.bg/blagoevgrad-kradtzite-informatziya-1623082.html", "text": "/КРОСС/ Най-малко половин милион лева е щетата от обира на митницата в Благоевград, съобщи бТВ. Крадците са задигнали пари, бижута и други ценни вещи. Разследването продължава, а самоличността на престъпниците е все още неясна.Обирът е изключително професионален, използван е заглушител на СОТ и най-вероятно е ползвана вътрешна информация за съхраняваните веществени доказателства по дела, които се точат с години, информира БГНЕС.Обирджиите са се покатерили по аварийна противопожарна стълба, за да достигнат до сградата. Знаели къде са всички веществени доказателства. В събота крадците обраха югозападната териториална дирекция на Агенция \"Митници\" в Благоевград. В помещението е проникнато въпреки охраната, около сградата има и камери.По думите на районния прокурор на Благоевград Борислав Ковачки крадците са бързали, тъй като има разхвърляни сребърни бижута.В понеделник се очаква прокуратурата да даде повече информация относно прогреса на разследването. ", "date": "2020.01.19", "title": "Обирът на митницата бил за поне половин милион лева"}
{"url": "http://www.cross.bg/semeiistvo-nyama-dvoretz-1623077.html", "text": "/КРОСС/ Принц Хари и Меган Маркъл няма да използват повече титлите „кралско височество\" и няма да получават финансиране от кралския двор при изпълнение на произтичащите от монархията задължения, съобщиха от Бъкингамския дворец.Херцогът и херцогинята на Съсекс освен това възнамеряват да върнат 2,4 млн. паунда от парите на данъкоплатците за ремонта на „Фрогмор котидж\" в Уиндзър, който ще продължава да бъде техен дом в Обединеното кралство.Принц Хари и  Меган Маркъл няма повече официално да представляват кралицата и няма да бъдат действащи членове на британското кралско семейство.Новият модел на отношения в кралското семейство ще влезе в сила от пролетта на тази година.Всичко това става след като двамата пожелаха по-рано да престанат да бъдат „старши членове\" на кралското семейство и да започнат нов живот, като финансово независими.В декларация от Бъкингамския дворец кралицата изтъква, че „след месеци на разговори и дискусии тя е доволна да обяви, че е намерен конструктивен и спомагателен начин за нейния внук и неговото семейство за бъдещето\".„Разбирам предизвикателствата, пред които бяха изправени в резултат на излагането на показ на техния живот през последните две години и подкрепям желанието им да водят по-независим живот\", се казва още в изявлението на кралицата.От Бъкингамския дворец казаха, че на този етап още не могат да коментират въпроса със сигурността на двойката в бъдеще. ", "date": "2020.01.19", "title": "Принц Хари и Меган се отказват от кралските си титли "}
{"url": "http://www.cross.bg/andrea-dete-borisov-1623084.html", "text": "/КРОСС/ Бащата на убитата Андреа в село Галиче призова за промяна на закона, така че присъдите нанепълнолетни, извършили толкова тежки престъпления, да не бъдат много по-ниски. Според сегашното законодателство 17-годишният младеж, който беше задържан за зверското изнасилване и убийство на година по-голямото от него момиче, може да получи от 5 до 12 години лишаване от свобода за убийството.\"За мен това е една школа и след като излезе, отново ще бъде убиец\", каза пред bTV Асен Руменов, който заяви по адрес на Аксел Олеков, че \"дори и животните не могат да бъдат толкова жестоки\".Мъжът се обърна към премиера Бойко Борисов, заявявайки, че \"един отчаян баща иска детето му поне да има покой на душата\".\"Нека този закон да се промени и това да стане за моето дете\", призова бащата на Андреа.Той поиска среща с премиера, а след разговора от пресслужбата на Министерския съвет съобщиха, че в следващите дни Борисов ще се срещне с роднините на убитото момиче.\"След този случай много мои близки няма да се върнат повече в България. Не си заслужава да се върнат в страна, в която няма закони и ред\", каза още Руменов.Той сподели, че оттук нататък ще живее заради другото си дете и докрай ще се бори за тази присъда и \"този закон, който защитава убийците\".\"Андреа за всички беше ангел. Нищо лошо не е направила на никого. Аз поех попечителството над децата и оттогава посветих целия си живот на тях. Винаги съм ги учел да бъдат човеци. Да бъдат добри, възпитани и съвестни хора\", разказа мъжът.От четири години той работи в Англия. Решението да замине взел заедно с децата си, защото виждал, че у нас не може да им осигури необходимото. Признава, че решението било трудно, но не е имал избор.\"Избрах по-малкото зло, а то се оказа по-голямото\", сподели бащата.Малко преди да я убият той казал на дъщеря си, че ако пожелае, ще се върне в България. Тя обаче му казва да остане в Англия.\"Тя е едно прекрасно дете и може да бъде пример за всички. Изключително дете. Мечтата й беше да завърши, а след това да предприемат нещо по-сериозно с нейния приятел. От четири години са заедно и държаха един на друг\", разказа и братовчедът на Андреа - Марио Милчев. ", "date": "2020.01.19", "title": "Бащата на убитата Андреа поиска среща с Борисов: Нека законът се промени"}
{"url": "http://www.cross.bg/teheran-nyakoi-poletite-1623086.html", "text": "/КРОСС/ Силен снеговалеж покри с бяла пелена иранската столица, предизвиквайки забавяне на полетите от летището и довеждайки до затваряне на училищата, съобщиха властите, цитирани от БГНЕС.АФП съобщава, че снегът започнал да вали рано днес сутринта и това довело до затрудняване на трафика по някои от основните магистрали на Техеран.\"От снощи знаехме, че ще вали сняг и това естествено се отразява на трафика\", заяви пред държавната телевизия шефът на пътната полиция в Техеран Мохамадреза Мехмандар.\"По някои магистрали на север (в Техеран) имаше лед ... и на инцидентите се реагира бързо\", добави той.Училищата във всички райони на Техеран и някои части на провинцията бяха затворени както сутрин, така и следобед поради силния снеговалеж.Снегът предизвика дълги закъснения на полети от и до международното летище Мехрабад в Техеран.\"Полетите на Мехрабад ще продължат напред, но със закъснения поради липсата на подходяща видимост\", заяви Реза Джафарзаде, говорител на иранската авиационна власт.Но полетите все още вървяха по график на международното летище Имам Хомейни, също в Техеран, добави той.Прогнозата е снеговалежът да продължи до понеделник в Техеран и други северни провинции.  ", "date": "2020.01.19", "title": "Сняг затрупа улиците и отмени полетите в Техеран"}
{"url": "http://www.cross.bg/standart-apple-edinen-1623085.html", "text": "/КРОСС/ Европейският парламент обсъжда възможността за налагане на USB Type-C като единен интерфейс за смартфоните, които се продават в ЕС. Макар че почти всички устройства с Android от среден и висок клас използват именно този порт, все още има модели, които разчитат на по-стария micro USB. От друга страна Apple разчита на Lightning порт, но според слуховете компанията може да използва USB Type-C в моделите си от 2021 г., предава Mobile Bulgaria.И преди имаше опити за преминаване към един стандарт (тогава micro USB), но се разчиташе на доброволни начала. Законопроектът за осъвременената директива за радиооборудване беше приет от Европейския парламент, като предстои да бъде одобрен и от Съвета. След това страните членки ще имат две години, за да го транспонират в националните си закони, а производителите ще имат още една година, за да го приложат.Целта, разбира се, е да се намалят електронните отпадъци, които се генерират от използването на разнообразни зарядни и аксесоари. Според ЕС предложението ще доведе до редуциране на тези с отпадъци с около 51 000 тона годишно. Наличието на единен стандарт ще е от полза и за домакинствата, а и за офис пространствата с много потребители, където няма да се налага всеки да разполага с отделно зарядно.Големият потърпевш от тази промяна ще бъде Apple. През 2009 година компанията подписа меморандума за разбирателство за преминаване към micro USB, но после се възползва от вратичка, която позволи на производителите да продължат да ползват своите зарядни, ако осигурят адаптер. През 2014 ЕС прие директива за радиооборудване, в която отново стана дума за разработването на единен стандарт.Apple обаче настоя, че в тънките й устройства не може да се добави новата тогава технология USB-C и заяви, че осигряването на стандарта ще й струва 2 милиарда долара. МКомпанията вече ползва USB Type-C портове в моделите iPad от 2019, но смартфоните й все още са с Lightning интерфейс. Ако регулацията бъде приета устройствата на Apple в Европа ще трябва да получат друг начин за зареждане - компанията може да приеме USB-C или пък да премахне всички портове и кабели и заложи на безжична технология. ", "date": "2020.01.19", "title": "ЕС ще се опита да наложи единен стандарт за зарядните на смартфони"}
{"url": "http://www.cross.bg/pozhar-sedem-raneni-1623087.html", "text": "/КРОСС/ Най-малко осем души загинаха, а седем бяха ранени след пожар в дом за възрастни хора в Западна Чехия в ранните часове на неделя, съобщиха спасители, цитирани от БГНЕС.\"Мога да потвърдя трагичен пожар с осем загинали и седем ранени хора\", заяви говорителят на спешните служби Прокоп Воленик пред АФП. Воленик каза, че е рано да се говори за причините за пламването.Той добави, че на мястото на инцидента пристигнали седем линейки линейки, включително две немски, които бяха разположени в малко чешко село на германската граница на около 100 километра северозападно от Прага.Чешките медии съобщиха, че спасителните хеликоптери не били вдигнати за участие в спасителна операция поради лошото време в планинския регион. ", "date": "2020.01.19", "title": "Осем души станаха жертва на пожар в дом за възрастни в Чехия "}
{"url": "http://www.cross.bg/myasto-zografski-skok-1623067.html", "text": "/КРОСС/  Българският ски скачач Владимир Зографски завърши на 36-о място в състезанието от Световната купа в германския зимен център Титизее-Нойщад.На голямата шанца Зографски направи опит от 121 метра, който му донесе 110,6 точки.Те обаче не му бяха достатъчни за място сред първите 30 и право на втори скок.Лидер след първите опити е полякът Давид Кобацки, който води със 145,3 точки след скок от 140,5 метра.Втори е германецът Щефан Лейе, а трети във временното класиране е японецът Рьою Кобаяши. ", "date": "2020.01.19", "title": "Владимир Зографски с място в топ 40"}
{"url": "http://www.cross.bg/svishtov-grada-vodoprovoda-1623074.html", "text": "/КРОСС/ След аварията на два водопровода в Свищов, водоподаването в града и околните села е възстановено. В рамките на вчерашния ден е направен байпас на старото съоръжение, днес започва и работата по новия полиетиленов водопровод.Въпреки че все още не е въведен в експлоатация, той се проверява от Специализираната прокуратура заради съмнения за безстопанственост при изграждането му. От община Свищов настояват за отпускане на 3 милиона лева безвъзмездна финансова помощ от страна на държавата за завършване на ремонта по водопровода и за избягване на по-сериозна водна криза в града.", "date": "2020.01.19", "title": "Продължава ремонтът на авариралия водопровод в Свищов"}
{"url": "http://www.cross.bg/slab-minys-denya-1623075.html", "text": "/КРОСС/ Днес над страната ще има значителна, предимно ниска облачност. По-значителни разкъсвания и намаления на облачността ще има над Югозападна България. В крайните югоизточни райони ще превали слаб дъжд, а в Предбалкана слаб сняг, повече през нощта срещу понеделник. В Източна България ще духа до умерен север-североизточен вятър. Минимални температури предимно между минус 3° и 2°, максимални между 1° и 6°. Атмосферното налягане ще бъде по-високо от средното за месеца и през деня бавно ще се повишава. Над Черноморието ще бъде облачно, по южното крайбрежие със слаби превалявания от дъжд. Ще духа умерен север-североизточен вятър. Максимални температури предимно между 5° и 7°. Температурата на морската вода е 7-8°. Вълнението на морето ще бъде 3-4 бала.Над планините ще бъде предимно слънчево. Вятърът ще бъде слаб до умерен, като през деня ще се ориентира от североизток. Максималната температура на 1200 метра ще бъде около 1°, на 2000 метра - минус 4°.В понеделник по-значителна ще е облачността преди обяд над Северна и Източна България, на изолирани места е възможно все още да превалява съвсем слаб сняг, по Черноморието - слаб дъжд. В Западна България ще се появи слаб северозападен вятър, в Източна вятърът ще е до умерен, от север-северозапад. През втората половина от деня облачността ще се разкъсва и ще намалява.Във вторник и сряда ще преобладава слънчево време. Вятърът навсякъде ще стане северозападен и ще се усили, особено втория ден. Минималните температури ще са по-ниски, до минус 5°, минус 7°. Дневните ще се повишат чувствително, но за кратко. В сряда максималните ще достигнат на места до 12°-14°, но по-късно през деня ще започне бързо застудяване. ", "date": "2020.01.19", "title": "Очаква ни облачна и дъждовна неделя "}
{"url": "http://www.cross.bg/izprashta-iran-teheran-1623073.html", "text": "/КРОСС/ Иран обяви, че изпраща в Украйна черните кутии от украинския \"Боинг\", който беше свален погрешка от противовъздушната отбрана край Техеран, съобщава Ройтерс.Целта е украинските власти да разчетат информацията от силно повредените устройства, ако се наложи, с помощта на експерти от Франция, Канада и САЩ.При инцидента на 8 януари загинаха всички 176 души на борда на самолета. Повечето от жертвите бяха иранци, но също десетки граждани на Канада и още 4 държави.На иранските военни трябваха 3 дни, за да признаят грешката си. Това предизвика масови протести в Техеран и силен натиск от засегнатите държави. ", "date": "2020.01.19", "title": "Иран изпраща в Украйна черните кутии от сваления погрешка \"Боинг\""}
{"url": "http://www.cross.bg/kasi-informatziya-produlzhava-1623072.html", "text": "/КРОСС/ Продължава разследването на обира на склад за веществени доказателства на Агенция \"Митници\" в Благоевград.Вчера неизвестни откраднаха голямо количество сребърни накити и пари от три каси, намиращи се в административната сграда на митницата. Част от откраднатите вещи беше разпиляна на голям периметър в двора на институцията, заради което и следствените действия продължиха до късно през нощта. Според разследващите, крадците са били поне двама. Предполага се, че наблизо е имало кола, с която са избягали.По информация на БНТ, в разбитите каси не са съхранявани документи по митнически разследвания. Очаква се в понеделник прокуратурата да даде повече информация за размера на откраднатите пари и накити. ", "date": "2020.01.19", "title": "Продължава разследването на обира на митницата в Благоевград "}
{"url": "http://www.cross.bg/obyasnyava-vreme-ivan-1623071.html", "text": "/КРОСС/ Пожарникари на крак в цялата страна, но не заради авария или друго бедствие, а заради нова наредба за работното им време. Синдикатите на огнеборците заявиха готовност да протестират, а ресорният министър Младен Маринов вече ги е уверил, че исканията им за отмяна на новите правила са чути и спорната наредба ще бъде преразгледана. Те обаче остават в протестна готовност.Наредбата, която е обнародвана миналия петък, слага край на 24-часовите дежурства на екипите. Вместо да застъпват и да си тръгват заедно, те ще работят на различни смени. Ръководителите им ще избират между 8, 12 и досегашните 24-часови.„Преди години беше направено това, видя се, че не е удачно и сега за втори път се опитват да го въведат като практика, смесването на работното време\", коментира Иван Димитров, Синдикална федерация на служителите в МВР - Русе.„Това може да доведе до забавена реакция по време на произшествие\", обясни Светлин Василев от Областния съвет на НСПС „Огнеборец\" - Монтана.„Нарушава се ритъмът на работа. Представете си, че сутрин застъпват 8-10 или 12 човека, говорим за такъв брой състав в най-големите структури на службите,а след 16 часа останат 7 човека или 8\", обяснява инж. Венцислав Станков, президент на НСПС „Огнеборец\".Според експертите така ще бъдат застрашени животите и на огнеборците, и на хората, които се нуждаят от помощта им.„Пожарникарите, като отидат на произшествие, дори без да си говорят, знаят кой какво върши и в момента, в който му извадят служител от екипа, няма кой да му помогне на мястото на пожара\", обяснява Светлин Василев.„Това всичко рефлектира както върху нас, така и върху вас. Когато има намалени оперативно тактически възможности, това води рискове до невъзможност за евакуация на хората и отработване на произшествието с максимално намаляване на загубите\", обяснява инж. Станков. „Тук се дава право на ръководителите на структури да решават кой служител в каква продължителност, по кое време на денонощието да бъде на оперативно дежурство\".„За да нямаме извънредни часове, нас ни пускат, освобождават ни от дежурство, казват му компенсации\", обяснява Иван Димитров.„Има едни минутки домашната смяна, която е на подсилване, докато дойде\", обяснява Ивайло Стоянов, Синдикална федерация на служителите в МВР - Благоевград.„При нас най-важното нещо: първоначалните минути са най-важни във всяко едно произшествие - да отидат колкото се може повече хора и да локализират нещата в самото му начало\", заявява Иван Димитров. ", "date": "2020.01.19", "title": "Пожарникарите в протестна готовност"}
{"url": "http://www.cross.bg/kilometra-more-iioniiisko-1623070.html", "text": "/КРОСС/ Земетресение от 5 по Рихтер е регистрирано край бреговете на Гърция в Йонийско море, съобщават от Европейския-средиземноморски сеизмологичен център.Земетресението е регистрирано в 4:52 часа местно време.Епицентърът е на 6 километра от село Валсамата на остров Кефалония в Йонийско море. Огнището на труса е на дълбочина 5 километра. ", "date": "2020.01.19", "title": "Земетресение от 5 по Рихтер в Гърция"}
{"url": "http://www.cross.bg/trump-prezidenta-kamarata-1623080.html", "text": "/КРОСС/ Президентът на САЩ Доналд Тръмп трябва да бъде отстранен, за да бъде защитена националната сигурност и да се опази системата за управление на страната.Това заявяват седемте конгресмени демократи, които ще представляват Камарата на представителите на съдебния процес в Сената във вторник.Те ще се опитат да убедят сенаторите, че Тръмп е злоупотребил с правомощията си, за да провокира чужда намеса в своя полза на изборите и е възпрепятствал разследването на конгресмените. Позицията е изложена в меморандум, публикуван на сайта на долната камара.Конгресмените имаха срок до 17,00 ч. (22,00 ч. по Гринуич) вчера (събота) да внесат документа, преди процесът срещу президента републиканец да започне в Сената във вторник, 21 януари.Излагайки тезата си в документа от 111 страници, конгресмените резюмират аргументите, събрани от показанията през седмиците на разследването в Камарата в края на миналата година.Те искат отстраняването на Тръмп, за да се опази честността на изборите през 2020 г., на които Тръмп търси преизбиране, както и цялата система на управление на САЩ.\"Страната наблюдава и очаква да види как ще отговори Сенатът\", заявяват седемте обвинители.Адвокатите на Тръмп твърдят, че той не е направил нищо нередноАдвокатите на Доналд Тръмп представиха вчера своята линия на защита - три дни преди откриването на процедурата за импийчмънт на президента, която те определиха като антиконституционна и опасна, предаде Франс прес.В първия си писмен отговор на формалната призовка за процеса в Сената, юридическият екип на Тръмп определя обвинителния акт, приет от Камарата на представителите с гласовете на демократите, като \"опасна атака срещу правото на американския народ да избира свободно своя президент\".\"Това е безсрамен и неправомерен опит да отменят резултатите от изборите от 2016 г. и да се намесят в изборите през 2020 г., които предстоят след броени месеци\", се казва в документа от шест страници, предаде Асошиейтед прес.Източник, близък до юридическия екип на президента, информира медиите за съдържанието му преди официалното публикуване вчера. Острият му тон ясно показва каква ще бъде реториката на защитата в Сената.Екипът на президента, воден от юридическия съветник на Белия дом Пат Чиполоне и личния адвокат на Тръмп Джей Секулоу, оспорва обвинителния акт и по процедурни, и по конституционни основания, като твърди, че Тръмп не е направил нищо нередно и че е бил третиран несправедливо от демократите в Камарата.Обвинителният акт е конституционно недопустим и не съдържа никакво престъпление или нарушение на закона. Той нарушава Конституцията, понеже произлиза от разследване на демократите, които грубо са лишили президента от правата му, а процесът за импийчмънт рискува да нанесе трайни тежки поражения на институциите, предупреждава екипът, в който влизат също бившият прокурор Кенет Стар, централна фигура в аферата Моника Люински и процеса за импийчмънт срещу президента Бил Клинтън, и експертът конституционно право Алан Дершоуиц, един от адвокатите на О Джей Симпсън.Отговорът на Тръмп на призовката на Сената е първият залп в поредицата от аргументи, които трябва да бъдат представени преди формалното начало на процеса. Камарата представи своята теза вчера, Тръмп ще представи по-подробна юридическа теза утре, а Камарата ще може да отговори на тезата на Тръмп във вторник.Смият Тръмп прекарва уикенда в своя клуб в Мар-а-Лаго, Флорида, и играе голф. ", "date": "2020.01.19", "title": "Конгресмени: Тръмп трябва да бъде отстранен заради националната сигурност "}
{"url": "http://www.cross.bg/ministri-mezhdynarodniya-holokosta-1623078.html", "text": "/КРОСС/ Външните министри на държавите членки на Международния алианс за възпоменание на Холокоста се събират днес в Брюксел, предаде БТА.Българската делегация ще се води от вицепремиера и първи дипломат на София Екатерина Захариева.На срещата министри и представители на 35 държави, както и ръководители на международни организации, ще обсъдят въпроси от актуалния политически дневен ред.Очаква се да бъде приета декларация за 75-годишнината от освобождението на нацисткия концлагер \"Аушвиц-Биркенау\". ", "date": "2020.01.19", "title": "Захариева участва в среща на Международния алианс за Холокоста"}
{"url": "http://www.cross.bg/rachev-obyasni-valezhi-1623069.html", "text": "/КРОСС/ Мъглите вече ще са по-рядко, а от днес в страната нахлува малко по-хладен въздух. Това обясни в предаването „Събуди се\" климатологът Георги Рачев.„Към сряда половин България трябва да има двуцифрени максимуми на температурите. Което показва, че продължаваме да се намираме в период на много топло време\", каза още Рачев.Той обясни още, че до момента януари върви с 1 до 2,5 градуса над нормата.„Прегледах данните от миналата година. Оказа се, че не е чак толкова сухо, колкото ни се иска като оправдание. За София и района на водосбора на язовир „Студена\" годишната норма е около 80% изпълнена\", заяви Рачев.Климатологът обясни, че до края на месеца не се очакват валежи. Февруари и март ще са по-топли и с по-малко валежи от обичайното.„Очертава се едно нормално лято. Засега с нормални температури, малко по-топло. Свършваме един 30-годишен период, другата година ще сравняваме\", заяви Георги Рачев. ", "date": "2020.01.19", "title": "Какво ще е времето до края на зимата? "}
{"url": "http://www.cross.bg/bivsh-dushterya-chlen-1623058.html", "text": "/КРОСС/  Инж. Стоян Братоев, изпълнителен директор на \"Метрополитен\" ЕАДДимитър Ковачев-Фънки, музикант, съсобственик на \"София Мюзик Ентърпрайзис\"Александър Александров (Кривия), бивш футболистКнягиня Калина, дъщеря на Симеон СакскобургготскиЯна Костова, дъщеря на бившия премиер Иван КостовИлияна Цанова, зам.-директор на Европейския фонд за стратегически инвестиции, бивш служебен вицепремиерЙорданка Благоева, световна и вицеолимпийска шампионка по лека атлетикаСветослав Малинов, политолог, евродепутатД-р Божидар Нанев, бивш министър на здравеопазванетоБорислав Цеков, член на УС на Института за модерна политика, член на Правния съвет към президентаБоян Даскалов, режисьорД-р Таньо Стефанов, началник-отделение \"Гръдна хирургия\" в МБАЛ \"Бургасмед\"  ", "date": "2020.01.19", "title": "Рождениците на 19  януари"}
{"url": "http://www.cross.bg/chasa-teatur-raiion-1623059.html", "text": "/КРОСС/  Брюксел.Вицепремиерът и министър на външните работи Екатерина Захариева ще ръководи българската делегация по време на срещата в Брюксел на външните министри на държавите-членки на Международния алианс за възпоминание на Холокоста (МАВХ).***София/ВолуякОт 12.00 часа на малкия площад до жп гарата във Волуяк Младежкото обединение (МО) на БСП - София организират протест в село Волуяк под мотото \"С нашите пари, с нашите данъци, направете нещо и за нас!\"***СофияОт 12.00 ч. със сборен пункт в началото на пистата за ски бягане при хижа Сълзица и ски клуб \"Александър Логистикс\" за девета поредна година град София ще се включи в отбелязването на Световния ден на снега.***БургасОт 11.00 часа в Държавен куклен театър на ул. „Климент Охридски\" № 2 в Бургас ще бъде представен кукленият спектакъл „Магаренцето и звездата\"***Варна.От 11.30 часа пред блок 302 в район във варненския район „Владислав Варненчик\" ще се отслужи Водосвет за душевно и телесно здраве на живеещите там.***Варна.От 18.00 часа в Младежки дом Школата по гражданско образование \"Европейски мост\" при ЦПЛР - Общински детски комплекс във Варна, ще отбележи своя десети рожден ден.***СливенОт 11.00 ч. в Куклен театър - Сливен ще се състои спектакълът „Красавицата и звяра\".***Стара ЗагораОт 11.00 ч. в Куклен театър ще бъде представен спектакълът „Дядо вади ряпа\".****Хасково.От 11.00 ч. започва честването на Освобождението на Хасково от османско владичество с тържествен ритуал с поднасяне на венци и цветя пред паметника-морена до църквата „Света Богородица\".  ", "date": "2020.01.19", "title": "Предстоящи  събития в страната  на 19 януари "}
{"url": "http://www.cross.bg/nato-flang-podgotovka-1623061.html", "text": "/КРОСС/  Вoeннитe учeния нa НAТO нa изтoчния флaнг вce пoвeчe нaпoмнят нa цeлeнacoчeнa пoдгoтoвкa зa мaщaбeн вoeнeн кoнфликт. Тoвa ce кaзвa в пoзиция нa Миниcтeрcтвo нa външнитe рaбoти нa Руcкaтa фeдeрaция, прeдaдe ТACC.Cтрaнитe нa НAТO пocтoяннo увeличaвaт вoeннoтo cи приcъcтвиe дo нaшитe грaници, кaтo рaбoтят зa пoвишaвaнe нa oпeрaтивнocттa зa прeхвърлянe нa cили нa изтoчния флaнг.Cцeнaриитe вce пoвeчe нaпoмнят нa цeлeнacoчeнa пoдгoтoвкa зa мaщaбeн вoeнeн кoнфликт, ce кaзвa в пoзициятa нa вeдoмcтвoтo.В cъщoтo врeмe руcкoтo външнo призoвa НAТO и CAЩ дa нe прoтивoпocтaвят Грузия нa Руcия. „Нaблюдaвaмe нaтрупвaнeтo нa пoлитичecкo и вoeннo-тeхничecкo cътрудничecтвo нa Aлиaнca и Вaшингтoн c Грузия. Рaзчитaмe, чe CAЩ и НAТO глeдaт ceриoзнo нa нaшитe прeдупрeждeния дa нe пoдбуждaт Грузия дa ce изпрaви cрeщу Руcия\", oбяви руcкaтa диплoмaция.Крeмъл и НAТO прoдължaвaт дa ce oбвинявaт взaимнo в aгрecивни дeйcтвия и пoдгoтoвкa зa въoръжeн кoнфликт. Cлeд aнeкcирaнeтo нa Крим прeз 2014 гoдинa НAТO зaпoчнa дa укрeпвa изтoчния cи флaнг, a призивитe нa CAЩ ca зa oтдeлянe нa вce пoвeчe финaнcoви cрeдcтвa зa зaщитa oт външнa aгрecия.   ", "date": "2020.01.19", "title": "Русия: НАТО се подготвя за война"}
{"url": "http://www.cross.bg/vodite-kostadinov-bulgariya-1623068.html", "text": "/КРОСС/ \"Вотът на недоверие е изключителен тест, който ясно показва кои са опозиция, кои подкрепят управляващите и какви са действията или бездействията на всички политически сили\", заяви Атанас Костадинов, депутат на ПГ на \"БСП за България\" за Канал 3.Той допълни, че не смята за коректно и оправдано Нено Димов да е единственият отговорен. Съгласи се, че той носи тежка и сериозна отговорност, но добави, че цели 7 министерства имат връзка и отношение по темата с управлението на водите. Костадинов смята, че трябва  да се обърне внимание на действията на изпълнителната власт и прокуратурата покрай внасянето на вода на недоверие. Според него чрез вота са принудени всички министерства да започнат да публикуват нови наредби, наръчници, информация и регламенти за справяне с водната криза, така и с боклуците. Самата смяна на Нено Димов е пак заради вота.\"10 годишно управление в сектори \"води\", \"отпадъци\", \"въздух\", доведоха до тези трагични резултати, срам за България. В момента се взимат спешни и радикални мерки, без да се оцени внимателно последващият ефект от взиманите сега мерки. Така не се управлява - държава, воден сектор, процеси\", изказа своите възмущения депутатът на левицата.\"Не сме против  спешните мерки, но прехвърлянето на едни води от един воден басейн към друг, според всички тълкувания по темата за водите, е ясен сигнал за сериозна криза. Това е крайно решение, което създава дисбаланс и така ще се създаде поредната криза\", смята Костадинов.Според него в 21-ви век да не се спазва рамкова директива за управление на водите и те да не се управляват единно, е сериозна грешка. \"Не смятам за подходящо създаването на ВиК холдинг. От 66 водно-стопански оператори в България, 36 нямат държавно участие. Изчисленията показват, че близо 60% от тези предприятия остават извън обхвата на този холдинг, като едва 14% са изцяло държавни\", каза депутатът на \"БСП за България\".\"Нашето предложение е да се създаде единен орган за управлението на водите, но по смисъла на рамковата директива, което обаче не означава холдинг. Във водния сектор има четири водни отрасъла - \"ВиК\", \"хидроенергетика\", \"хидромелиорации\", \"вредно въздействие от водите\". Докато не се направят стратегиите за всеки един отрасъл и съответно им отраслово законодателство, е напълно безсмислено да се прави \"шапка на шапката\" и към нея да се прешиват закони. И към момента агенция \"ВиК\" е държавна, към структурата на министерството на регионалното развитие и благоустройство. А това, което Министерски съвет не казва, е че трябва да се спре водоснабдяването от язовир \"Студена\", тъй като водното количество в него е близко до мъртвия минимум от 10%\", допълни Костадинов.  ", "date": "2020.01.19", "title": "Атанас Костадинов: Вотът на недоверие е тест-  кои са опозиция, кои подкрепят управляващите"}
{"url": "http://www.cross.bg/gurtziya-obvinenie-godini-1623110.html", "text": "/КРОСС/ Арестуваха 35-годишен българин за продажба на бебета в Гърция. Той е бил заловен на граничния пункт \"Промахон\". Полицията го издирвала от две години със заповед за арест по повдигнато обвинение, съобщава БНР. Българинът се опитал да влезе в Гърция през нощта с надеждата, че няма да проверят личните му документи.Заповедта за ареста му е от 2018 г., уточняват гръцките власти. Българинът успял да избегне задържане преди две години, когато прекарал три млади българки в напреднала бременност, но от Италия.Полицията е била информирана предварително за този трансфер, като полицайка под прикритие влязла в телефонна връзка с българина и уговорила цена за нелегалното осиновяване.На пристанище \"Игуменица\", при пристигане на автомобила с три българки, арестуваният днес успял да се измъкне от органите на реда.Прокуратурата повдига обвинение срещу него. От 2018 година е обявен за издирване. ", "date": "2020.01.19", "title": "Арестуваха българин за продажба на бебета в Гърция"}
{"url": "http://www.cross.bg/firmi-krediti-mlrd-1623062.html", "text": "/КРОСС/  Бaнкитe в Бългaрия прoдaдoхa нaд 3 млрд. лeвa лoши крeдити нa кoлeктoрcки фирми прeз пocлeднитe двe гoдини. Тoвa пoкaзвaт дaннитe нa Acoциaциятa зa зaщитa нa пoтрeбитeлитe, coчaт дaнни нa нeпрaвитeлcтвeнaтa oргaнизaция.Tова ca най-големитe поpтфейли с пpосpочени взeмaния, изкyпyвани някога в банковия сектоp в стpаната. Пакетитe включват необезпечени и обезпечени заеми на физически лица, малки и сpедни пpедпpиятия и коpпоpативни клиенти. Прocрoчeнитe крeдити у нac ca нaд 8% при cрeдни нивa в EC oт 3.1%. Кaтo цялo нeoбcлужвaнитe зaeми в Бългaрия ca нaд 6.5 млрд. лeвa.\"Зa нac цялaтa cитуaция c прoдaвaнeтo нa лoши крeдити нa кoлeктoрcкитe фирми e лoшa прaктикa, зaщoтo вoди дo бум нa oплaквaниятa cрeщу тeзи фирми\", кoмeнтирaт oт Acoциaциятa зa зaщитa нa пoтрeбитeлитe. Нaй-чecтo cигнaлитe ca cвързaни c търceнe нa дългoвe, пoгaceни пo дaвнocт, злoупoтрeбa c лични дaнни, тeлeфoнeн тoрмoз, зaплaхи и дoри пoceщeния нa мяcтo. В пoвeдeниeтo нa кoлeктoрcкитe фирми ce прилaгaт cпeциaлни тaктики. Изпoлзвaт ce вcякaкви \"лocтoвe\". Cмeткитe бивaт зaпoрирaни прeди прaзнични или пoчивни дни, c цeл дa пocтaвят пoтрeбитeлитe в нeудoбнa cитуaция и дa изкaрaт труднo прaзницитe или дa нe мoгaт дa прeживeят cъбoтa и нeдeля.Кoлeктoрcкитe фирми cъдят хoрaтa зa прocрoчия бeз дoри зaceгнaтитe дa рaзбeрaт. ", "date": "2020.01.19", "title": "Събирачи на дългове купиха висящи кредити за 3 млрд. лв."}
{"url": "http://www.cross.bg/telegraf-chasa-vodeshti-1623064.html", "text": "/КРОСС/в. 24 часа -  Вода за Перник от язовир \"Белмекен\"в. Телеграф -  25 дами вдигат самолетав. 24 часа - Полицаи вместо НСО да пазят политицитев. 24 часа - Разузнавач от полицията, 2-ма братя и вуйчо в бандата за имотни измамив. Телеграф - Правителството с решение на кризата: Вода за Перник от Белмекен през Софияв. Телеграф -Раници на чина спират преписвачитев. Телеграф - Фолкзвездата Камелия: Спрях да лъжа публиката с плейбекВодещи анализив. Телеграф - Традициите крепят нацията ", "date": "2020.01.19", "title": "Преглед на неделните вестници"}
{"url": "http://www.cross.bg/karakachanov-mnogo-oblekloto-1623063.html", "text": "/КРОСС/ Кaктo мoжe би пoвeчeтo oт вac ca зaбeлязaли, любoпитнa cнимкa нa миниcтърa нa oтбрaнaтa Крacимир Кaрaкaчaнoв oт cкoрoшнaтa му oфициaлнa визитa в Eгипeт прeдизвикa oгрoмнo вълнeниe в coциaлнитe мрeжи. Знaйни и нeзнaйни зeвзeци взeхa нa пoдбив oблeклoтo и нaднoрмeнoтo тeглo нa прeдceдaтeля нa ВМРO.В oтгoвoр нa въпрoc зa oблeклoтo му пo врeмe нa пoceщeниeтo пo пoвoд oткривaнeтo нa вoeннoмoрcкaтa бaзa \"Бeрниc\", Кaрaкaчaнoв cпoдeли прeд bTV, чe тoвa ca дрeхитe, c кoитo хoди нa вoeнни учeния - „пaнтaлoн и ризa, нa кoятo ce нaвивaт ръкaвитe\".„Aз мнoгo ce рaдвaм, чe coциaлнитe мрeжи мнoгo ce вълнувaт. Caмo ги мoля дa нe прaвят мoнтaжи. Зaщoтo бяхa нaпрaвили eдин мoнтaж при cлизaнeтo ми във Вaшингтoн, чe cлизaм c плик oт eднa мaркa cупeрмaркeти... Тoвa гo възприeмaм кaтo зaкaчкa\", oбяcни c лeкo рaздрaзнeнeниe Кaрaкaчaнoв.Призивът му oбaчe oтприщи тъкмo oбрaтния eфeкт... Колажи: Facebook", "date": "2020.01.19", "title": "Спукаха от подигравки Каракачанов в социалните мрежи (СНИМКИ)"}
{"url": "http://www.cross.bg/aladzha-manastir-varna-1623065.html", "text": "/КРОСС/      Най-посещаваният обект от регионалните исторически музеи на Варна през изминалата 2019 година е Аладжа манастир, информира агенция bulFoto.Това съобщи директорът на Историческия музей в морската столица Игор Лазаренко. 107 509 е броят на посетителите, от които 81 858 чужденци.Вторият най-предпочитан обект е бил Археологическият музей. През него са преминали 33 537 души. От тях 19 271 са били чужденци. На следващо място с 31 090 посетители се нареждат Големите римски терми, а с 29 285 - природният феномен Побити камъни.Общият брой на преминалите през всички 11 обекти на РИМ-Варна - Археологически музей, Аладжа манастир, Големи и малки римски терми, Побити камъни, Природонаучният и Учебният музей, Терариумът и музеите по етнография, възраждане и нова история, е 255 444, от които 139 622 са били чужденци.За миналото на средновековния скален Аладжа манастир край Варна е известно много малко. Оскъдните находки не дават отговор чии грижливи ръце са оформи-ли естествените пещерни ниши в монашеско обиталище.Предания разказват, че по времето на жестоките гонения срещу християните в Римската империя в това закътано и пустинно място са намерили убежище неколцина изгнаници от близкия град Одесос.През 313 г. император Константин Велики обявява християнската религия за равнопоставена с останалите в империята. Той и неговите наследници предприемат масово църковно строителство. На много места, свързани с мъченическия подвиг на първите християни възникват монашески обители.Аладжа манастир изпъква със своята големина и живописна украса. Има сигурни доказателства, че манастирът е бил обновен и изписан повторно с помощта на владетелите от Добруджанското деспотство.Османската експанзия на Балканите слага край на монашеската обител.Едно предание разказва, че монасите са били избити от османските нашественици след поражението на кръстоносната армия, водена от полско-унгарския крал Владислав ІІІ Ягело в битката при Варна през 1444 година.Лишен от подкрепата на държавата и църквата в условията на чуждото робство, през следващите столетия манастирът постепенно потъва в забрава. Времето не е пощадило и истинското му християнско име. До нас е достигнало само арабско-турското \"аладжа\", което в превод означава \"пъстър, шарен\".В края на ХІХ век Карел Шкорпил е записал едно предание, според което името на манастира е било \"Св. Спас\" ( от Христос Спасител ) или \"Възнесение Господне\". ", "date": "2020.01.19", "title": "Аладжа манастир е най-посещаваният от музеите във Варна за 2019-та"}
{"url": "http://www.cross.bg/germaniya-huawei-dzhi-1623066.html", "text": "/КРОСС/  Германия не може да изгради 5Джи (5G) мрежата си без китайския технологичен гигант Huawei, поне засега. Това посочва министърът на вътрешните работи Хорст Зеехофер и интервю за в. \"Франкфуртер алгемайне\", цитирано от Асошиейтед прес и БТА.Вашингтон притиска съюзниците си да изключат Huawei, който е най-големият световен доставчик на телекомуникационно оборудване, от развитието на 5Джи мрежите им. Американските власти подозират, че технологиите на компанията дават възможност за шпионаж.Германия обаче реши да не забранява на Huawei да участва в търговете за разпространение на технологията. Вместо това Берлин постанови, че компаниите трябва да отговарят на определени стандарти, което в крайна сметка все пак може да изключи китайския концерн.Зеехофер заяви, че е \"против изключването на даден продукт от пазара само заради вероятността нещо да се случи\".По думите му Германия трябва да бъде защитена от шпионаж и саботаж, но изключването на китайските доставчици може да забави изграждането на мрежата от пето поколение с до 10 години.\"Не мисля, че в краткосрочна перспектива можем да създадем 5Джи мрежа без участието на Хуавей\", каза министърът. ", "date": "2020.01.19", "title": "Германия засега не може да изгради 5G мрежа без Huawei"}
{"url": "http://www.cross.bg/budi-kachestvo-myarka-1622985.html", "text": "/КРОСС/ Бъди мярка за качество. Някои хора не са свикнали със среда, в която съвършенството е стандарт.Стив Джобс", "date": "2020.01.19", "title": "Бъди мярка за качество."}
{"url": "http://www.cross.bg/tema-iliev-vodata-1623057.html", "text": "/КРОСС/  За кризата с водата, въздуха и боклука. Говори председателят на Екокомисията в парламента Ивелина Василева. Пожарникари с работно време. В риск ли е системата? След 37 години в Холивуд, аниматорът Антони Христов, за първата си година обратно в България. Деветте живота на сестра Жекова. Марта Вачкова, на старта на новия сезон на „Откраднат живот\".Нападателят на „Локо\"-Пловдив Димитър Илиев, за признанието „Футболист на годината\", мечтата да играе в националния отбор и семейството, в специално интервю за „Тази събота и неделя\". Един съкрушен баща и ще дойде, за да го чуете. Асен Руменов, бащата на убитата Андреа от Галиче. Спелеологът Атанас Русев и планът му, да върне водата в яз. „Студена\". Мария Савкова и Валери Генов, с нагада за благородна кауза. Новата Ива Йорданова, бившата г-жа Лукарска днес е първата българка в световния ТОП-10 по социална салса. Осъдени души\" в театъра. Среща с Ники Илиев и Бойко Илиев.По ръба на реалността. Анализ на Стела Богомилова. Къде грешим в здравеопазването? Проф. Милан Миланов. Какво всъщност става в Русия? Коментар на Чавдар Стефанов и Валерий Тодоров. По дневния ред на политиката. Ген. Атанас Атанасов.Наука и изкуство на Антарктида. Христо Пимпирев и Теодосий Спасов в студиото на БНТ. Преди премиерата на \"Цигулар на покрива\", на живо от Музикалния театър. На радиото с любов. Ники Кънчев. Един бард на сцената - Николай Атанасов с покана за концерт с песни на Висоцки.По пътя към Оскарите. Журналистът Станислава Айви.    ", "date": "2020.01.19", "title": "Теми и гости в сутрешните блокове на телевизиите"}
{"url": "http://www.cross.bg/voiina-velikobritaniya-svetovna-1623056.html", "text": "/КРОСС/ 383 г. - Аркадий е обявен за император на източната Римска империя.1419 г. - Стогодишна война: Град Руан се предава на английския крал Хенри V и по този начин Нормандия става част от Англия.1764 г. - Джон Уилкс е изгонен от Камарата на общините заради подривна дейност и клеветничество.1806 г. - Великобритания окупира нос Добра надежда.1829 г. - Състои се премиерата на „Фауст\" от Гьоте.1839 г. - Британската източноиндийска компания превзема Аден.1853 г. - Състои се премиерата на операта „Трубадур\" на Джузепе Верди в Рим.1861 г. - Джорджия става 5-я щат, отделил се от САЩ след Южна Каролина, Мисисипи и Алабама.1899 г. - Судан става кондоминиум на Великобритания и Египет.1915 г. - Първата световна война: При първата в света бомбардировка на цивилно население германски цепелини бомбардира градовете Грейт Ярмут и Кингс Лин във Великобритания, загиват над 20 души.1918 г. - Финландска гражданска война: Първи тежки сражения между Червената гвардия и Бялата гвардия.1920 г. - Сенатът на САЩ гласува против присъединяването на държавата към Обществото на народите.1937 г. - Хауърд Хюз поставя нов световен рекорд за скорост, прелетявайки със самолет разстоянието от Лос Анджелис до Ню Йорк за 7 часа, 28 минути и 25 секунди.1938 г. - За първи път в света започва серийно производство на леки автомобили с дизелов двигател от американската фирма „Дженерал Моторс\".1941 г. - Втората световна война: Великобритания напада контролираната от Италия Еритрея в Етиопия.1942 г. - Втората световна война: Япония напада Бирма.1945 г. - Втората световна война: Съветската армия освобождава Лодз. От 230 000 жители през 1940, по-малко от 900 оцеляват след Нацистката окупация.1946 г. - Генерал Дъглас Макартър създава Международен военен трибунал за Далечния изток за съдене на японски военнопрестъпници.1955 г. - Играта „Скрабъл\" се появява на пазара.1966 г. - Индира Ганди е избрана за министър-председател на Индия.1969 г. - Студентът Ян Палах умира, след като три дена преди това се самозапалва в Прага в знак на протест срещу инвазията на СССР в Чехословакия през 1968. Погребението му се превръща също в значим протест.1977 г. - Президентът на САЩ Джералд Форд амнистира Ива Тогури д'Акино, известна като „Токийската роза\".1977 г. - В Маями, щата Флорида, пада сняг за първи път в известната история на града.1981 г. - САЩ подписва споразумение с Иран за освобождаването на 52-мата американски заложници, държани 14 месеца в плен.1983 г. - Нацисткият Военният престъпник Клаус Барби е арестуван в Боливия.1983 г. - Apple Computer известява за появата на „Apple Lisa\" - първият си персонален компютър с графичен потребителски интерфейс и компютърна мишка.1989 г. - Френският президент Франсоа Митеран кани на неформална закуска в посолството на Франция в София 12 български дисиденти.1993 г. - IBM обявява, че е регистрирана загуба от $4,97 милиарда за изминалата 1992 година - най-голямата загуба за една година на дадена корпорация в историята на САЩ.1997 г. - След повече от 30 години Ясер Арафат се завръща в Хеброн и участва в честването по случай присъединяването на последния, контролиран от израелците, град на Западния бряг.2006 г. - Изстрелян е космическият апарат Нови Хоризонти (New Horizons) и неговата мисия е да изследва Плутон. Апаратът достигна Плутон на 14 юли 2015 г.2007 г. - Арменският журналист Хрант Динк е застрелян пред офиса на вестника, в който работи, от 17-годишен турски националист. ", "date": "2020.01.19", "title": "19 януари в историята"}
{"url": "http://www.cross.bg/makariii-efeski-mark-1622895.html", "text": "/КРОСС/ Църквата почита днес св. Макарий Египетски и св. Марк Ефески.Св. преп. Макарий Египетски е съвременник и ученик на св. Атанасий Велики. Подвизавал се в пост и молитви, като вършил чудеса. Починал в мир на 97-годишна възраст.Св. Марк Ефески е един от най-големите отци и учители на църквата, наречен от своите съвременници Нови Василий, Нови Богослов и Стълб на православието.Той е единственият епископ, който не е подписал унията с папа Евгений IV и така се е спасила православната вяра. ", "date": "2020.01.19", "title": "Преп. Макарий Велики. Св. Марк, еп. Ефески"}
{"url": "http://www.cross.bg/libiya-haftar-durzhavi-1623076.html", "text": "/КРОСС/ Конференция, посветена на ситуацията в Либия, започва днес в Берлин. В преговорите ще участват представители на над 10 държави.За участие във форума са поканени също премиерът на международно признатото либийско правителство Файез Сарадж и командирът на т.нар. Либийска национална армия Халифа Хафтар.Часове преди срещата в Берлин от държавния департамент на САЩ обявиха, че конфликтът в Либия става все повече като този в Сирия, а премиерът на либийското правителство на националното съгласие Файес Сарадж поиска разполагане на международни сили за защита в Либия в случай, че либийският командир Хафтар възобнови военните действия.По-рано пратеникът на ООН за Либия Гасан Саламе призова командирът на либийската национална армия да вдигне блокадата на основните пристанища в Източна Либия след като по рано войските на Хафтар спряха износа на петрол, на който разчита цялата страна.\"Точно затова има берлинска конференция, за да кажем на господин Хафтар и на всички останали, че наистина има много държави, които подкрепят войната от едната и от другата страна, но международната общност, надявам се, е стигнала до заключението, че разпалването на конфликта носи голям риск\".Днешните разговори в Германия са своеобразно продължение на проведения тази седмица опит на Русия и Турция да посредничат за слагане на край на конфликта по мирен  път.До подписване на споразумение в Москва не се стигна, тъй като Хафтар си тръгна с мотива, че проектът пренебрегва много от исканията на либийската армия.Европейските държави искат стабилизиране на Либия, която заради вътрешния хаос стана главният транзитен пункт за мигранти от Африка към Европа през Средиземно море. ", "date": "2020.01.19", "title": "В Берлин започва конференция за ситуацията в Либия "}
{"url": "http://www.cross.bg/nyama-dimitrov-voda-1623092.html", "text": "/КРОСС/ „Тази вода, която ни трябва, я имаме. Това, което е необходимо на Перник, за да няма криза, можем да го осигурим, без да влияем нито на водосбора на „Софийска вода\", нито на деривациите на „Софийска вода\". Деривациите, които захранват язовира „Белмекен\" за друга каскада, могат да бъдат пренасочвани. От 1993 година, когато е изграден реверсивният тунел, до момента той е използван многократно и с тестова цел, с допълване, с опресняване на вода. Тази система е много добре премислена. Този тунел е двупосочен\". Това обясни в предаването „Неделя 150\" министърът на околната среда и водите Емил Димитров.Трябва да се пести питейната вода, категоричен е министър Димитров:„На много места се нагнетява напрежение... Всеки, който има огромни загуби, не иска да си оправи загубите, а иска да му се увеличи водоподаването. Аз не мога да пълня каца без дъно\".Емил Димитров допълни:„30 години „ВиК - Шумен\" не е направило нищо за водопровода, построен поне 20 години преди това. Решили, че понеже е по-евтина водата от язовир „Тича\" по този водопровод, няма да поддържат останалите сондажи в града. През тези години са откраднати помпите, тръбите. В момента градът има сондажи и възможност да се захрани самостоятелно, но няма инфраструктура... През всичките години в Перник системата е ставала все по-зле. Дори да посоча имената, това няма да оправи системата\".„По оперативната програма „Околна среда\" са осигурени средства, за да може с по около 100 млн. за всяка област да се поднови водопреносната мрежа, пречиствателните станции. ВиК дружествата са в тежко положение и нямат собствено съфинансиране, защото програмата от ЕС е - даваме ви 80 млн., вие трябва да дадете 20 млн. от себе си... Този холдинг с тези пари, които ще бъдат дадени, ще може да уреди съфинансирането, което не могат да си позволят повечето ВиК. Тази структура ще помогне на всички\", обясни Емил Димитров.„Прокуратурата е установила, че в Бобов дол има отпадъци, но не опасни. Установила е, че вредните емисии са в нормите. Ние установихме, че комплексното разрешително е изтекло... Утре работна група ще отиде да провери всичките разрешителни от РИОСВ - Перник, ще сверим с оригиналите... Не трябва да се спира мощност, която има разрешение, която не излъчва вредни емисии, но не може да работи мощност, която няма комплексно разрешително\", обясни екоминистърът.По думите му има депа, на които няма издадено разрешение да съхраняват отпадъци, а вече имат отпадъци, и депа с отпадъци, за които изведнъж никой не знае откъде са:„Това, което се случва в страната, е истина. Контролният механизъм в момента не може да обхване всички... Очевидно трябва нов механизъм - работещ, при който, когато някой внесе по документи едно нещо, а то се окаже друго - вредно, опасно, неразрешено, да се забрани и площадката да работи, да се забрани и той да работи\". ", "date": "2020.01.19", "title": "Емил Димитров: Перник няма да пие водата на София"}
