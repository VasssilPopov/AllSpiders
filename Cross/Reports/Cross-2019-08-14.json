{"url": "http://www.cross.bg/danni-otpechatutzi-prustovi-1611118.html", "text": "/КРОСС/ Изследователи от Израел са открили в интернет огромно количество данни с пръстови отпечатъци, лицево разпознаване и други биометрични данни, пише „Дойче веле\", цитирани от БГНЕС.Около един милион незащитени и некриптирани пръстови отпечатъци и други биометрични данни бяха открити в мрежата. Данните са от системата „Биостар 2\" на корейската фирма за сигурност „Suprema\", която се смята за водеща в Европа на пазара за биометрични системи за достъп. За теча в системата за сигурност сигнализираха първо британският „Гардиън\" и израелският портал „Calacalist\".Компанията „Биостар 2\" работи с пръстови отпечатъци или лицево сканиране в една уебсайт платформа за интелигенти ключалки, които позволяват на фирмите сами да организират контрола на достъпа до офисите или складовете си. Според „Гардиън\", системата се използва от британската полиция, както и от повечето фирми за охрана и банки. Сериозният пробив е открит от израелските експерти по сигурността Ноам Ротем и Ран Локар, които работят за службата vpnMentor. „Уязвимостта може да доведе до установяване на пълен контрол върху акаунтите в системата\", твърди Ротем.Двамата изследователи са получили достъп до повече от 27,8 милиона записа и 23 гигабайта данни, включително за лицево разпознаване, пръстови отпечатъци, незашифровани потребителски имена и пароли, протоколи за достъп. Изследователите имаха достъп до повече от 27,8 милиона записа и 23 гигабайта данни, включително данни за разпознаване на пръстови отпечатъци и разпознаване на лица, изображения на лица на потребители, незашифровани потребителски имена и пароли, снимки на лицата на потребителите, протоколи за достъп до различни нива на сигурност, както и лични данни на служителите.Освен това данните във фирмените акаунти могат да бъдат възпроизведени и манипулирани. Изследователите били изумени от факта, че биометричните данни в системата най-често са съхранявани без криптиране. Вместо да бъдат криптирани, пръстовите отпечатъци, за да не могат да бъдат възстановени, те са запазили действителните пръстови отпечатъци, които могат да бъдат копирани и използвани за нечисти цели, споделят експертите.Ротем и Локар са били изненадани от това, как клиентите на „Suprema\" са подсигурили акаунтите си. Някои от тях са били със „смехотворно\" прости пароли като „Password\" или „abcd1234\". Търговският директор на „Suprema\" Анди Ан заяви, че компанията е направила задълбочена оценка на предоставената от „vpnMentor\" информация. В случай на заплаха, клиентите ще бъдат информирани. Пробивът в сигурността междувременно е бил преодолян. ", "date": "2019.08.14", "title": "Биометрични данни на милиони хора изтекли в мрежата"}
{"url": "http://www.cross.bg/huawei-displeii-servizna-1611123.html", "text": "/КРОСС/  Huawei стартира нова сервизна кампания в България от 15 август, която продължава до средата на месец септември. В този период всеки притежател на Huawei телефон може да подмени счупен или дефектен дисплей с отстъпка до 50% без допълнителни разходи.Счупен или пукнат екран или повредена батерия са едни от основните проблеми, с които ежедневно се сблъскват потребителите на мобилни телефони. Това обаче не е валидно за потребителите на Huawei телефони, които могат да се възползват от специалната Huawei Care сервизна услуга в периода 15 август - 14 септември.август14 септември  В днешно време за всеки потребител е важно личните му данни да са защитени, дори когато оставя телефона си в сервиз. Huawei предоставя точно такава услуга с Huawei Maintenance Mode (можете да го откриете в приложениeтo HiCare), която гарантира, че никой няма да има достъп до личните ви данни. С новата сервизна кампания, Huawei дава възможност освен предоставянето на нов дисплей, потребители да подменят и батерията на своя смартфон. Тази услуга важи за определени модели, за които можете да получите справка в оторизирания сервизен център на Huawei.Новата сервизна услуга за до 50% отстъпка за извънгаранционна смяна на дисплей важи за избрани ключови модели на Huawei: P20, P20 Pro, Mate 20 lite, P20 lite, Mate 20 Pro, P Smart 2019 и моделите от Y серията - Huawei Y6, Y5, Y7 Prime 2018, Y7 2019, Y6 2019.Можете да проверите отстъпката, която ще получите при подмяна на счупен екран, тук: https://consumer.huawei.com/bg/support/screenreplacement/ На този сайт можете да откриете и всички подробни условия на промоцията.Всеки потребител може да се възползва от сервизната промоция като лично посети оторизирания Център за обслужване на клиенти на Huawei в София на ул. „Леге\" N6. Там всеки може да получи съвет или помощ за своето Huawei устройство всеки делничен ден от 9.00 до 18.00 часа. Може също така да разгледа актуалните продукти на компанията и дори да изпие безплатно кафе. Друга възможност е и в рамките на кампанията да заявите услугата „От врата до врата\", с която може да се поръча куриер за сметка на Huawei на тел. 080018818, след което ремонтираното устройство ще бъде върнато обратно на посочен от клиента адрес. Huawei напомня и за протичащата до края на годината сервизна кампания, от която можете да се възползвате всеки последен четвъртък и петък от всеки месец, която дава 50 лева отстъпка от всеки извънгаранционен ремонт и безплатен протектор за дисплей при извършен ремонт. Подробна информация за нея също може да се намери на официалния сайт ", "date": "2019.08.14", "title": "Huawei отново предоставя на всички свои клиенти в България до 50% отстъпка за смяната на дисплей на мобилно устройство"}
{"url": "http://www.cross.bg/otbrana-bulgariya-nato-1611120.html", "text": "/КРОСС/ След като правителството преведе накуп 2.2 млрд. лв. за осем самолета F-16 Блок 70, разходите на България за отбрана скачат до 3.515 млрд. лв., или около 3% от прогнозния брутен вътрешен продукт (БВП) на страната ни за тази година. По изчисления на БНТ това съотношение поставя България на второ място в НАТО, като единствено САЩ дават повече пари спрямо размера на своята икономика. Такива пари за отбрана страната ни не е отделяла от 16 години, посочват експертите.Милиардите за F-16 пратиха България на второ място по разходи за отбрана в НАТО „Ние сме в златната среда, само шест страни в НАТО изпълняват изискването за 2% разходи от БВП. Страни като Германия имат 1.3% разход, но той се равнява на 37.6 млрд. евро\", коментира и Симеон Николов от Центъра за стратегически изследвания. С 1.4 млрд. лв., които се очаква да бъдат дадени за 150 бронирани машини за пехотата през 2020 г., и 984 млн. лв. за два модулни патрулни кораба, разходите ни за отбрана в следващите години може да останат на приблизително същото ниво.Според експертите вторият важен показател е колко процента от разходите за отбрана отиват за ново въоръжение. Тези 2.2 млрд. лв., които България вече преведе за новите изтребители F-16, представляват 60% от общите разходи за отбрана за 2019 г., което ни нарежда на първо място в НАТО по този показател.Източник: economic.bg ", "date": "2019.08.14", "title": " Милиардите за F-16 пратиха България на второ място по разходи за отбрана в НАТО"}
{"url": "http://www.cross.bg/kontrol-politziya-plovdiv-1611122.html", "text": "/КРОСС/ Нова отсечка за контрол на средната скорост на автомобилите ще заработи до месец в участък от малко над 2 километра на пътя Пловдив - Карлово, съобщи днес на семинар на Пътна полиция в Пловдив директорът на Главна дирекция \"Национална полиция\" главен комисар Христо Терзийски. В момента върви сертифициране на уредите от института по метрология, за да няма възможност да падат в съда наложените глоби. Документ за съответствие ще получи и първата система за контрол на средната скорост, която от години работи на третия тунел на магистрала \"Люлин\" (вече \"Струма\") в посока Перник.Терзийски допълни, че е осигурено финансиране за изграждането на още две отсечки за контрол на средната скорост, който ще са на пътя Русе - Бяла и в района на село Микре по пътя за Варна, където често стават тежки катастрофи.Главен комисар Терзийски уточни, че вече се е разчуло за покриването с камери на отсечката Пловдив - Карлово и тестовата работа на системата показва намаляване на случаите на превишаване на скоростта. Главният комисар на МВР Ивайло Иванов посочи, че секторният контрол ще е акцент в работата на \"Пътна полиция\" и в бъдеще.Пътна полиция е подготвила и обществена поръчка за покупка на нови 80 модерни камери за контрол на скоростта. Вече е избран изпълнител на проекта за единен център за обработка на нарушенията. Идеята всички данни от камерите да отиват в него, като се автоматизира регистрацията на провиненията и издаването на наказателните постановления. Това ще облекчи допълнително работата на пътните полицаи.На семинара беше съобщено, че за първите седем месеца на годината са регистрирани на 438 хиляди превишения на скоростта, като най-често става дума за отклонение до 30 км/ч. ", "date": "2019.08.14", "title": "Глоби за превишаване на средната скорост ще се налагат и на пътя Пловдив - Карлово"}
{"url": "http://www.cross.bg/bogoroditza-poverie-zhenite-1611111.html", "text": "/КРОСС/  На 15 август е Голяма Богородица - денят, в който християнската църква почита Света Богородица, като покровителка на майчинството, жените и семейното огнище.Това е най-светлият летен празник и с него свързваме много поверия, традиции и обичаи, разказва Edna.bg.Има и поверие, че на този ден молбите отправени към Божията майка, са чути и бездетните жени могат да заченат.На Богородица младите бездетни булки носят дарове за светицата в църквата - цветя, кърпи и дрехи - като ги поставят под нейната икона.Друго поверие гласи, че още на 14 август вечерта, жените, които искали да имат дете, молели Богородица да им помогне, носели дарове и оставали да преспят в църквите носещи нейното име. Те вярвали, че тя ще им помогне да се сдобият с отроче.Много хора в нощта срещу празника преспиват на свято място, където се молят за здраве и благополучие, пожелават си нещо хубаво, надявайки се с помощта на благословията на Богородица то да се сбъдне.Едно от светите места е в с. Арбанаси в манастира „Света Богородица\", където в църквата „Успение Богородично\", се намира една от чудотворните икони на Богородица, която според преданието помага на бездетните да заченат. На този празник там пристигат и много болни, молещи се за изцеление. Поверието гласи, че само тези, които първи зърнат иконата на сутринта, могат да измолят чудото.Ако на този ден вали дъжд, ще има голямо плодородие в следващата година.Старо поверие съветва в този ден всички млади жени да не се докосват до нищо с червен цвят, за да не останат бездетни. ", "date": "2019.08.14", "title": "В нощта преди Голяма Богородица се сбъдват желания"}
{"url": "http://www.cross.bg/pozhara-vtornik-nyama-1611124.html", "text": "/КРОСС/  Магистрала „Струма\" остава затворена. Предстои ремонт на моста край Дупница, който беше увреден сериозно от пожара във вторник. Агенция „Пътна инфраструктура\" поиска прокуратурата да провери собственика на предприятието за вторични суровини, чиито складирани отпадъци предизвикаха огненото бедствие.„Още от късните вечерни часове във вторник, след потушаване на пожара, започнаха огледите на самото съоръжение. Те бяха извършени от специалисти от Института по пътища и мостове към АПИ, както и от и проектантите и строителите на самото съоръжение\", заяви инж. Юлияна Божилова - директор на Областно пътно управление - Кюстендил.„Със специалистите коментирахме тяхното становище и резултатите от самия оглед. За момента движението няма да бъде възстановено. В следствие на пожара, който се разрази снощи има поражения по части от мостовата конструкция. Става въпрос за колони, греди, регели и отводнителни съоръжения, които са на магистралата. Пътната настилка няма поражения\", посочи още Божилова.„Към момента специалистите правят проучвания на колоните и гредите, за да се изяснят точните поражения. С цел безопасност на пътуващите пренасочваме движението между пътен възел Дупница и пътен възел Бобошево по Е-79. Участъците са оказани с необходимата пътна сигнализация\", коментира тя.Междувременно стана ясно, че три от колоните на моста на АМ „Струма\" са засегнати от продължителния силен огън. От фирмата-изпълнител във вторник заявиха, че съоръжението няма да се ползва, докато не бъде гарантирана сигурността му.„Налага се да се направи ремонт. Дали ще правим хамути или само замазки, утре експертите ще кажат. Ремонтът трябва да е за сметка на този, който си е позволил да сложи тук такива горими материали\", каза Симеон Пешов, президент на фирмата - изпълнител.Собственикът на цеха Кольо Илиев и в сряда чистосърдечно призна, че е използвал автомагистрала „Струма\" за склад, защото не е имал друго свободно пространство.„Разрешения нямаме, но поради малкия терен, който притежавахме, бяхме принудени някъде да ги оставяме. Нямаше къде другаде да ги оснавяме, най-близо е това място. Тези материали са сложени от няколко години тук\", заяви Кольо Илиев, собственик на цеха.И АПИ, и Община Дупница, и РИОСВ - Перник твърдят, че не е било тяхна отговорност да премахнат вторичните суровини от пространството под магистралата. Междувременно пожарът от склада осигури тежка нощ за жителите на близкото село Блажиево. Освен срещу гъстия задушлив дим, те трябваше да се изправят и срещу опасността от пожар в самото село. Огнеборците обаче се справиха със стихията.Щетите от пожара тепърва ще се установяват. Частичното бедствено положение ще остане в сила до полунощ. ", "date": "2019.08.14", "title": " Магистрала „Струма” остава затворена (обобщение)"}
{"url": "http://www.cross.bg/belezhki-liniya-zapiski-1611101.html", "text": "/КРОСС/  Пресечната точка на изкуството с различни медии и промените в изразните средства през последните три десетилетия ще обединят над 50 знакови имена от българското съвременно изкуство в изложбата „Open Art Files: Записки и бележки под линия\". Тя се открива на 16 август в галерия \"Капана\", Пловдив и ще включва изключително сериозен образователен панел със свободен вход. Цялостният проект е представен от фондация \"Отворени изкуства\".София, 13 август  2019 г. -  От 16 август до 30 септември „Open Art Files: Записки и бележки под линия\" ще представи фондация \"Отворени изкуства\" в новооткритата зала \"Капана\", Пловдив, произведения на автори от различни поколения и възрасти, провокирани от обща интуиция, от \"духа на времето\" или от възможностите на нови изразни средства. Изложбата е курирана от Вера Млечевска и проследява отражението на времето в произведенията на повече от 50 български артисти.Важна част от програмата й е съпътстващият образователен панел - серия от лекции, прожекции и срещи с художници и куратори с вход свободен.Темите, преплетени в \"Open Art Files: Записки и бележки под линия\", отразяват търсенията на различните автори между живописта и екрана и свързаните с него медии, както и общия интерес на много автори към тялото - силно изявен през 90-те години, рефлексиите на художниците върху наследството от обществена скулптура и изкуството извън институцията и в природна среда.Изложбата ще представи в различен контекст работата на повече от 50 представители на българското съвременно изкуство - Аделина Попнеделева, Албена Михайлова-Бенджи, Александър Вълчев, Алла Георгиева, Асен Ушев, Борис Мисирков/Георги Богданов, Боряна Росса, Венцислав Занков, Викенти Комитски, Владимир Иванов, Вълко Чобанов, Галина Шехирян, Даниела Костова, Димитър Буюклийски-Мичи, Димитър Шопов, Дина Стоев, Елена Панайотова, Ергин Чавушоглу, Иван Кирков, Иван Мудов, Иво Димчев, Калин Серапионов, Камен Старчев, Камен Стоянов, Красимир Терзиев, Лазар Лютаков, Лубри, Лъчезар Бояджиев, Любен Фързулев, Мариела Гемишева, Марта Джурина, Мартин Пенев, Милош Гавазов, Мими Добрева, Михаил Саздов, Недко Солаков, Нено Белчев, Олег Мавроматти, Орлин Дворянов, Правдолюб Иванов, RASSIM®, Рафи Шехирян, Самуил Стоянов, Сашо Стоицов, Светлана Мирчева, Симеон Симеонов, София Грънчарова, Станка Цонкова-Уша, СтефанНиколаев, Студио Комплект, Такор Кюрдян, Текла Алексиева, Цветан Кръстев, Явор Костадинов. По време на изложбата за първи път пред публика ще бъдат показани творби от 70-те и 80-те години.\"Записки и бележки под линия\" няма намерение за последователен разказ. По-скоро са разгледани някои възможни теми, конструирани повече по интуиция от внушенията на образа, отколкото върху теорията. Образът присъства с неговата възможност да казва повече от написаното, да вълнува, да създава асоциации и да завързва разговори или спорове с други образи\", разказва кураторът на изложбата Вера Млечевска.Важна част от програмата на \"Open Art Files: Записки и бележки под линия\" са серията лекции, срещи с художници и прожекции. Куратори на видео програмата са Красимир Терзиев и Вера Млечевска. В образователния панел ще бъдат представени филми с експериментален характер, образователни турове и тематични лекции. Изложбата и образователният панел са част от проекта „Open Art Files: Теми, Хора, Пространства, Документи в българското съвременно изкуство\", в рамките на образователната платформа \"Въведение в съвременното изкуство\" на фондация \"Отворени изкуства\".Програмата е продължение на онлайн платформата openartfiles.bg, която стартира в началото на годината. Сайтът представя база данни и архив за съвременно българско изкуство, онлайн библиотека и специално създадени тематични критически текстове. Съдържанието на проекта се обновява и допълва, за да създаде все по-пълна картина на процесите, основните проблеми, артистите и събитията в съвременната българска арт сцена. ", "date": "2019.08.14", "title": "Пловдив открива новата изложбена зала \"Капана\" със знакова изложба"}
{"url": "http://www.cross.bg/evro-tzeni-putyvane-1611100.html", "text": "/КРОСС/  Все още не сте излезли в летен отпуск и ви се иска да пътувате извън България без да изхарчите много пари? Гърция е първи избор за много българи, когато става дума за лятна почивка, и ако изберете някой от ръкавите на Халкидики, например, пътуването с кола е добър вариант. Ако пък решите да посетите Атина, най-добре го направете със самолет - полетът е кратък, а цените на билетите през септември започват от 25 евро двупосочно.На цени от 30 евро за двупосочен полет все още можете да закупите самолетни билети до Каламата, Пелопонес, като това е последния шанс да посетите полуострова бързо и удобно, тъй като директните полети ще се изпълняват само до края на месец септември.Търсите по-далечна дестинация? Италия е винаги добра идея! Най-евтино за периода ще струват самолетните билети до Милано - от 35 евро, а до Венеция -  около 50 евро двупосочно. На подобни цени може да се пътува и до европейската столица Брюксел, а Айндховен, който често е отправна точка към Амстердам, ще струва около 45 евро.В момента можете да се възползвате от много екзотични възможности за пътуване на промоционални цени, които са в сила до 20 август, а периодът на пътуване е до март догодина.Хотелското настаняване навсякъде е разнообразно, в зависимост от това, което търсите - квартири, апартаменти, къщи за гости и различни категории хотели - за всеки вкус и всеки джоб.Експертите съветват да не пренебрегвате застраховката за пътуване, без значение дали пътувате наблизо или надалеч.   ", "date": "2019.08.14", "title": "Пътувания през септември - изгодни оферти за полети и хотели"}
{"url": "http://www.cross.bg/velikobritaniya-sdelka-hamund-1611107.html", "text": "/КРОСС/  Брекзит без сделка би било предателство към решението на Великобритания да напусне Европейския съюз, заяви бившият финансов министър Филип Хамънд. Той подложи на яростна критика „разрушителния\" подход на премиера Борис Джонсън към преговорите. Хамънд, който се оттегли като министър само няколко часа преди Джонсън да поеме поста от Тереза Мей на 24 юли, заяви, че няма популярен или парламентарен мандат за безрезултатен Брекзит, заявявайки, че повечето хора искат правилен изход от ЕС. \"Напускане без сделка би било предателство за резултата от референдума през 2016 г. Не трябва да се случи\", написа той във вестник \"Таймс\". Той каза, че това може да превърне Великобритания в \"умалена и не обръщаща внимание на общественото мнение малка Англия\". Британският парламент три пъти отхвърля споразумението за оттегляне. Мей преговаря с Брюксел, като много депутати се смущават от предпазния механизъм, който ще задържи Великобритания в митническите договорености на ЕС за предотвратяване на твърда граница на остров Ирландия. Хамънд каза, че смяната на позицията от търсене на промени в предпазния механизъм към изискването за отстраняването му \"е извъртане от твърда преговорна позиция към нещастие\" и това поставя невъзможно висока бариера. „Това е искане, към което ЕС не може и няма да се присъедини. Време е нашето правителство да демонстрира своя ангажимент за истински преговори с ЕС за постигане на споразумение.\" Великобритания трябва да напусне Европейския съюз на 31 октомври. Джонсън обеща да се придържа към тази дата, независимо дали може да се постигне сделка с Брюксел или не.Хамънд допълни, че Брекзит без сделка би застрашил интегритета на Великобритания, доколкото поставя пред рухване мирните споразумения в Северна Ирландия и може да предизвика референдум, с който провинцията да напусне кралството и да се присъедини към Република Ирландия, която е член на ЕС. Това също така може да доведе до референдум за отделянето на Шотландия и възможното разпадане на Великобритания, твърди Хамънд. ", "date": "2019.08.14", "title": "Великобритания може да се разпадне при Брекзит без сделка "}
{"url": "http://www.cross.bg/-godishno-blusna-kamion-1611103.html", "text": "/КРОСС/  Камион блъсна 2-годишно дете в Пловдив, съобщиха от полицията. Инцидентът е станал на 13 август.По първоначални данни, на ул. „Крайна\" внезапно изскочило на пътното платно 2-годишно момченцее  било блъснато от товарен автомобил, с 54-годишен водач.След преглед в болница, детето е освободено за домашно лечение с натъртвания по тялото. Алкохолната проба на шофьора е отрицателна. ", "date": "2019.08.14", "title": "Камион блъсна 2-годишно дете в Пловдив "}
{"url": "http://www.cross.bg/pingvin-zelandiya-nova-1611108.html", "text": "/КРОСС/  Нова Зеландия, известна с гигантските праисторически представители на птичето царство - моа, гъски, орли, папагали, прибавя още една находка към колекцията си - фосили на древен пингвин с човешки размери, предаде ДПА.Безкрилата птица, живяла преди между 66 милиона и 56 милиона години, е достигала на ръст до 160 см и е тежала около 80 кг. За сравнение - най-едрият пингвин, който днес обитава Земята - Императорският, достига на височина до 130 см и тежи около 23 кг.Останките от гигантския пингвин са открити миналата година на Южния остров от любител палеонтолог. Екипи от музея \"Кентърбъри\" в Крайстчърч, Нова Зеландия, и природонаучния музей \"Зенкенберг\" във Франкфурт, Германия, са анализирали намерените кости от гигантския пингвин, и са установили, че те принадлежат към неизвестен досега вид, наречен Crossvallia waiparensis.Най-близките сродници на безкрилия гигант са били пингвините от вида Crossvallia unienwillia, вкаменелости от които са открити в Антарктида през 2000-ата година.Пол Скофийлд от музей \"Кентърбъри\" отбелязва, че намирането на фосили от толкова сходни птици в Нова Зеландия и Антарктида свидетелства за близостта на страната и ледения континент в далечното минало. \"По времето, когато са живели тези пингвини, климатът на Нова Зеландия и Антарктида е бил съвсем различен от днешния - много по-топъл, като съвременният леден континент тогава е бил покрит с гори\", казва Скофийлд. ", "date": "2019.08.14", "title": "В Нова Зеландия са открити останки от пингвин с човешки размери "}
{"url": "http://www.cross.bg/plovdiv-intzidenti-teritoriyata-1611112.html", "text": "/КРОСС/  Тежките пътнотранспортни произшествия на територията на Област Пловдив намаляват със 100 бр. през първите 7 месеца на 2019 г. в сравнение със същия период на миналата година. Въпреки това в региона са регистрирани най-много пътни инциденти като средно на всеки 8 катастрофи в България, една е на територията на местното ОДМВР. Поради тежкия пътен травматизъм Държавна агенция „Безопасност на движението по пътищата\" инициира извънредно заседание на Областната комисия по пътна безопасност. В нея участие взеха председателят на ДАБДП Малина Крумова, областният управител на Пловдив Здравко Димитров, представители на МВР, общините в областта, неправителствени организации и др.„Отчитаме усилията на институциите на местно ниво, но трябва да набележим още допълнителни мерки, защото нивото на пътния травматизъм в областта е неприемливо високо\", подчерта Малина Крумова. По думите ѝ общо 444 тежки пътни инциденти са станали на територията на областта, загинали са 34 човека, а ранените са 556. Фаталните инциденти намаляват с 8, а ранените са със 162-ма по-малко в сравнение със същия период на миналата година. „Сериозно намаляване на пътния травматизъм се наблюдава след пускане в експлоатация на новия път между Пловдив и Асеновград, но остава тревожната статистиката голям брой инциденти да настъпват в градски условия, затова ще изискваме още инфраструктурни решения от общините\", посочи председателят на държавната агенция. Според статистиката на МВР, катастрофите са съсредоточени в активната част от денонощието, като най-много инциденти с пострадали лица възникват между 18 и 19 ч.Търсим възможност за изграждане на полигон и автомобилна писта, съобщи областният управител на Пловдив Здравко Димитров. Той призова общините в региона да набележат подходящи терени. Едно подобно съоръжение би подобрило както подготовката на младите водачи, така и ще бъде място за безопасно увеличаване на скоростта, вместо това да се случва по булевардите на града, подчерта Здравко Димитров. Той се ангажира и областната комисия по безопасност на движението да заседава на всеки три месеца, а на всяка среща да се набелязват мерки с конкретни срокове, които ще бъдат обект на постоянен мониторинг.Община Пловдив е инициирала подмяна и поставяне на осветление на пешеходните пътеки и в зоните в близост до училища и детски градини, които ще бъдат завършени до началото на есента. Общинската комисия по пътна безопасност заседава редовно, като продължават да се търсят най-добрите инфраструктурни решения за обезопасяване на пешеходните пътеки.Най-голямо намаление на пътните инциденти през първата половина на 2019 г. в България се отчита именно на територията на ОДМВР Пловдив. Служителите на реда продължават да увеличават контрола като в момента активно участват в акция „скорост\", която се провежда на територията на цялата страна. През първото шестмесечие на 2019 г. служители на ОДМВР - Пловдив са констатирали над 66 хил. нарушения. В сравнение със същия период на 2018 г. броят на установените нарушения е с близо 15 хил. повече, а основна част от тях са за движение с превишена скорост. От областната дирекция на МВР съсредоточават контрол не само в града, но и в по-малките населени места и на пътищата, които се отчита повишен пътен травматизъм.   ", "date": "2019.08.14", "title": " Област Пловдив- първенец по тежки транспортни произшествия "}
{"url": "http://www.cross.bg/vodolazi-varna-deteto-1611110.html", "text": "/КРОСС/  Екип от водолази и специалисти от състава на формированията  на Флотилия бойни и спомагателни кораби - Военноморски сили (ВМС), дислоцирани в Пункт за базиране Варна, се включи днес, 14 август, в търсенето нае в района на централния плаж на Варна вчера. Акцията продължи от 7.30 ч. до 11.30 ч. Обследван бе районът на централния плаж в дълбочина до 50 метра от бреговата черта. След намиране на тялото, двама военни водолази го изваждат на брега, съвместно със спасител. За съжаление детето е било вече мъртво.Екипът бе в състав: 16 военнослужещи, от които 15 водолази от аварийно-спасителния отряд и Центъра за подготовка на водолази и бордни спасители, 1 водолазен лекар от състава на военното формирование 28 580 - Варна и цивилен служител психолог. Участието в спасителната акция е по искане от областния управител на Варна.  ", "date": "2019.08.14", "title": "  Военни водолази откриха тялото на детето, удавило се край Варна"}
{"url": "http://www.cross.bg/shortkeiik-henkok-pola-1611116.html", "text": "/КРОСС/ Британска двойка признава, че дължи благодарност за печалбата си от 1 милион лири (1,2 милиона долара) от лотарията на гладната си котка, съобщава БТА.Андрю и Пола Хенкок от Мансфийлд разказват, че късметът ги е споходил в края на юли. Минавайки през местна бензиностанция, съпрузите осъзнали, че са забравили да купят храна за котарака си Шорткейк. От бензиностанцията главата на семейство закупил лотариен билет за изтриване, който се оказал печеливш.От вълнение, че са станали милионери, Андрю Хенкок отново забравил да вземе храна за 6-годишния им рижав питомец. За компенсация Шорткейк получил шунка за вечеря. На въпрос дали котката и преди им е носила късмет, стопанинът й отговаря: \"Не бих казал. Шорткейк е съвсем нормален домашен любимец\".С печалбата съпрузите, които имат фирма за кетъринг, планират пътешествия до Австралия и други места по света. Единствената покупка, която засега са направили с парите, е нов телефон за 12-годишния им син.Колкото до донеслия им късмет Шорткейк, Андрю и Пола Хенкок възнамеряват да подобрят менюто му. ", "date": "2019.08.14", "title": " Съпрузи спечелиха 1,2 милиона долара от лотарията благодарение на котката си"}
{"url": "http://www.cross.bg/georgiev-plamen-konsyl-1611115.html", "text": "/КРОСС/ Правителството е назначило бившия председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев за генерален консул на България в испанския град Валенсия. Решението на Министерския съвет е било взето на закрито заседание на 9 август. Със същото решение от длъжност се освобождава досегашният консул във Валенсия Цветелин Цолов, съобщава БГНЕС.Пламен Георгиев заяви официално желанието си да се оттегли като шеф на антикорупционната комисия в последния ден на юли. Още същия ден оставката му бе приета от Народното събрание. Той обясни напускането на поста със скандала с терасата на апартамента му в София. Проверка на НАП показа, че всичко около доходите и придобиването на имота на Георгиев е чисто.Дни, след като Пламен Георгиев бе освободен от КПКОНПИ, Висшият съдебен съвет се събра на извънредно заседание, за да го възстанови на работа като прокурор в Специализираната прокуратура. Назначението му там е от 1 август. ", "date": "2019.08.14", "title": " Бившият шеф на КПКОНПИ става консул във Валенсия"}
{"url": "http://www.cross.bg/probi-kraii-polozhitelni-1611117.html", "text": "/КРОСС/ Нови 7 положителни проби за африканска чума по свинете са установени при глигани на територията на Ловно стопанство \"Извора\" край Девин. Това стана ясно след заседание на областната епизоотична комисия в Смолян, съобщава БГНЕС.На заседанието на комисията се обсъждат мерки за ограничаване на заразата, включително и умъртвяване на всички глигани в заградената зона в \"Извора\". Положителните проби, оповестени в сряда, са доказателство за наличие на второ огнище от заразата в Смолянска област.Припомняме, че миналата седмица бяха намерени два мъртви глигана край доспатското село Змеица, които се оказаха с положителни проби за болестта. ", "date": "2019.08.14", "title": "Откриха нови положителни проби за чума при глигани край Девин"}
{"url": "http://www.cross.bg/domingo-plasido-operi-1611095.html", "text": "/КРОСС/  Две опери в САЩ отмениха участия на Пласидо Доминго. Това се случва, след като осем жени обвиниха прочутия тенор в сексуален тормоз.Междувременно, операта в Лос Анджелис, където Доминго е генерален директор, обяви, че ще наеме външен адвокат, за да проучи обвиненията срещу него.В изявление 78-годишният певец ги определи като \"дълбоко смущаващи и представени неточно\". ", "date": "2019.08.14", "title": " Две опери в САЩ отменха участия на Пласидо Доминго"}
{"url": "http://www.cross.bg/obekta-chernomorie-severnoto-1611094.html", "text": "/КРОСС/  От началото на юли до средата на август са запечатани временно 25 търговски обекта по Северното Черноморие, сред които бензиностанция, СПА център, ресторанти, съобщиха днес от пресслужбата на НАП - Варна. Общият брой на съставените актове е 142. От тях 35 са за неиздаване на касов бон, 91 - за установена разлика в касовата наличност и 5 за липса на фискално устройство. Търговците, заловени, че не издават касова бележка, са наказани и с временно запечатване на обекта им за срок от 2 седмици.Общият брой на извършените проверки по Северното Черноморие е повече от 2 300. Под физически контрол са поставени 20 високооборотни заведения за обществено хранене и дискотеки. В резултат на това в един от ресторантите оборотът се е покачил почти двойно.За месец и половина данъчните са направили 242 проверки на хотели и къщи за гости, като са съставени само два акта. Публичните изпълнители от дирекция \"Събиране\" са посетили и взели парите от касите на 62 обекта, като са внесли в бюджета над 90 хиляди лева. Мярката се предприема срещу търговци с просрочени задължения. ", "date": "2019.08.14", "title": " Данъчни запечатаха временно 25 търговски обекта по Северното Черноморие"}
{"url": "http://www.cross.bg/energiiinite-azerbaiidzhan-iran-1611096.html", "text": "/КРОСС/  Русия, Иран и Азербайджан подписаха споразумение за съвместна разработка на проект за обединяване на енергийните им системи, съобщава БГНЕС.Споразумението предвижда създаване на енергиен коридор „Север-Юг\" между енергийните системи на трите държави.От руска страна в споразумението участват „Системен оператор\" и „Россети\", от страна на Азербайджан - „Азеренерджи\", а от Иран - „Таванир\". ", "date": "2019.08.14", "title": " Русия, Иран и Азербайджан обединяват енергийните си системи"}
{"url": "http://www.cross.bg/prodazhbata-aktyalizatzii-dnes-1611097.html", "text": "/КРОСС/  От 16 до 18 ч. днес са възможни затруднения при продажбата на е-винетки От 16 до 18 ч. днес, 14 август 2019 г., са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат прекъсвания, които да затруднят продажбата на електронни винетки в този период.За избягване на риска от проблеми с покупката на е-винетка по време на планираните актуализации препоръчваме на водачите да планират пътуването си по републиканската пътна мрежа и да купят електронната си винетка своевременно.Предвижданото внедряване на софтуерните актуализации е част от подготовката за въвеждане в експлоатация на тол системата.14.08.2019 г.", "date": "2019.08.14", "title": "Възможни затруднения днес при продажбата на е-винетки"}
{"url": "http://www.cross.bg/stroitelstvoto-terminal-priemniya-1611098.html", "text": "/КРОСС/  Строителството на приемния терминал за морския газопровод „Турски поток\" е достигнало 95% от общия обем на работата Това се казва в съобщение на оператора на проекта компания South Stream Transport B.V., съобщава агенция \"Фокус\".„Целият комплекс от мероприятия върви в съответствие с графика. Началото на транспортирането на газта се планира до края на 2019 година\", се отбелязва в съобщението.", "date": "2019.08.14", "title": "Строителството на приемния терминал за „Турски поток“ е завършено на 95%"}
{"url": "http://www.cross.bg/gurloto-byrgas-schypil-1611102.html", "text": "/КРОСС/  \"Мъж във видимо неадекватно състояние е счупил бутилка и прерязал с нея гърлото си пред погледите на екип полицаи край Северния плаж в Бургас тази сутрин\". Това съобщи говорителят на полицията Цветелина Рандева.Преди да посегне на живота си, мъжът е замервал с подръчни средства майка и 2-годишното й дете. Жената е спряла полицейски патрул, който следи за реда в Морската градина и се оплакала.Униформените започнали да издирват мъжа по описание. Когато го засекли, поискали да проверят документите му. Вместо да даде лична карта, непознатият е извадил стъклена бутилка от раницата си, счупил я и прерязал гърлото си пред очите десетки минувачи.До пристигане на екипа на «Спешния център» полицейските служители оказали първа долекарска помощ, като се опитали да спрат обилната кръвозагуба, настъпила вследствие на самонараняването. 31 годишния мъж от Казанлък е откаран в УМБАЛ - Бургас и настанен за лечение. Разпитани са свидетели - очевидци на инцидента. Иззети са видеозаписи от разположени в близост до местопроизшествието камери. По случая е образувано досъдебно производство. ", "date": "2019.08.14", "title": "Мъж преряза гърлото си пред очите на полицейски екип в Бургас "}
{"url": "http://www.cross.bg/inflatziya-godina-mesetz-1611099.html", "text": "/КРОСС/  През юли 2019 година потребителските цени в България нарастват рязко след техен силен спад месец по-рано, докато годишната инфлация се повишава по-слабо и продължава да отстъпва от петгодишният връх, отчетен през април, показват данни на Националния статистически институт (НСИ).Индексът на потребителските цени (CPI) се повишава през юли с цели 0,8% спрямо юни, когато се понижи с 0,6%, като това е най-солидният месечен растеж на инфлацията от началото на 2017-а година насам.На годишна база потребителската инфлация през юли се повиши слабо до 2,9% от 2,8% през юни и след като през април тя достигна отново петгодишния връх от 3,7%, отчетен през октомври 2018-а година (най-висока инфлация от февруари 2013 година насам).Средногодишната инфлация за периода август 2018 - юли 2019 нараства с 3,3% спрямо периода август 2017 - юли 2018 година. През юли цените на хранителните продукти и на безалкохолните напитки се повишават с 0,3% спрямо предходния месец, докато цените на алкохолните напитки и на тютюневите изделия - с 0,2%, а цените на облеклото и обувките отчитат силно понижение с 2,9 на сто.Цените на жилища, вода, електроенергия, газ и други горива обаче нарастват с 1,2% спрямо предишния месец, тези за здравеопазване се увеличават с 0,1%, докато транспортните цени - с 0,4%. Силен ръст през летния отпускарски месец бележат цените за развлечения и култура - скок с 6,6% и за ресторанти и хотели - с 2,8%.Хармонизираната инфлация (индексът HICP според общите европейски стандарти) се повишава през юли с цели 1,3% спрямо юни, докато растежът на хармонизираната потребителска инфлация на годишна база (спрямо юли 2018-а) се ускори до 2,6% от 2,3% месец по-рано, но все още продължава да отстъпва от многогодишния връх от 3,6%, достигнат през октомври 2018-а година.Данните на НСИ са знак за известно засилване на инфлационния натиск в разгара на лятото, но като цяло инфлацията сякаш опитва да стабилизира под 3 на сто. ", "date": "2019.08.14", "title": "Инфлацията през юли с 0,8 на сто "}
{"url": "http://www.cross.bg/avtomobili-prohoda-vremenno-1611104.html", "text": "/КРОСС/  Тир с натоварено ремарке е аварирал в района на Гурково и движението за товарни автомобили през прохода на Републиката временно е спряно, съобщиха от МВР.Леките автомобили преминават през прохода, но тежките камиони в посока Стара Загора-Велико Търново се отклоняват през Дунавци. Патрули на Пътна полиция регулират движението в двете посоки ", "date": "2019.08.14", "title": "Проходът на Републиката е временно е затворен за товарни автомобили "}
{"url": "http://www.cross.bg/hemys-borisov-deiinosti-1611109.html", "text": "/КРОСС/  Министър-председателят Бойко Борисов инспектира строителните дейности по изграждането на автомагистрала „Хемус\" в участъка между пътните възли „Белокопитово\" и „Буховци\".„Колко ни е красива държава ни и колко трудно е строителството. Колко скална маса, колко нещо трябва да се извози. Защото после като стане готово, всички казват - „лесно\", заяви премиерът Бойко Борисов при огледа на извършваните дейности. По време на инспекцията министър-председателят бе с министъра на финансите Владислав Горанов и заместник-министъра на регионалното развитие и благоустройството Николай Нанков. Строителният екип ги запозна с етапа, на който е изграждането на 207-метровия мост по трасето.Участъкът между пътните възли „Буховци\" и „Белокопитово\"  на АМ „Хемус\" е 16,32 км и трябва да е готов през 2021 г. Първата копка беше направена точно преди година - на 16 август 2018-а.В изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца.„Благодаря на археолозите. Имаме перфектни отношения и добър синхрон\", заяви министър-председателят Бойко Борисов. Той добави, че поисканото от археолозите удължение на срока с два месеца ще бъде уважено. „Хем строим, хем разкриваме красотите\", каза още премиерът, разглеждайки разкопките на разкрито древно селище. На обекта работят близо 100 души - работници, археолози и геодезисти.Общата дължина на АМ „Хемус\" е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус\" е сред основните приоритети на правителството и се планира тя да е готова от София до Варна през 2023 г.   ", "date": "2019.08.14", "title": "Борисов инспектира строителните дейности по АМ Хемус"}
{"url": "http://www.cross.bg/turgovishte-borisov-stuklo-1611105.html", "text": "/КРОСС/  Поели сме ангажимент и ще помогнем на общината да се реновира пътната инфраструктура до завода на „Тракия Глас България ЕАД\", заяви министър-председателят Бойко Борисов, който посети днес част от производствените мощност на един от най-големите инвеститори не само в Търговище, но и в България, съобщиха от правителствената пресслужбаИзвеждащият път от предприятието е изключително важен, тъй като по него ежедневно преминават тировете, изнасящи стока. Ще вземем решение и ще окажем подкрепа, категоричен беше Борисов.Общо три са производствата на инвеститора, които функционират - за плоско стъкло, за домакинско стъкло и за автомобилни стъкла. Около 2500 души за заети в основното производство, а заедно със съпътстващите производства и предприятия, работните места, създадени от инвеститора, са близо 5000.Кметът на Търговище Дарин Димитров отбеляза, че наличието на такова голямо производство оказва благоприятно влияние за развитието на Търговище. Населението се увеличава, хората живеят с добър стандарт, отбеляза кметът и добави, че няма безработица.Малко по-късно премиерът Борисов инспектира и строителството на автомагистрала „Хемус\" между пътните възли „Белокопитово\" и „Буховци\". ", "date": "2019.08.14", "title": "Борисов: Държавата ще реновира пътя до завод за стъкло в Търговище "}
{"url": "http://www.cross.bg/margaritov-leva-yslyga-1611093.html", "text": "/КРОСС/  Имаше няколко случая, включително и медийно оповестени, за дублирани или отменени резервации, нелюбезно отношение на хотелиери към своите клиенти, което не бива да бъде по никакъв начин подценявано, но това са единични казуси. Добрата новина е, че контролните органи не установяват съществени нарушения. Това заяви председателят на Комисията за защита на потребителите (КЗП) Димитър Маргаритов в предаването „Преди всички\" по БНР, поканен да коментира как протича до момента летният туристически сезон.При извършени от началото на сезона над 1500 проверки в хотели и ресторанти по Черноморието в около 8% от случаите са установени различен тип нарушения.„В общата картина, според мен, се наблюдава нещо, което аз съм казвал и в предишни наши срещи - едно старание на тези, които предоставят туристическата услуга, да опитат да направят максималното, за да може хората, които са отишли в България на море да се върнат догодина пак. И това трябва да бъде голямата цел\", добави той.„Освен цените, които като цяло винаги са били изгодни в България, и отношението се променя\", счита Маргаритов. „Разбира се, някои случаи, които на пръв поглед могат да развалят това впечатление, не бива да бъдат подценявани. Ние осъществяваме проверки и там, в тези обекти обикновено се констатират и административни нарушения, за което се налагат и санкции. Но общата картина като че ли е добра на този етап. Вече не срещаме толкова често онова нарушение, което в миналото беше симптоматика - няма категоризация, не знаете къде отивате. В тези случаи се затварят обектите\", коментира той.По думите на Маргаритов в момента най-често срещаният проблем е, че „има категоризация, звездите са много, но за съжаление някои от услугите, които трябва да бъдат налични за такава категория заведение, ги няма. Това е основният проблем, с който хората се обръщат към нас. Те казват - ние харесахме нещо в интернет, беше много хубава картинката, беше много добро повествованието, но - отивайки на място - установяваме, че голяма част от услугите в СПА центъра не могат да бъдат предоставени, паркингът не е пред хотела, а е през четири преки. Това е нарушение, за което има санкция\", посочи още той.Председателят на КЗП обърна внимание, че ако ще има допълнително калкулиране на услуга в сметката на клиента, това трябва да бъде оповестено предварително. „Не може, например да пише картофи три лева и картофи със сирене три лева, а после да се окаже, че само сиренето е три лева\", даде пример той. Когато потребителят сам избира съставките на една храна, също трябва да бъде отбелязано каква е стойността на всяка една от тях.Маргаритов се ангажира КЗП и функциониращият към нея Европейски потребителски център да окажат съдействие на неизлетелите вчера от Франкфурт български граждани с редовен полет на авиокомпанията WIZZ Air да получат справедливо обезщетение. „Това е един голям въпрос, който стои от известно време. Може би трябва институциите координирано да предприемат някакви действия по този въпрос, защото са масови случаите, в които на летищата се получават закъснения на полети. Може би летищните администрации, авиокомпаниите, операторите на летищата не могат да смогнат, но са длъжни да го направят, защото ние си плащаме, за да пътуваме. Би трябвало да се положат съществени усилия за подобряване на тази услуга\", каза още Маргаритов. ", "date": "2019.08.14", "title": "КЗП провери 1500 хотели и ресторанти по Черноморието от началото на сезона"}
{"url": "http://www.cross.bg/vlakut-karnobat-kraii-1611084.html", "text": "/КРОСС/  Мъж на 38 години е починал, след като бил блъснат от влак в района на гара \"Церковски\" край Карнобат. Влакът е пътувал от Пловдив за Варна. Инцидентът е станал около 03:10 ч. Това съобщиха от Областната дирекция на МВР-Бургас, цитирани от БТА. От там уточняват, че по време на инцидента мъжът е вървял по железопътната линия. Той е загинал на място. Мъжът е от село Айдемир.Извършен е оглед на местопроизшествието. Влакът е закъснял над три часа. Тялото на загиналия е откарано за аутопсия в отделение \"Съдебна медицина\" към УМБАЛ - Бургас. ", "date": "2019.08.14", "title": "Влакът Пловдив-Варна блъсна човек край Карнобат"}
{"url": "http://www.cross.bg/kraii-moreto-chernomoretz-1611083.html", "text": "/КРОСС/  74-годишен мъж се удави в морето край Черноморец, съобщиха от полицията. Инциднетът станал във вторник.Той бил изваден от водата и спешни медици опитали да го реанимират. За съжаление обаче издъхнал. ", "date": "2019.08.14", "title": " Мъж се удави в морето край Черноморец "}
{"url": "http://www.cross.bg/letishteto-frankfyrt-bulgari-1611085.html", "text": "/КРОСС/  35 българи не са успели да излетят от Франкфурт, защото са оставени на летището, след като са забавени при обработката на багажа им.Много от хората са с малки деца. Сънародниците ни трябва да си купят билети за друг полет и да нощуват на летището. Полетът е бил на авиокомпания Wizz Ear. Според пътници автобусчето за самолета не ги е качило, въпреки че са били на гейта за излитане.", "date": "2019.08.14", "title": " 35 българи са били изоставени във Франкфурт без полет за България "}
{"url": "http://www.cross.bg/kasa-grad-primorsko-1611088.html", "text": "/КРОСС/  „БДЖ - Пътнически превози\" ЕООД откри пункт за продажба на билети в град Приморско. Билетната каса ще работи до края на летния сезон с гъвкаво за клиентите работно време от 08:00 ч. до 12:00 ч. и от 16:00 ч. до 19:45 ч.По този начин клиентите на БДЖ, които летуват по Южното Черноморие, ще могат да се снабдяват с билети за пътуване с влак от билетната каса в град Приморско, без да се налага да се придвижват до Бургас по-рано от датата на своето пътуване.Така ще се създаде удобство за клиентите на националния железопътен превозвач да закупуват превозни документи на място, което ще им гарантира спокойствието, че са си подсигурили билет за пътуване предварително.Железопътната билетна каса се намира в сградата на автогарата в град Приморско и вече има своите първи клиенти. ", "date": "2019.08.14", "title": "БДЖ откри билетна каса в град Приморско  "}
{"url": "http://www.cross.bg/trump-viza-vizi-1611087.html", "text": "/КРОСС/  След 15 октомври влиза в сила най-драстичната промяна в имиграционната политика на Доналд Тръмп.  Според новите правила се очаква повече от половината кандидати със семейства за зелена карта да не стигнат до Америка., пише 24 часаСАЩ налагат ново правило, с което могат да отказват визи и постоянното пребиваване на стотици хиляди твърде бедни, съобщи Ройтерс. Мярката влиза в сила на 15 октомври. Кандидатите за виза ще се считат за неподходящи, ако някога са кандидатствали за социални помощи, за купони за храна, за общественожилище или дори за правителствената здравна програма в САЩ \"Медикейд\". В решението, публикувано във Федералния регистър, се казва, че кандидатитеи да не зависят от обществените ресурси, а от собствените си възможности. Това може да се окаже най-драстичната от всички промени в политиката на екипа на президента на САЩ Доналд Тръмп по въпроса симиграцията, отбелязват експерти. Мярката няма да засегне вече издадени зелени карти, но над половината от кандидатстващите за такъв документ на основата на това, че техни близки вече са в САЩ, ще бъдат отхвърлянислед средата на октомври. Малко вероятно е да засегне хора, вече живеещи в САЩ, очаква Би Би Си.Кандидатите вече ще трябва да покажат по-високи нива на доходи, за да получат виза, и правилото значително разширява списъка на държавните обезщетения, които биха ги лишили от получаване на документ запребиваване в САЩ.Той ще има и дългосрочни ползи, тъй като ще защити данъкоплатците, като гарантира, че имигриращите в тази страна няма да се превърнат в бреме за обществените разходи, че могат да си стъпят на краката, както са гоправили имигрантите в предишни години\", обясниха от администрацията на Доналд Тръмп.Защитниците на имигрантите изразиха загриженост, че правилото може да повлияе негативно на общественото здраве, като разубеждава имигрантите да използват здравна или хранителна помощ, на която те или техните деца имат право. Критици на подобни планове казват, че те са опити на администрацията на Тръмп да намали имиграцията, без да прокарва през Конгреса промени в законодателството на страната.По новите правила отказ ще получат повече от половината от всички кандидати за зелена карта със семейства, прогнозират от Института за миграционна политика. Около 800 000 зелени карти са предоставени през2016 г.Новото правило произлиза от Закона за имиграцията от 1882 г., който позволява на правителството на САЩ*за обществото. Служителите по имиграцията през последните години определят кандидатите за виза като обществено бреме, ако има вероятност да са зависими от държавна помощ.През януари 2018 г. Държавният департамент промени инструкциите за издаване на визи, с което даде на дипломатите повече свобода да отказват на базата на очаквана зависимост на кандидата от американски обществени средства. През 2018 г. броят на отказаните на това основание визи се е увеличил 4 пъти спрямо предходната година.Министерството на правосъдието в САЩ обмисля и регламент, който драстично да разшири категорията на хората, които биха могли да бъдат обект на депортиране с мотива, че използват обществени облаги. ", "date": "2019.08.14", "title": " САЩ ще отказват визи на българи, вземали социални помощи или дори купони за   храна"}
{"url": "http://www.cross.bg/huawei-razrabotchitzi-yslygi-1611089.html", "text": "/КРОСС/  От 9 до 11 август, HUAWEI проведе своята технологичната конференция за разработчици в Донгуан, Китай. HDC 2019 представи редица ключови новини за бранда: HUAWEI Mobile Services вече се гордеят с над 100 милиона потребители извън Китай. Освен HUAWEI DigiX Labs, под името Shining Star ще бъде стартирана и актуализирана програма за разработчици, която предлага отворени възможности за разработка и тестване. Обявен бе и HMS-Core, включващ 14 китсета за над 910 хиляди разработчици в света. Представено бе и ново партньорство относно видео съдържанието на HUAWEI.“Интелигентните връзки са бъдещето. HUAWEI Mobile Services осигуряват глобална платформа, свързваща повече от 910 хиляди глобални разработчици и 100 милиона потребители извън Китай ” – сподели г-н Джервис Сю, вицепрезидент за мобилните услуги в Huawei Consumer Business Group. “Тези връзки наистина променят света. С портфолиото на HUAWEI за мобилни услуги успяхме да докажем, че има реално търсене на по-интелигенти решения. Горди сме, че можем да обявим редица ключови успехи в разрастването на нашето портфолио. “ Ето как изглежда първото полугодие на 2019 година за HUAWEI Mobile Services, изразено в цифри: In-app Purchase (IAP) е достъпна в За да запази и ускори темпото на тези успешни резултати, Huawei обяви нова програма за разработчици, наречена „Shining star“. В проекта са инвестирани 1 млрд. долара за осигуряване на цялостна поддръжка за разработчиците и създаване на интелигентна екосистема за мобилни услуги. Това помага на партньорите на компанията да създават дигитални иновации във всички възможни сценарии, дава на разработчиците достъп до различни отворени възможности и услуги на Huawei, и промотира услугите, ориентирани към маркетинговия сектор.„Програмата „Shining star” е един от многото проекти, чрез които HUAWEI насърчава иновациите в различни посоки” - коментира Алекс Жанг, президент за мобилни услуги в HUAWEI Consumer Business Group. „Виждаме, че на много отлични и иновативни идеи им липсва ресурс да покажат истинския си блясък. Желанието на HUAWEI е да превърне тези искрици в истински звезди като помогне на разработчиците да разгърнат пълния си потенциал. Програмата ”Shining Star\" идва като естествено допълнение на новите ни лаборатории HUAWEI DigiX.\" – допълва г-н Жанг.Новите лаборатории HUAWEI DigiX ще отворят врати в 6 региона през 2019 г., като първата ще бъде в Дюселдорф, Германия. В тях разработчици и партньори от цял свят ще могат да тестват виртуално разработваните от тях услуги и да намерят всички необходими им ресурси за разработката. Лабораториите ще бъдат оборудвани с AR, VR, AI, CameraKit, Ability Gallery, HMS ядро и други отворени технологични възможности и ще предлагат наистина отворено пространство за иновативна работа. HMS-ядрото, представляващо съвкупност от програми в услуга на разработчиците на Huawei, поддържа добавена реалност между различни устройства. Тези програми работят като сплотен екип за осигуряването на висококачествено потребителско изживяване с устройствата на Huawei, още от момента на разопаковането им.  Глобалното лансиране на HMS-ядрото е естествено продължение на тенденцията за интелигентни връзки във всички сценарии и с целта на HUAWEI да стимулира иновациите и да предоставя отворени възможности на разработчиците. За да разшири и повиши мощта на партньорската си екосистема, HUAWEI  си партнира с най-добрите доставчици на съдържание в света, с които заедно да предложи уникално изживяване на своите потребители. На HDC компанията подписа ново споразумение за сътрудничество с Filmin, с което прави техния стрийминг каталог достъпен за  потребителите на HUAWEI в Испания. Този каталог включва над 9000 филма, 248 телевизионни сериала и партньорства с 400 дистрибутора на съдържание, които гарантират, че зрителите винаги ще имат забавления. Потребителите имат достъп до над 400 колекции и тематични канали, а системата за препоръки, базирана на тагове и настроения, им помага да намерят най-интересното за тях.", "date": "2019.08.14", "title": " HUAWEI Mobile Services достигат до над 100 милиона активни потребители извън Китай "}
{"url": "http://www.cross.bg/septemvri-stzenata-godini-1611090.html", "text": "/КРОСС/  „Няма Джаро, няма Маро“! Най-обичаният български актьорски състав ще се качи на сцената на Aniventure Comic Con на 14 и 15 септември. По време на двудневния фестивал ексклузивно ще бъдат представени и два нови филмови проекта, които ще пълнят родните кина през ноември. Сред очакваните гости на събитието и тази година са най-следените и популярни влогъри, сред които Слави от The Clashers, Айде БГ, Емил Конрад, Стан и Стефи, Павел Колев и Ицака. Днес фестивалът обяви на сайта пълната програма за 14 и 15 септември, която освен плеядата от чуждестранни гости, актьори от световно нашумели филми и сериали, комикс артисти, куп панели и забавления, побира и почти всички легенди от родната кино индустрия.   Четири години след последната им поява на една сцена, гангстерите на българския екран ще се съберат за специален Q&A панел и среща с фенове. Само на 15 септември почитателите на „Под прикритие“ , който милиони българи следяха в продължение на 5 години, могат да се върнат отново в мафиотския свят и да се срещнат лично с Джаро (Михаил Билалов), Куката (Мариан Вълев), Иво Андонов (Захари Бахаров) и Косъма (Александър Сано).Главната сцена на ACC ще приветства и два изцяло нови филмови проекта, в които са замесени още от най-обичаните лица на българската кино индустрия. На 14 септември Александър Алексиев (познат от „Възвишение“, „Откраднат живот“) и Яна Титова (сценарист и режисьор) ще представят „Доза Щастие“. В основата на филма стои истинската история на журналиста Весела Тотева, нейните битки, вълнения и търсенето на щастието в условията на 90-те, такива, каквито не всички ги познават. Вдъхновяващият филм за борбата със зависимостта и проектът с обща кауза излиза на екран на 8 ноември, а сред обявения актьорски състав са Александър Алексиев, Димитър Николов, Валентина Каролева (дебют), Иван Бърнев, Ирмена Чичикова, Силвия Лулчева и Васил Бинев. Нова романтична екшън-комедия ще бъде представена ексклузивно на главната сцена на ACC от своя силен актьорски състав. Зад „Диви и щастливи“ застават Яна Маринова, Луиза Григорова-Макариева, Александър Сано и режисьорът Мартин Макариев. Филмът превръща две обикновени жени с обикновени професии в авантюристки по-трудни за откриване и от най-недосегаемите престъпници. Наситен с адреналин, каскади, модерен хумор и сцени от красиви места из цяла България, продукцията е една от най-скъпите у нас до този момент. Актьорите от „Диви и Щастливи“ ще бъдат на сцената на 15 септември за специален Q&A панел и лична среща с фенове, а официалната премиера на филма ще бъде на 29 ноември в кината в цялата страна. Звездите на YouTube също ще се срещнат с феновете си и в двата дни на Anventure Comic Con! Слави The Clashers и Айде БГ за първи път ще се изправят едни срещу други за общ панел на сцената в зала 4. Забавни предизвикателства от сцената на 14 и 15 септември са подготвили и Емил Конрад, Стан и Стефи, Ицака, Павел Колев, Поли Недкова и Цуро. Всички те ще имат и собствена зона, в която желаещите могат да се снимат с тях или да вземат автограф. Всичко това включено в цената на билета за фестивала.*** Сред звездите, обявени до момента, са актьорите Natalia Tena („Хари Потър“/ „Игра на Тронове“), Devon Murray („Хари Потър“), Sam Jones („Флаш Гордън“), Miltos Yerolemou („Игра на Тронове“); комикс художници, работили за Marvel и DC Comics - Scott Hanna, Jim Calafiore, Tom Raney и William Simpson – известен със скиците си за „Игра на Тронове“, както и създаването на някои от най-впечатляващите създания в сериала, като драконите, вълците и триоката врана. Неизменна част от събитието ще бъдат K-Pop шоуто, Cosplay конкурсите, Гейминг залата която ще приюти финалите на най-новата лига за електронни спортове A1 Gaming League, както и имената на популярни български влогъри и актьори.Билети на цени от 25 до 40 лв. във верига бензиностанции OMV, билетен център НДК и на Eventim.bg Деца до 7 години влизат безплатно, ако са придружени от родител, а за деца от 8 до 12 години (включително) цените на редовните билети са с 50% отстъпка.За повече информация:  и", "date": "2019.08.14", "title": "Съзвездие от български актьори на  Aniventure Comic Con!"}
{"url": "http://www.cross.bg/remonti-i-zatrydneniya-v-trafika-po-am-hemys-1611092.html", "text": "/КРОСС/  Днес, 14-ти август, движението по АМ „Хемус\", при км 408, в посока София се осъществява в аварийната лента поради ремонтни дейности. Ограничено е движението в изпреварващата и активната лента. Участъкът е сигнализиран с пътни знаци. Шофьорите е необходимо да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.08.14", "title": "Ремонти и затруднения в трафика по АМ Хемус"}
{"url": "http://www.cross.bg/pozhara-vnasya-ogranicheno-1611091.html", "text": "/КРОСС/  Агенция „Пътна инфраструктура\" внася сигнал в прокуратурата срещу собственика на предприятието за преработка и изкупуване на вторични суровини, чийто складирани отпадъци предизвикаха на 13 август пожар в близост до АМ „Струма\" край Дупница.Преминаването в участъка от автомагистрата между п. в. „Дупница\" и п. в. „Бобошево\" остава ограничено в двете посоки. Трафикът се пренасочва по обходен маршрут от п. в. „Дупница\" по път I-1 (E-79) до п. в. „Бобошево\" на АМ „Струма\" и обратно. Предстои на надлеза, който беше обхванат от пожара на сметището, днес да бъде направен обстоен оглед от екип от специалисти на Института по пътища и мостове в АПИ и на строителя.Ще бъдат обследвани стълбовете на съоръжението, ригели, фуги, греди и лагери. Първоначалният анализ ще бъде готов до края на деня. Въз основа на него ще се реши дали преминаването по съоръжението остава ограничено и какви ремонтно-възстановителни дейности ще е необходимо да се предприемат за безопасното преминаване по моста в района на пожара. След като е ясно какви мерки трябва да се изпълнят и има количествено-стойностна сметка АПИ ще предяви иск към собственика на предприятието за преработка и изкупуване на вторични суровини, направил нерегламентираното сметище и предизвикало пожара.   ", "date": "2019.08.14", "title": "АПИ внася сигнал до прокуратурата за пожара на АМ „Струма“"}
{"url": "http://www.cross.bg/dyshi-bolnitza-yaponiya-1611074.html", "text": "/КРОСС/  Най-малко 23-ма души са починали, а близо 13 000 са приети в болница с топлинен удар през изминалата седмица в Япония, съобщи днес Главното пожарно управление, изпълняващо функциите на министерство на извънредните ситуации и служба за спешна помощ, цитирано от ТАСС.", "date": "2019.08.14", "title": "Жегите в Япония взеха 23 жертви, близо 13 000 души са в болница "}
{"url": "http://www.cross.bg/vreme-powerade-napitka-1611076.html", "text": "/КРОСС/  Системата на  в България официално лансира на пазара новия си продукт - изотоничната напитка Powerade. Брандът е символ на спортния живот по света и лидер на световния пазар повече от 30 години. От лансирането си през 1988, изотоникът е официалната спортна напитка на  и Световното първенство по футбол, а също и на редица ръгби и футболни отбори . Напитката е подходяща както за професионални спортисти, така и за всички, които активно поддържат форма и държат да хидратират тялото си правилно по време на засилена физическа дейност. Powerade е на водна основа и се препоръчва при интензивно физическо натоварване. Тя утолява жаждата и възстановява минералите и въглехидратите, които тялото губи по време на спорт и активен начин на живот,  благодарение на усъвършенстваната система - ION4® съдържаща 4 основни електролита - натрий, калий, калций и магнезий.При интензивно физическо натоварване организмът се сблъсква с няколко проблема едновременно - изчерпване на енергийните резерви, дехидратация и недостиг на витамини и минерали. Powerade възстановява ефективно спада във физиологичните нива, увеличава абсорбцията на вода по време на тренировка и удължава издръжливостта на мускулите при продължително натоварване като поддържа енергийния обмен в организма.Powerade e третото допълнение на портфолиото на Кока-Кола България в категория „Вода\", след  и . Напитката се предлага в удобна ергономична бутилка със специална спортна капачка, която улеснява консумацията по време на спорт, интензивна разходка или преход в планината.  Брандът вече се включи в едно от най-екстремните състезания за хора, които обичат да тестват физическите си способности - .Потребителите вече могат да открият спортната напитка в търговската мрежа в цялата страната в разфасофка от 0,5 л и в два от най-популярните вкуса - Mountain Blast и Lemon.", "date": "2019.08.14", "title": "Световно известната изотонична напитка Powerade е вече и в България"}
{"url": "http://www.cross.bg/zabolyavaniya-bolesti-redkite-1611077.html", "text": "/КРОСС/  Мащабна европейска програма, съфинансирана от държавите-членки на ЕС, ще работи за по-бързо диагностициране на редките заболявания и за развитие на методите за лечение. Европейската съвместна програма за редки болести (European Joint Programme on Rare Diseases (EJP RD)) стартира в началото на тази година и разполага с 5-годишен бюджет от над 100 млн. евро за провеждане на изследвания и за укрепване на научната инфраструктура в областта на редките заболявания. Тя се координира от Френския национален институт за здравни и медицински изследвания (INSERM) в Париж и е в синхрон с препоръката на Съвета на ЕС (2009/С 151/02). В нея изследванията в сферата на редките болести се определят като област с особено голям потенциал за развитие чрез сътрудничество на европейско и международно равнище. В България от редки заболявания са засегнати общо около 400 000 души. По данни на Института за редки болести все повече лекари търсят специализирана информация за симптомите и проявленията на този тип заболявания, а ранната диагностика е един от най-важните фактори за тяхното лечение. Медицината напредва бързо и ако преди няколко десетилетия някои болести са били животозастрашаващи, днес във все повече случаи засегнатите разполагат с възможност за терапия, която им гарантира пълноценен живот и реализация в обществото, ако са диагностицирани навреме. В периода 13-15 септември 2019 г. в Пловдив предстои Десетата национална конференция за редки болести и лекарства сираци, чиято цел е да събере на едно място пациенти, асоциации и експерти от медицинската и фармацевтичната общност. Форумът се провежда ежегодно и предоставя платформа за информираност за редките заболявания сред специализирана медицинска аудитория и широката общественост.Редките болести са заболявания, които засягат по-малко от 1 на 2 000 души. Смята се, че около 6% от българите страдат от редки заболявания. У нас най-често срещани са муковисцидозата, таласемията, хемофилия, мускулни дистрофии, пулмонална хипертония и др. В повечето случаи причината за тях е генетична. Терапията обикновено е поддържаща, но значително повишава качеството и продължителността на живота. Редовното лечение позволява на голяма част от пациентите да учат, работят и допринасят за обществото. За повече информация: ", "date": "2019.08.14", "title": "Програма на ЕС ще подобрява диагностиката и лечението на редките болести"}
{"url": "http://www.cross.bg/pozhara-vulchev-dnes-1611075.html", "text": "/КРОСС/  \"През нощта пожарът е локализиран, но днес продължаваме, - всички екипи ще са на място, очакваме и помощ от войската\", съобщи директорът на РСПБЗН - Хасково Комисар Николай Вълчев тази сутрин, предаде кореспондентът на БГНЕС в региона.„Абсолютно безотговорно поведение на хората - местен човек отива, оставя си отпадъците в покрайнините на селото, запалва ги и ги оставя да горят, - това се случи няколко пъти вчера. Така и в Сакар планина - стана пожар вчера, при пристигането на колеги да гасят, виждат трактори, които бягат от мястото на пожара - чистили са пасища. Значи, не знам тия хора с пасищата как не разбраха, че висока температура и силен вятър е изключително опасна комбинация\", съобщи Вълчев.Колко наказания да получи възрастния човек, който е запалил пожара - тук нещата не опират до наказания, а до работа с населението и отговорност към всички, смята Вълчев.„Гасенето на пожара е изключително скъпо - два дена работят по сто човека, по двадесет единици техника, ако имаше и хеликоптер, най-вероятно разходът за потушаването на пожара е в размер на стотици хиляди левове, ако сметнем разходите за гориво на техниката само, но и храна за екипите, амортизация, и др.\", допълни Вълчев.Пожарникарите, военнослужещите и горски служители днес ще извършват контрол по периметъра на тлеещия пожар основно в частта с. Любеново - Родопи.„Тук днес ще съсредоточим екипите да държат под контрол това, което през нощта сме загасили\", допълни Вълчев.„Очаква се днес до края на деня пожарът да бъде напълно потушен; тук участват всякакви институции\", завърши директорът на РСПБЗН - Хасково./ ", "date": "2019.08.14", "title": "Пожарът в Хасковско  е следствие на човешка грешка"}
{"url": "http://www.cross.bg/tyrkmenistan-petkova-strana-1611078.html", "text": "/КРОСС/  В рамките на посещението на премиера Борисов и водената от него делегация, ние успяхме да осъществим две възможности за обсъждане на взаимоотношенията между България и Туркменистан. Беше проведено заседание на междуправителствената комисия. От друга страна премиерът и водената от него делегация имаше покана и взе участие в Първия икономически каспийски форум. В рамките на тези две събития темата \"Енергетика\" бе най-обсъжданата, това съобщи министърът на енергетиката Теменужка Петкова в студиото на Сутрешния блок на БНТ.Туркменистан е четвъртата в света страна по запаси на природен газ. Това е Каспийският регион, на който ние много разчитаме, за да реализираме своите приоритети за диверсификация, посочи министър Петкова.Беше поставен въпросът за осъществяване на суапови сделки към настоящия момент по инфраструктурата между Туркменистан и Русия. От друга страна беше обсъдена възможността за доставки на природен газ от Туркменистан по инфраструктура, която предстои да бъде изградена - т.нар. Транскаспийски газопровод, който ще даде възможност за доставка на туркменски природен газ към пазарите на Европа през Южния газов коридор, коментира още енергийният министър.Теменужка Петкова припомни, че повече от 20 години се водят дебати по отношение на статута на Каспийско море от страна на петте държави, които се намират на тази територия. Миналата година въпросът със статута на Каспийско море беше уреден с подписването на конвенция. През 2008 г. е подписано споразумение за сътрудничество в областта на енергетиката между България и Туркменистан. В рамките на това споразумение обаче не е налице конкретика по отношение на възможните доставки на природен газ за България при наличието на съответна инфраструктура и техническа възможност за това.Oт cтpана на „Росатом\" е потвърдено желанието за участие в реализацията на проекта АЕЦ \"Белене\", съобщи енергийният министър. Очакваме крайната дата - 19 август, когато ще видим всички заявления на компаниите, които искат да участват в реализацията на този проект. На 19 август ние очакваме да получим заявленията на всички компании, които биха желали да се включат в реализацията на проекта АЕЦ \"Белене\". След това, на база на подадените заявления, ще изработим кратка листа и ние ще решим с кои компании бихме желали да водим преговори. След като кратката листа стане известна, ще изпратим покана за подаване на обвързващи оферти към съответните компании, които са заявили интерес, коментира още енергийният министър.Петкова не смята, че би имало реакция от страна на Европейската комисия, ако \"Росатом\" спечели проекта. За нас е важно да успеем да реализираме нашата идея за осъществяване на проекта АЕЦ \"Белене\", защото той ще бъде необходим и от гледна точка на енергийната сигурност на страната в следващите години, каза още министърът на енергетиката. ", "date": "2019.08.14", "title": " Теменужка Петкова: На 19 август ще са ясни кандидати за АЕЦ \"Белене\" "}
{"url": "http://www.cross.bg/sofiya-spasi-metroto-1611080.html", "text": "/КРОСС/  Градските активисти от Спаси София публикуваха свое предложение за въвеждане на довозваща автобусна линия в най-големия столичен квартал. По думите им люлинчани имат нужда от по-редовен и удобен довозващ градски транспорт от и до метрото. \"Повече от 20 години минаха откакто в Люлин има метро, но наземният транспорт все още не е оптимизиран, така че да осигурява удобни връзки до всички микрорайони.\" - споделя Борис Бонев.От Спаси София предлагат пускането на нова автобусна линия, която да свързва всички части на Люлин с трите метростанции. \"В пиковите часове интервалите на движение на автобусите не трябва да са под 5 минути, с което ще се осигури равномерно и удобно довозване на гражданите от и до метрото. И през останалата част от деня автобусите трябва да са съобразени с движението на метрото, така че прекачването да се извършва максимално бързо и без излишно изчакване.\" - коментира Гергин Борисов от организацията.От Спаси София призовават сегашното ръководство на Столичната община и ЦГМ да не допускат грешката да закупят минибуси с десетина места, които са с крайно недостатъчен капацитет за транспортирането на десетките хиляди жители на големите квартали като Люлин, Овча купел или Младост. \"Смятаме, че предлаганата от нас довозваща линия в Люлин има потенциал да се ползва от над 30 000 пътници на ден. Затова, на първо време, тя трябва да се обслужва от единични автобуси, а при нужда да се пускат и съчленени, особено в интервалите между 07ч и 09ч, както и 17ч и 19ч.\" - пишат от Спаси София в предложението си до Общината.Активистите припомнят, че кметът Йорданка Фандъкова и администрацията ѝ обещаха 12 довозващи линии да заработят още през 2012 г., когато беше пусната втората линия на метрото (М2). \"През тези 7 години нито една от обещаваните линии не беше пусната и София продължава да има метро, до което се стига трудно. Глупаво е да построиш инфраструктура за милиарди и да не се пусне довозващ до метрото транспорт, който да направи ползването му удобно за повече граждани.\" - констатира Борис Бонев. В публикацията си те припомнят, че това е поредното предложение за подобряване на градския транспорт в София, което организацията прави до Столичната община, но за съжаление управляващите остават глухи за необходимостта от подобрения. От Спаси София все още чакат отговори на предложените от тях линии 172 и 194, както и монтиране на спирков навес на спирката при метростанция Г. М. Димитров и освобождаване от коли на трамвайната спирка при Съдебната палата. \"Тези подобрения можеше и трябваше да се случат отдавна. На управляващите им отнема месеци, понякога и години, за да изпълнят тези малки промени, което говори единствено за липса на заинтересованост и капацитет да се работи бързо и в интерес на гражданите. Това е разочароващо.\" - завършват активистите. ", "date": "2019.08.14", "title": "Спаси София предлага довозваща до метрото автобусна линия в Люлин"}
{"url": "http://www.cross.bg/chyma-afrikanska-slychai-1611079.html", "text": "/КРОСС/  Българска агенция за безопасност на храните констатира нови случаи на африканска чума по свинете в четири населени места - землището на село Бистренци, община Девин, село Жерава край София и село Върбино. Епидемията с африканска чума се разраства с нови четири случаи.Атанас Добрев - зам.-министър на земеделието, храните и горите коментира, че с новите случаи стават общо 32 случая на африканска чума по свинете при дивите свине.Той обясни, че при регистриране на случай на африканска чума в 200-километрова зона се забраняват всякакви дейности в горите, в това число лов, дърводобив, събиране на гъби и т.н., за да може да не влизат хора и да разпространяват заболяването. Атанас Добрев каза, че Министерството подкрепя по-дълга възможност за лов на диви свине, както ловците предлагат. В законопроект се предлага ловът да се открие две седмици по-рано и да продължи след официалното му закриване, което е втората седмица на януари, до средата на март.Ловът на гонка за дива свиня. Това е най-ефективният метод и начин за намаляване на популацията на дива свиня, коментира още зам.-министърът. ", "date": "2019.08.14", "title": "БАБХ констатира нови случаи на африканска чума в четири населени места"}
{"url": "http://www.cross.bg/krib-ivanov-zakonodatelstvo-1611081.html", "text": "/КРОСС/  Необходимо е законодателство, което да сложи край на опитите да се решават вътрешнофинансови проблеми във фирми с рекет на големия бизнес. Искаме законодателят да си свърши работата. Това заяви изпълнителният директор на КРИБ Евгений Иванов в ефира на „Здравей, България\" по повод на атаката на НАП от „ТАД Груп\". Искаме законодателство, което да накара този тип престъпници много да се замислят дали да посегнат на големия бизнес, добави той.Проблемът с рекета на фирми е много голям. Ние го наричаме „Наглите 2\". В първия случай отново наши членове бяха мишена. Методите са горе-долу близки, но голямата разлика е в мащаба и засегнатите. Едно е семейството на бизнесмен и неговия личен бизнес, друго е голяма финансова институция. За съжаление, ние се мъчим заедно да се опазим, но в конкретния случай с „ТАД Груп\" вече е наболял проблемът. При „Наглите\" благодарим на тогавашното ръководство на МВР. Сега прокуратурата си свърши работата, но ще има следващ случай. Трябва да има законодателство, което да сложи край на опитите да се решават вътрешнофирмени финансови проблеми с рекет, заяви изпълнителният директор на КРИБ. Той обясни, че атаки срещу финансовите институции у нас влошават имиджа на страната ни. България е на прага да влезе в ERM II. Има хора, които не желаят това да се случи и затова трябва да сме изключително внимателни в предоставянето на публична информация. Видяхте какво стана след атаката срещу НАП. Опозицията поиска оставката на цялото правителство. Това е нещо е недопустимо, каза още Иванов.Изпълнителният директор на КРИБ сподели, че работният му компютър е бил хакнат. Излезе ми надпис да се обадя, за да си платя някаква сума. Нашите съмнения са, че това е процес. Отговорих им, че с терористи не преговарям. Това е терор. Това е точната дума. Те се опитваха да видят дали в компютъра ми има точна информация, която да струва пари и да се откупи. Същото е и с други наши членове, добави Евгений Иванов. Той обясни, че членовете на КРИБ продължават да работят върху подобряването на системите си за киберсигурност. Търсим механизъм, който, докато бъде изработено съответното законодателство, да е най-бързият път до компетентните органи, така че да си решаваме въпросите, преди да гръмне една или друга институция, поясни Иванов.Проблемът е интернационален. Не става въпрос само за базирани в България фирми, които биха проявили интерес към киберсигурността на наши членове. Тук играе целият свят. Ние сме длъжни да предприемем съответните действия и бързо да се локализира опит, ако има такъв. А след това да се търси решение, обясни изпълнителният директор на КРИБ.Евгений Иванов поясни, че в конфедерацията членуват и много от големите банки у нас. По думите му те вече са предприели драконовски мерки за сигурност. Някои банки въведоха двойна система за сигурност от няколко дни, с двойни пароли за достъп. Виждате как се инвестира в сигурността на данните. Ролята на КРИБ е в рамките на нашата организация да набележим действия, на първо време една опълченска съпротива, докато бъде намерено законодателно решение. Ние ще говорим с нашите членове да инвестират в киберсигурност, обясни Иванов. ", "date": "2019.08.14", "title": "КРИБ настоява за законодателство срещу рекетирането на големия бизнес"}
{"url": "http://www.cross.bg/svetovnata-titla-dzhoshya-1611082.html", "text": "/КРОСС/  Българската звезда на професионалния бокс Кубрат Пулев ще получи задължителния шанс да се бори за световната титла във версия IBF. Асоциацията задължи победителя от мача между Анди Руис и Антъни Джошуа да срещне българина до 31 май 2020 г., съобщава Gong.Bg.Мексиканецът и британецът ще се изправят в реванш един срещу друг на 7 декември в Саудитска Арабия. Първият мач между тях беше на 1 юни и Руис шокира световната боксова общественост, като нокаутира непобедения дотогава AJ.От две години Кобрата е задължителен претендент за колана в IBF. Той трябваше да се бие с Антъни Джошуа през октомври 2017 г. за световната титла, но се контузи в навечерието на сблъсъка и срещата пропадна. Сега, почти три години по-късно, той ще има възможността да спечели така лелеяната титла.Разбира се, за да остане задължителен претендент, Пулев не трябва да губи мачовете си дотогава. Очаква се той да има среща през есента на тази година, но все още съперникът му не е ясен. След въпросния мач ще влезе в подготовка за предстоящата битка с Джошуа или Руис. ", "date": "2019.08.14", "title": " Кобрата ще се бие за световната титла до 9 месеца"}
{"url": "http://www.cross.bg/chasa-droga-sofiya-1611086.html", "text": "/КРОСС/  Антимафиоти са открили склад с над 100 кг различни наркотици и автомати в София. Подозират, че уникалното съоръжение е на люлинския силовак Радмил Ранов - Радо Ланеца, научи „24 часа\".Той е сочен за един от тримата тартори, заедно със Стъклето и Телето, на най-голяма наркогрупа, залавяна през последните години у нас. Информацията за открития склад потвърди пред „24 часа\" зам.-главният прокурор Иван Гешев, но посочи, че повече подробности ще има по-късно през деня.„На атаките срещу прокуратурата ще отговорим по един начин - с работа. Независимо дали става въпрос за организирани престъпни групи, които тровят децата ни, както в случая, или за хора, които тормозят бабите и дядовците, майките и бащите ни в малките населени места. Поздравявам колегите от ГДБОП и Специализираната прокуратура за добрата работа по случая\", каза само Гешев.Снимката на Радо Ланеца бе разлепена на листовки в София преди 3 г. под надпис: „Мъжете, които тровят децата ни\".Според източници на „24 часа\" количеството дрога в склада е смаяло разследващите. Освен наркотици и оръжия, ползвани за сплашване от бандата, антимафиотите са открили и т.нар. „счетоводни тефтери\" на групата. Бандата е търгувала дрога из цялата страна от поне 4-5 години, твърдят от разследването. С обвинения засега са 32 души. 25 от тях се издирват, сред които и сочените за лидери. ", "date": "2019.08.14", "title": "Склад със 100 кг дрога и автомати открит в София"}
{"url": "http://www.cross.bg/zavoda-otpadutzi-shishmantzi-1611066.html", "text": "/КРОСС/ Над 50 часа продължава гасенето на пожара на сметището край Шишманци, което в момента тлее в дълбочина. Заради задимяването на района жители на няколко населени места се събраха рано тази сутрин на протест до завода за отпадъци с настояване отговорните институции да контролират по-сериозно дейността му, за да се сложи край на периодичните инциденти там.Над двеста души от Шишманци, Белозем, Раковски и други населени места са блоирали пътната отсечка, която е към входа на завода за отпадъци. Много от тях са с маски, демонстрирайки по този начин, че не могат да дишат, че миризмата е неприятна. Хората са недоволни, че са прекарали още една безсънна нощ, защото димът продължава да се стеле над целият район.\"Отворих прозореца. По едно време изобщо не можеше да се диша. Страшна миризма.\"\"Преди една, две години пак беше същото. Протестирахме. Обещаха, че повече няма да има такива неща, но ето, че пак същото се получава. Не искаме да живеем така\".\"Да заработи, както трябва, да е, както бяха казали в началото. Има си вътре всякакъв вид апаратура и ако заработи, както трябва, няма да се усеща нищо\".Искаме да се затегне контролът на територията на завода и да не се допускат повече пожари, казват още протестиращите и са готови да излизат тук всяка сутрин. Вече започнаха и подписка за закриването на завода за битови отпадъци.Екипите на пожарната продължават да работят на сметището като тлеещите участъци се обработват с вода и пръст. Извършват се замервания на въздуха като до момента не са отчетени критични нива на отделните показатели.Продължава и разследването на причините за пожара, а по късно през деня се очакват да започнат и проверките на регионалната инспекция по околната среда и водите. ", "date": "2019.08.14", "title": "Шишманци на протест срещу завода за отпадъци, пожарът продължава трети ден "}
{"url": "http://www.cross.bg/gradysa-temperatyri-stranata-1611067.html", "text": "/КРОСС/  Термометрите и в сряда ще отчетат стойности между 33 и 38 градуса. В района на Благоевград и Сандански отново ще понесат най-високите температури - около 40 градуса. В останалата част на страната с температурите ще са около и над 35 градуса в ранния следобед. Вятърът в страната - източен със скорости до 20-30 километра в час.Опасността от възникване на полски и горски пожари остава голяма и днес. Районите с „екстремен\" риск от огнени стихии са централните на Северна България - областите Плевен и Велико Търново, планинските масиви на Кюстендилска област и Кресненското дефиле на Югозапад. Обстановката ще се нормализира от задаващите се по-ниски температури и превалявания, но ще се усложни от вятъра, който в сряда ще е със скорости до 30 км/ч, а в четвъртък и петък - с пориви до 50-60 км/ч.По Черноморието - слънчево и горещо време с температури между 27 и 30 градуса. Водата - с 3-4 градуса по-хладна от въздуха. Вълнението на морето около 3 бала или с височина на вълните до 1,25 м. Заради утихването на вълнението има предпоставки за поява на дънни ями и възникване на  „мъртви течения\" по крайбрежието. Следете флаговата сигнализация по охраняемите плажове и следвайте указанията на морските спасители.Снимка: iStockОпасност от „мъртви течения\" по ЧерномориетоТермометрите и в сряда ще отчетат стойности между 33 и 38 градуса. В района на Благоевград и Сандански отново ще понесат най-високите температури - около 40 градуса. В останалата част на страната с температурите ще са около и над 35 градуса в ранния следобед. Вятърът в страната - източен със скорости до 20-30 километра в час.Жега до 38 градуса, опасност от мъртви течения на моретоОпасността от възникване на полски и горски пожари остава голяма и днес. Районите с „екстремен\" риск от огнени стихии са централните на Северна България - областите Плевен и Велико Търново, планинските масиви на Кюстендилска област и Кресненското дефиле на Югозапад. Обстановката ще се нормализира от задаващите се по-ниски температури и превалявания, но ще се усложни от вятъра, който в сряда ще е със скорости до 30 км/ч, а в четвъртък и петък - с пориви до 50-60 км/ч.По Черноморието - слънчево и горещо време с температури между 27 и 30 градуса. Водата - с 3-4 градуса по-хладна от въздуха. Вълнението на морето около 3 бала или с височина на вълните до 1,25 м. Заради утихването на вълнението има предпоставки за поява на дънни ями и възникване на  „мъртви течения\" по крайбрежието. Следете флаговата сигнализация по охраняемите плажове и следвайте указанията на морските спасители.Още привечер над западните райони на страната ни ще се заоблачи. През нощта и в следващите 2 дни времето ще се определя от слаб студен атмосферен фронт, с който температурите ще паднат с няколко градуса. По линията на фронта има условия за развитие на летни бури с валежи, на места интензивни, придружени с гръмотевици. Има опасност и от градушки. Явленията ще се движат от запад на изток. Днес вечерта и през нощта ще са по-видими в Северозападна България, а в четвъртък - южно от Стара планина. Вятърът също ще се усили през нощта срещу четвъртък и през деня в Дунавската равнина ще достигне скорост до 50-60 км/ч.Още в събота слънцето ще започне да нагрява земята и температурите ще тръгнат нагоре. В началото на следващата седмица страната ни отново ще бъде обхваната от топъл въздух с високи температури над 35 градуса на някои места. ", "date": "2019.08.14", "title": "Опасни жеги: Температури до 40 градуса"}
{"url": "http://www.cross.bg/sega-chasa-tryd-1611063.html", "text": "/КРОСС/ в. 24 часа - Иван Гешев: Прокуратурата ще приема сигнали и през социални мрежив. Монитор - Родни хакери продават киберуслуги от чужбинав. Монитор - Пожарът на сметището в Шишманци ще тлее още седмицав. Сега -  Бъдещият главен прокурор иска някои подкупи да не се наказватв. Телеграф - 6699 нашенци си пращат данните на Марсв. Телеграф -  11 лв. за море през септемврив. Труд - ЗОНИ НА ГРЕХА и на спокойствието в курортитев. Труд -  Константин Велев, председател на асоциацията на застрахователите: Хакерите трябва да си получат наказаниетов. Труд -  По-високи сметки за ток заради жегитев. 24 часа -  ръста на икономиката очаква Горановв. 24 часа - Десетки българи висят на Самотраки, спят в колитев. 24 часа -  Слънчев бряг прави 1,5 млн. лева инвестиции този сезонв. Монитор - 60% от инвестициите в бизнес имоти - българскив. Сега -  Мутрите може и да вилнеят, но мутренските времена били миналов. Сега -  Васил Грудев започна с уволненията във фонд \"Земеделие\"в. Сега -  \"Спящата\" \"Монтажи\" прибира парите за ремонт на язовиритев. Сега -  Парното в София ще изплаща дълга си към \"Булгаргаз\" с нова визияв. Труд -   Столичният кмет Йорданка Фандъкова: 55 млн. лв. инвестирахме в здравеопазването на Софияв. Труд -  Банките събраха 646 млн. лв. от таксив. 24 часа -  Емил Нешев, директор на Планинската спасителна служба:България е единствената държава в ЕС без хеликоптер линейка, а ни трябват поне 5 за реакция в „златния час\"в. 24 часа -  Кметът Николай Димитров:Промените в Несебър са видими и ярки, за мен най-важна е оценката на хоратав. Монитор - - Акад. Христо Григоров, председател на Българския червен кръст: Правим евроцентър за подготовка на спасители у насв. Сега -  Свилен Стрезов, шеф на УС на БАР:Младите хора са голямото предизвикателство пред маркетолозите днесв. Телеграф - Диян Стаматов, шеф на Съюза на директорите: Заплатите на учителите според успеха на ученицитев. Труд -  Проф. д.ик.н. Нина Дюлгерова - експерт по международни отношения, пред „Труд\": Газовият сблъсък на Турция и Кипър е част от сблъсъка САЩ-Русияв. 24 часа -  Мощен износ + автомобилен завод - дали ставаме една нова Словакия?в. Монитор -  Педагозите ще спасят светав. Сега -  Мутра от прокурор или полицай не се бои! И има защов. Сега -  Какво тук значи някакъв моралв. Сега - -БДЖ пътува към края сив. Сега -  Проблемът с язовирите - отпаднала целесъобразност, разпиляна грижав. Телеграф - Животът не се връща с обезщетенияв. Труд - Убийството на свободата на словото            ", "date": "2019.08.14", "title": "Преглед на печата"}
{"url": "http://www.cross.bg/bulgariya-samo-evrozonata-1611064.html", "text": "/КРОСС/  Н е е тайна, че България иска да въведе еврото, написа наскоро германският икономически всекидневник \"Ханделсблат\". И отбелязва: \"Увеличава недоверието към страната, особено във връзка с финансовия сектор\".След дълговата криза в няколко страни от ЕС особено актуален стана въпросът за държавните гаранции, които получават застрашени банки, пише \"Дойче веле\". \"Ханделсблат\" припомня:\"Европейската централна банка още през март припомни, че балканската страна все още не изпълнява критериите. \"За една трайна конвергенция България има нужда от ориентирана към стабилност икономическа политика и от мащабни структурни реформи\", пише в доклада на ЕЦБ. България трябвало да подобри и бизнес-климата, да освободи централната си банка от политически влияния и да положи повече усилия за стабилизиране на финансовия сектор. В еврозоната се тревожат най-вече от последния проблем\", посочва вестникът. И цитира неназовани дипломати от ЕС с пояснението, че с влизането си в така наречената \"чакалня\" на еврозоната България автоматично става член и на банковия съюз. \"Преди това обаче банките на страната трябва да бъдат основно оздравени. Иначе присъединяването на източноевропейската държава към банковия съюз би било прекалено рисковано\", пише вестникът.Както съобщиха българските медии в края на юли, две от шестте български банки, които Европейската централна банка (ЕЦБ) инспектира през последните шест месеца, имат нужда от укрепване на капиталовите си позиции. Това са показали резултатите от така наречените \"стрес тестове\" и прегледите на банковите активи, извършени от ЕЦБ.Но не е само България - към еврозоната отправят поглед и други държави от Югоизточна Европа. В Брюксел посрещат с въодушевление кандидатурата на Хърватия за влизане в \"чакалнята\" на еврозоната, пише икономическият седмичник \"Виртшафтсвохе\" и цитира шефа на еврогрупата Мариу Сентену, според когото това е доказателство за притегателната сила на общата валута. По-нататък седмичникът пише:\"Това е вярно. Еврото е атрактивно, но за съжаление само за бедните. Сентену премълчава едно нещо: общата валута вече привлича единствено по-слабо развити държави-членки на ЕС. Защото освен Хърватия, от еврото сериозно се интересуват само България и Румъния. А тъкмо това са трите държави, които заемат последните места в класацията по благоденствие.\"По-нататък авторът на статията обяснява защо това е така и дава пример не само с Швеция и Дания, но и с Полша, Чехия и Унгария, които не се стремят към общата валута. Според него държавите, които изглеждат добре икономически в рамките на ЕС, са си направили сметката и са установили, че на тях самите само може да им навреди политическата намеса в полза на финансово закъсали държави и банки, каквато имаше по време на финансовата криза. \"Виртшафтсвохе\" коментира:\"За трезвия наблюдател не е изненада, че преструктурираният (през финансовата криза - бел.ред.) валутен съюз днес е привлекателен единствено за страни, които печелят от инструментите на преразпределението и държавните гаранции. Въодушевлението на България, Румъния и Хърватия за еврото е съвсем рационално. Те са си направили сметката, че още дълго време ще са сред печелившите, а не сред плащащите в рамките на преразпределителната машина на ЕС. Обратното е при Швеция, Полша или Чехия. Тамошните избиратели и политици са единодушни, че не искат да плащат чужди дългове. А най-сигурният начин трайно да избегнат тази опасност е да не влизат в еврозоната. За Европа обаче няма да е добре, ако насред вътрешния ѝ пазар се утвърди тази валутна граница. Полша и Чехия са здраво интегрирани в средноевропейската икономика, тъй че от икономическа и политическа гледна точка присъединяването им към еврото е желателно.\"Специално за България цитираната статия в \"Ханделсблат\" предлага и една малко по-диференцирана гледна точка, като изтъква и предимствата на страната: \"По други показатели обаче България стои много добре. Икономиката мощно расте, миналата година държавният бюджет приключи с излишък, държавният дълг възлиза само на 25 процента. По този начин България вече изпълнява критериите за присъединяване към еврото. Ето защо Еврокомисията пледира за приемането на страната във валутния съюз.\"Но Еврокомисията няма думата по този въпрос, пише \"Ханделсблат\" и припомня, че присъединяването към общата валута зависи от единодушното решение на 19-те държави от еврозоната. В момента обаче тъкмо най-големите страни-членки Германия и Франция не са особено склонни да кажат \"да\" на България. ", "date": "2019.08.14", "title": "DW: Еврото привлича вече само по-слабо развити страни като България"}
{"url": "http://www.cross.bg/tzenite-meso-svinskoto-1611119.html", "text": "/КРОСС/ Паниката заради африканската чума по прасетата роди прогнози за поскъпване до 50% на пържолите. Вместо на свинското обаче  нагоре тръгна цената на пилешкото. За това съобщава TrafficNews, като цитира собственици на малки бакалии и заведения за бързо хранене в София.Те се оплакаха, че търговци от столични борси им предлагат охладеното пилешко с 10-12% по-скъпо спрямо миналата седмица. В момента оборотът му расте, защото покрай истерията за свинската чума се увеличава консумацията на пилешки продукти.Производителите на пилешко обаче отрекоха да имат вина за по-високите цени.\"Има съвсем слабо повишение на цените при производителите - с 0,02 до 0,05 лв. на килограм и ако има такова сериозно повишение над 10 на сто за крайния потребител, това е напълно спекулативно\", заяви пред TrafficNews председателят на  Съюза на птицевъдите в България Димитър Белоречков. По думите му няма никаква обективна причина за поскъпване на пилешкото месо у нас.Българските производители не можели да си позволят да вдигат цените, защото веднага ще започне внос от Румъния и Полша. Нещо повече производството на пилешко месо в ЕС нараства с 13% и има много голямо предлагане.\"България има стабилно птицепроизводство, но не може да се похвали с ръст в износа - около 100 хил. тона годишно, така че птицевъдите в голяма степен разчитат на вътрешния пазар и не могат да си позволят да вдигат цените, когато няма обективни причини - като цена на зърното или повишени разходи за производство заради по-високи цени на тока. Всичко останало са търговски хватки и слухове, които покрай кризата с чумата по свинете се увеличават\", смята Димитър Белоречков.Според данни и от Държавната комисия по стоковите борси и тържища през последната седмица има съвсем минимално движение в цената на едро на пилешкото месо. Замразеното пиле се е продавало на цени от 3,97 до 4,02 лв. за килограм, пилешкият бут е поевтинял от със седем стотинки и е стигнал цена от 2,88 лв. Единствено има повишение на цените на пилешките гърди с 10 ст. и на едно те са се продавали за 7,60 лв. В тези граници се движат и цените през миналия месец.През изминалата седмица цените на дребно на килограм замразено пиле в големите търговски вериги са средно с 0.80 лв. по-високи от тези на едро, а на охладеното е средно с 0,40 лв.Свинската пържола пък все още не е по-скъпа спрямо миналата седмица.\"Въпреки кризата с епидемията от африканска чума, цената на свинското месо и каймата остават без съществена промяна. Причината е, че има понижено потребление\", обясни пред TrafficNews изпълнителният директор на Асоциацията на месопреработвателите в България д-р Светла Чамова.Въпреки че е ясно, че заразеното месо не е опасно за хората, и потребителите на едно, и тези на дребно, са намалили покупките, призна тя.\"Може би причината е, че сега не е сезонът на свинското, но цените не са се вдигнали сериозно. Средната цена в момента е 7.60 лв. за кг, което е със 7% повече спрямо предходния месец.  Докога ще бъде така е трудно да се каже\", подчерта д-р Чамова.Повече собственици на ресторанти и заведения са започнали внос на свинско, а преработвателите и без това разчитат предимно на вносно месо, тъй като прясното отива за изцяло за вътрешна консумация и не стига за колбаси. Затова се очаква, че  най-голям е ръстът на цените при малотрайните и трайните колбаси, които от началото на годината досега са поскъпнали средно с 15 на сто.Заради чумата Китай започна внос на свинско от ЕС, Там заради заразата са избити милиони животни. Именно огромният недостиг на свинско в страната вдига и цените на световните борси, неминуемо повиши и цените на вътрешния европейски пазар. Така в Западна Европа разликата в цените е очевидна - в Германия поскъпването е с 25%, в Испания - 28%, а в Холандия - 27%. ", "date": "2019.08.14", "title": "Парадокс! Вместо свинското поскъпва пилешкото"}
{"url": "http://www.cross.bg/ostrov-gurtziya-eviya-1611069.html", "text": "/КРОСС/  Гърция поиска помощ от Европейския съюз за гасенето на пожара на остров Евия. От Европейската служба за гражданска защита реагираха веднага и изпратиха самолети от Хърватия и Италия. Пожарът на острова избухна миналата нощ, а димът стигна до столицата Атина, която е на около 110 км от там.Евакуирани са жителите на четири села. Министър-председателят на Гърция Кириакос Мицотакис прекрати отпуската си. Горски пожари горят и на остров Тасос. Огънят на остров Самотраки е вече овладян. Очаква се в сряда да бъде възобновена фериботната връзка с Александруполис и стотиците блокирани от дни туристи да бъдат извозени. ", "date": "2019.08.14", "title": " Гърция поиска помощ от ЕС заради пожара на остров Евия"}
{"url": "http://www.cross.bg/zhivotnite-vulev-gechev-1611121.html", "text": "/КРОСС/ Трима народни представители от ГЕРБ - Нели Петрова, Красимир Вълев и Лъчезар Иванов, са внесли между двете четения на Закона за ветеринарномедицинската дейност поправка в полза на единствения у нас делфинариум, собственост на \"Феста холдинг\". Това каза в интервю за БНР Явор Гечев от сдружението за защита на животните \"Четири лапи\".Справка в сайта на Народното събрание показва, че текстът, внесен от депутатите, изключва морските лъвове от списъка на животните, за които е забранено да бъдат използвани за представления в делфинариуми. В същото време единствената двойка морски лъвове у нас се отглежда в атракциона на дружеството \"Феста делфинариум\" във Варна.регламентирани в сега действащия Закон за защита на животните, те вече години наред се използват за развлечение на туристите срещу заплащане.\"Въпросът защо делфинариумът във Варна е купил тюлените, при положение че тяхното използване за атракции в България е забранено, вероятно има лесен отговор, каза Явор Гечев. Ще си внесем животните, а след това ще си оправим закона, защото той ни е най-малкият проблем.ПростоДвойката морски лъвове, които след приемането на поправката в закона, внесена от депутатите Петрова, Вълев и Иванов, ще могат не само да \"целуват\" туристи, но и да участват в спектакли, изгуби новороденото си през 2017 г. Причината беше немарливост от страна на персонала във варненския делфинариум. Тюленчето се удави в неремонтирна помпена шахта при първия опит на майката да го научи да плува, а дружеството - собственик на атракциона, скри смъртта му.Кои са депутатите, внесли лобистката поправка в Закона за ветеринарномедицинската дейност?Неговата парламентарна кариера е съпътствана от множество скандали, като най-шумният от тях избухна, когато Иванов опита да спре телевизионен репортаж за близък до него митничар.Нели Петрова е депутат от Варна. През миналата година в статистиката на Би Ти Ви тя попадна средот парламентарната трибуна.Варненец е и Владимир Вълев. Той е трикратен европейски и световен шампион по кикбокс за професионалисти. Повод закато депутат стана благотворителния търг, в който той се раздели с най-ценния си трофей - златният медал от Световния шампионат за професионалисти по кикбокс през 2016 г.В началото на лятото през м.г. разследване на \"Дневник\" показа, че от \"Феста холдинг\" са скрили иВ последният подобен случай - миналия петък, делфинче умря по време на представление, в което бе принудено да участва заедно с майка си.Така смъртните случаи на животни във варненския Делфинариум станаха 6, а оцелял за сега е само един, който се появи на бял свят през есента на м.г.На 9 август от делфинариума във Варна отново направиха опит да скрият смъртта и на последния новороден делфин. След преждевременно прекратеното представление, по време на което това се случи, всички посетители на кафето, от което се е виждало мъртвото делфинче, са били помолени да го напуснат. Но във фейсбук страницата на атракциона се появиСпоред неговото съдържание следващите две представления бяха отложени заради \"довършителни работи по профилактиката на системи\".В същото време пред Би Ти Ви биологът на делфинариума обясни, че смъртта на новороденото китоподобно е настъпила заради\"Най-големият стрес за делфините, участващи в спектакли, се причинява от шума в залата на делфинариумите, каза за \"Дневник\" Явор Гечев от \"Четири лапи\". За да разберем на какво са подложени те, нека си представим, че живеем между разделителните мантинели на оживена автомагистрала\".Според морските биолози смъртта на новородени делфини много често настъпва в следствие на силен шум и резонанс в празнините на черепната им кутия, които са запълнени с въздух.и тъкани около мозъка и ушите на делфините.Точно това вероятно се е случило и с делфинчето, което умря в атракциона на \"Феста делфинариум\" миналия петък, така и с всички преди него. Те са започвали живота си в пика на туристическия сезон, когато представленията там са три, а често и четири на ден.в тях участват всички делфини, в това число и новородените, които не могат да бъдат отделени от майките си. Но непрекъснатите аплаузи и овации на публиката явно са се оказали непоносимо натоварване за тях.След предстоящото приемане на поправките в Закона за ветеринарномедицинската дейност в подобни спектакли ще могат да участват вече и двата морски лъва на делфинариума във Варна.\"Предложението няма мотиви, обясни в предаването \"Преди всички\" на Националното радио Явор Гечев. Тази практика предполага, че се избягват становища на ресорни министерства,и дори нуждата от внасяне на мотиви. В нормалните държави тези депутати (Нели Петрова, Красимир Вълев и Лъчезар Иванов) директно си подават оставките и приключват с политиката\", каза още той.Гечев обясни също, че от 2014 година в Холандия представленията с диви животни, чиито видове спадат към дивата природа, са забранени. \"Там са стигнали до извода, че животните страдат и има много висока смъртност, особено в делфинариумите\", обясни Гечев.Източник ", "date": "2019.08.14", "title": "Депутатският лобизъм не пожали и животните от варненския делфинариум"}
{"url": "http://www.cross.bg/plazh-momicheto-moreto-1611068.html", "text": "/КРОСС/  Спасители продължават да търсят на тялото на 14-годишното момиче, изчезнало в бурното море във Варна. Детето се удави във вторник на Централния плаж в морската столица. След влизане във водата момичето е дало сигнал, че иска помощ, но спасителите са помагали на друг нуждаещ се. Според свидетели те са закъснели с реакциите си.Самите спасители казват, че са направили всичко по силите си да помогнат и на двете деца.От сряда сутринта са мобилизирани военноморските сили и водолази, които да подновят търсенето на тялото на момичето.„Спасителите направиха това, което беше по силите им. Морето е много бурно. Вчера по целия плаж имаше проблеми. Никой не се съобразява с флаговата сигнализация. Хората влизат при червен флаг в морето и след това друг им е виновен. Това, което могат да направят спасителите, е да извикат хората да излязат. Къде са били тези родители през цялото време? Родителите се появиха около час и половина след инцидента. Тук има много хора постоянно. Тези деца са били без придружител \", заяви Герон Люсовски, отговорен за спасяването на Централния плаж във Варна, в ефира на „Здравей, България\".За целия Централен плаж отговарят 26 спасители, а в района на Калните вани, където изчезна момичето, са шестима.В сряда отново има опасност от „мъртви течения\" по морето. Очаква се вълнението да започне да утихва. ", "date": "2019.08.14", "title": " Продължава търсенето на момичето, изчезнало в морето край Варна"}
{"url": "http://www.cross.bg/ykraiina-rysiya-volodin-1611070.html", "text": "/КРОСС/  Украйна не действа самостоятелно, а следва заповедите на САЩ и Великобритания. Така коментира издадения указ на украинския президент председателят на руската Дума Вячеслав Володин, съобщава БТА. Президентът на Украйна подписа указ, с който се предлага украинско гражданство на преследваните по политически причини граждани на Русия, както и на чужденци, които са се били на украинска страна в конфликта в Източна Украйна.\"Днешното изявление на президента Зеленски не говори за желанието на Украйна да предоставя политическо убежище на граждани на Русия, а за нежеланието на САЩ и Великобритания сами да предоставят такова убежище на руснаци\", казва Володин на сайта на Думата.Според Володин, Украйна е била избрана от САЩ за държава, която с цента на собствената си стабилност, икономика и социално състояние е поела ангажимент да създава проблеми и да бъде огнище на напрежение в непосредствена близост до Русия. ", "date": "2019.08.14", "title": "Русия: САЩ и Великобритания командват на Украйна какво да прави"}
{"url": "http://www.cross.bg/magistralata-otpadutzi-sobstvenikut-1611072.html", "text": "/КРОСС/  След големия пожар на АМ „Струма\" има съмнения за състоянието на три от колоните на магистралата. Това е и причината движението и в двете посоки да бъде спряно. Огънят тръгнал от леснозапалими материали в склад на предприятие. Оказа се, че собственикът на цеха за отпадъци няма никакво разрешение да складира каквото и да е под магистрала „Струма\" и на своя глава решил да използва пространството, за да подреди там балираните отпадъци, които изгоряха.„Материалите, които изгоряха не са опасни. Те стоят тук от години. Не сме имали разрешение да ги складираме под магистралата, но нямахме друг избор заради малкия терен, който притежаваме. Безсъвестни граждани също хвърляха отпадъци и така мястото се превърна в сметище. Никой не ни е правил забележка. Бяхме тук, когато някой хвърли нещо от магистралата и отпадъците се запалиха\", заяви в ефира на „Здравей, България\" собственикът на цеха Кольо Илиев. Той допълни, че материалите се горят в ТЕЦ „Бобов дол\".Според него палежът е умишлен. „Няма друг начин как да се случи\", заяви той.От АПИ обясниха, че почистването на терена е задължение на Община Дупница. В сряда ще стане ясно какъв ще бъде ремонтът, който трябва да бъде направен. От общината пък смятат, че АПИ е трябвало да вземат мерки и да почистат сервитута на магистралата. ", "date": "2019.08.14", "title": "Магистрала \"Струма\" остава затворена след потушаването на пожара"}
{"url": "http://www.cross.bg/feribot-ostrova-samotraki-1611073.html", "text": "/КРОСС/  Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището, както и безплатна нощувка, съобщиха от външното ни министерство.Гръцкото министерство на корабоплаването взе решение в сряда фериботът „Андрос Джет\" да започне курсове от Самотраки до Александруполис и обратно.При подходящи метеорологични условия ще бъде пуснат и втори по-малък кораб, които ще превозва пътниците.„Основният проблем е неадекватната реакция на гръцките власти\", сподели в предаването „Преди всички\" Александър Малюк, един от българите, блокирани на острова.Владимир Писанчев, българският консул в Солун, заяви, че „Андрос Джет\" е много голям ферибот, който побира над 600 човека и 75 автомобила, очаква се да пристигне на острова към 22.00 часа.„Отделно ще има още един ферибот, който е товарен, тъй като самият остров остава без всякакви припаси. Надяваме се, че в четвъртък, до края на деня, проблемът ще бъде решен\".Писанчев съобщи, че по неофициална информация причина за забавянето на превозването на туристите от острова към континента е технически проблеми на двата ферибота, с които оперира транспортната фирма. ", "date": "2019.08.14", "title": "Голям ферибот извозва туристите от Самотраки по обяд "}
{"url": "http://www.cross.bg/facebook-potrebitelite-potrebiteli-1611071.html", "text": "/КРОСС/  Социалната мрежа Facebook е записвала разговори на свои потребители, сочи доклад, цитиран от БГНЕС. От компанията давали на други фирми записите, за да правят транскрипции на казаното.При запитване от \"Блумбърг\" дали изнесеното в доклада е вярно, от Facebook потвърдили, че са записвали потребителите, но казали, че това е направено с тяхно съгласие и практиката вече била прекратена. Според компанията, записите са били тестове на изкуствен интелект, за да се определи способността му да превежда казаното на друг език.Единствените засегнати потребители били тези, които ползват приложението Messenger и не са забранили транскрипцията на разговорите в него.Новината идва в момент, в който социалните мрежи и специално Facebook са критикувани за събирането на огромно количество данни за потребителите. Компанията наскоро беше глобена с 5 милиарда долара за неправилна употреба и съхранение на данните на милиони потребители.Както Facebook, така и другите гиганти, които предлагат гласови асистенти Amazon и Apple, признават, че записват потребителите, като дават за това различни обяснения. ", "date": "2019.08.14", "title": "Facebook е записвал разговори на потребителите си"}
{"url": "http://www.cross.bg/tema-zhivo-samotraki-1611057.html", "text": "/КРОСС/ Тема: Енергийна сигурност. България и енергийните й проекти - гост е министър Теменужка ПетковаТема: На живо от пожара в Шишманци. Има ли опасност от обгазяване на населението?Тема: Българи остават блокирани на гръцкия остров Самотраки. Кога ще тръгне фериботът?Тема: В началото на сезона - ще приберат ли ловджиите пушките заради африканската чума?Тема: Тема: Ще реши ли проблемите на армията идеята за доброволна казарма?Тема:  Тема: Какво стои зад погрома в столично заведение? Ексклузивно -шефът на Националната полиция Христо Терзийски - за дръзкото хулиганство и арестите.Тема: Магистрала в пламъци! На живо - защо тонове отпадъци незаконно са били складирани под мост на „Струма\"?Тема: Хиляди декари в плен на огъня. На живо с последна информация за огромния пожар в ХасковскоТема: Дете изчезна в морето край Варна. На живо - имало ли е забавяне на спасителите и как продължава издирването?Тема: Как трябва да работи прокуратурата според номинирания за обвинител номер 1 Иван Гешев? Коментар на проф. Георги Близнашки.Тема: Защо бездомно куче нападна и рани 6-годишно дете в Дупница?Тема: Бизнесът срещу рекета на хакерите. Говори изпълнителният директор на КРИБ Евгени Иванов.Тема: Всяка кола - с паспорт! Как ще ни засегне промяната: Румен Бахов на живо.Тема: Дръжте крадеца... на изкуство! Камери заснеха крадла на картина в действие.Тема: Туристи в капан. Ще тръгнат ли фериботи към блокираните българи на Самотраки ?Тема: Миграция за работа. Истории от Северозапада, където най-много хора търсят препитание далеч от дома. ", "date": "2019.08.14", "title": "Теми и гости в сутрешните блокове "}
{"url": "http://www.cross.bg/voiina-svetovna-zapochva-1611058.html", "text": "/КРОСС/  1040 г. - Шотландският крал Дънкан I е убит в битка срещу неговия братовчед и наследник Макбет.1880 г. - Приключва строителството на Кьолнската катедрала.1885 г. - В Япония е регистриран първият патент - защитна боя.1893 г. - Франция въвежда регистрация на моторните превозни средства.1935 г. - В Кентъки е извършена последната публична екзекуция в САЩ.1941 г. - Втора световна война: Уинстън Чърчил и Франклин Рузвелт подписват Атлантическата харта за следвоенно устройство на света.1943 г. - Втора световна война: От 14 до 15 август се състои посещение на цар Борис III в немската Главна квартира и са проведени разговори с Хитлер за изпращане на две български дивизии в Албания и Гърция на мястото на италианските.1945 г. - Втората световна война: Япония приема условията на съюзниците за безусловна капитулация, което слага край на войната.1947 г. - Великобритания обявява за новосформирана по религиозен принцип и независима държава Пакистан.1969 г. - Британската армия навлиза в Северна Ирландия под претекст предовратяване на стълкновенията между католици и протестанти.1971 г. - Бахрейн обявява независимостта си от Великобритания.1980 г. - Лех Валенса е обявен за лидер на на стачкуващите в Гданск работници, което е и рожден ден на профсъюза Солидарност.1992 г. - С навлизането на грузинската армия в Абхазия започва Грузинско-абхазката война.1992 г. - С указ на президента Борис Елцин в Русия започва масова (чекова) приватизация.1994 г. - Заловен е терориста Илич Рамирес Санчес, известен като \"Карлос Чакала\". ", "date": "2019.08.14", "title": "14 август в историята"}
{"url": "http://www.cross.bg/neshto-predi-budesh-1611055.html", "text": "/КРОСС/  Преди си мислех, че е най-лошото нещо в живота е да бъдеш сам. Не е така. Най-лошото нещо е да бъдеш с хора, които те карат да се чувстваш сам.Робин Уилямс", "date": "2019.08.14", "title": " Преди си мислех, че..."}
{"url": "http://www.cross.bg/platforma-metra-linde-1611113.html", "text": "/КРОСС/ Решение за транспортиране на стоки - една нова концепция за ефикасна продуктова логистика. Новата машина на Linde е наподобяваща логистичен влак, но е много по-маневрена и може да се придвижва и назад. Транспортната платформа, комбинира всички предимства на логистичните влакове на Linde, с тези на мотокарите. Дизайнът е основан на концепцията  - контролният панел за управлението на товарите, както и системата за управление са производни на модулната система за складово оборудване. Това, което е напълно ново, е товарната платформа, която е под формата на бар-количка с управляеми колела. Позволява увеличаване на ефективността до 30% при транспортирането на материали в производствените предприятия.„Много компании вече са внедрили в производството си и в складовата техника, теглещите логистични влакове.\" - обясняват от компанията. Това е така, защото влаковете, които се състоят от теглещи трактори и ремаркета, често превъзхождат , особено при чисто хоризонтален товарен транспорт. Те се натоварват и разтоварват отстрани и затова изискват по-малко място от това, което е нужно при поставянето на палет в един мотокар. Освен това, те могат да транспортират по-голямо количество материал към монтажните линии на едно пътуване. Всичко това води до по-малък риск от злополуки и по-ниски разходи, заедно с по-висока производителност.Не винаги обаче вече изградената съществуваща транспортна техника и самият склад могат да бъдат пригодени към използването на теглещи трактори и ремаркета. Често се случва така, че стоката да е разположена в ъгли, където няма как да се кара само в една посока, а е нужно да се даде и на заден ход. Точно това е и най-силната страна на новата транспортна платформа, която може да предложи значителна оптимизация на работния процес на къси и средни разстояния. По този начин интерлогистиката става по-ефективна и процесът се стандартизира.Дълга четири метра, широка 1.28 метра и с височина 2.36 метра, транспортната платформа е изключителна компактна и изисква широчина на пътното платно само на 1,88 метра, включително и безопасното разстояние от 30 сантиметра. Ако маршрутът включва завои, пътната лента с ширина 2,30 метра е достатъчна, за да може товарачът да се завърти под прав ъгъл. Електрически управляемите колела отпред и отзад осигуряват отлична стабилност и на прав участък и на завои. U-образната опора за товара е предназначена за най-голямо разнообразие от стоки. Например, могат да бъдат транспортирани, две стандартни европалети или един двоен европалет, с размери между 800 и 1600 x 1200 милиметра.Идеята за този вид транспортна платформа възниква на база на клиентските предпочитания. „За нас ставаше все по-ясно, че се нуждаем от допълнителна опция, нещо между влак и мотокар\" - обясняват от ръководството. За първи път, прототип на транспортната платформа е представен на World of Material Handling.  „Обратната връзка от клиентите беше изключително положителна\", допълват от компанията. В резултат на това,от компанията провеждат тестове, на които става ясно, че този тип складова техника има много положителни свойства. На първо място, безопасността е по-висока, защото операторът има отлична видимост отпред, отзад и около превозното средство. Рискът от злополуки е доста нисък, а функционалността по-голяма. ", "date": "2019.08.14", "title": "Транспортни платформи с ново решение за транспортиране на стоки в склада"}
{"url": "http://www.cross.bg/chasa-levski-provede-1611061.html", "text": "/КРОСС/ София.От 11.30 часа Кметът на София Йорданка Фандъкова ще посети 86 ОУ „Св. Климент Охридски\" във Владая, за да провери строителните дейности.***София.От 10.30 часа в Мол Сердика Център Ниво -1 ще се състои бизнес закуска за представяне на програмата и инициативите, които ще се проведат на 17 и 18 август в „Мисия нула\".***Асеновград.От 14.00 ч. в зала 305 на Община Асеновград ще бъдат наградени деца, прославили името на града.***БургасОт 11:00 часа в заседателната зала на Община Бургас ще се проведе пресконференция по повод предстоящата регата „Кор Кароли\".***Варна.От 10.00ч., на паркинга пред блок 29, кв. Чайка\". Ще се състои официалното откриване следреконструкция на улична мрежа бул.\"Осми Приморски полк\" в участъка от бул.\"Васил Левски\" до бул. \"Христо Смирненски\".***Варна.От 11.00ч. до южната страна на подлеза на ул. \"Дубровник\" ще се състои официална церемония \"Откриване на обект\": \"Реконструкция на улична мрежа по трасето на бул. \"Васил Левски\" в участъка от \"Подвис\" до бул.\"8-ми Приморски полк\".***Варна.От 20.00 ч. до 23.00ч. във Варненския залив в организирано Ветроходно плаване по пълнолуние. В плаването ще се включат над 25 ветроходни яхти, като тази година се присъединяват яхти и от Бургас, които идват за участие в регата Кор Кароли.***Велико Търново.От 10.00 часа в Ритуалната зала на Ректората на НВУ „Васил Левски\" ще се проведе ритуал по сдаване и приемане на длъжността „началник на НВУ „Васил Левски\".***Видин.От 10.00 часа заместник-кметът на Община Видин Венци Пасков ще посети село Майор Узуново, където ще присъства на Тържественото честване на 85 години от преименуването му от Халваджи на село Майор Узуново.***Пловдив.От 13.30 в хотел „Империал\" ще се проведе семинар на тема „Пази живота на пътя - шофирай трезво и отговорно!\" с участието на заместник-министър на вътрешните работи Милко Бернер и главен комисар Ивайло Иванов, главен секретар на МВР.***Разград.От 13:00 часа в сряда ще се проведе водосвет за продължаване на изграждането на църквата „Св. Цар Борис-Михаил Покръстител\"  ", "date": "2019.08.14", "title": "Предстоящи събития на 14 август"}
{"url": "http://www.cross.bg/vidin-syhoputnite-otkriti-1611106.html", "text": "/КРОСС/  Военнослужещи от 10-и механизиран батальон - Враца от състава на Бригадното командване транспортираха и унищожиха две ръчни гранати, открити в жилищен блок в град Видин вчера, 13 август. Формированието за овладяване и/или преодоляване на последствията от бедствия е с ръководител старши лейтенант Петър Петров.В продължение на четири часа след подадения сигнал, формированието проведе разузнаване, транспортиране и унищожаване на откритите невзривени боеприпаси. Военнослужещите са действали на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.08.14", "title": "Сухопътните войски унищожиха невзривени боеприпаси, открити във Видин"}
{"url": "http://www.cross.bg/politziyata-izdirva-dvama-ot-ychastnitzite-v-pogroma-na-stolichno-zavedenie-1611065.html", "text": "/КРОСС/  Столичната дирекция на вътрешните работи обяви за издирване двама мъже, съпричастни към извършено престъпление в софийско заведение. Както бе съобщено, след като влезли в обекта, те нанесли материални щети по част от мебелите и оборудването и се оттеглили в неизвестна посока.  ", "date": "2019.08.14", "title": "Полицията издирва двама от участниците в погрома на столично заведение"}
{"url": "http://www.cross.bg/ilieva-spetzialisti-zagora-1611062.html", "text": "/КРОСС/  Пълна блокада пред Министерския съвет готвят медицински специалисти от цялата страна. Националният протест ще се проведе на 11 септември в София. Това стана ясно на протест в Стара Загора в подкрепа на уволнената медицинска сестра Мая Илиева. Тя бе основен организатор на изминалите протести на медицинските специалисти в цялата страна.Протестът бе под надслов \"Не на страха\", а Мая Илиева присъства, за да благодари за подкрепата на своите колеги. Пред тях тя заяви, че трябва да бъде регистриран синдикат на медицинските специалисти.   \"Ние всички сме наясно какво означава страх, когато изразяваш мнението си. Това, което се случи с Мая Илиева не е единица, това е прецедент. Всеки, който има смелостта да говори истината в България, по един или друг начин търпи някаква репресия\", коментират протестиращитеСпоред съсловието, уволнението на Мая Илиева е грубо погазване на правата на човека, а целта на протеста бе тя да бъде върната на досегашната си работа, където има 12-годишен стаж.\"Трябва да можем да отстояваме сами своите искания, без да се плашим от работодателите, които си позволяват да не се съобразяват с българските закони, въпреки че живеем в правова държава. Искрено се надявам все повече хора да повярват в нашата кауза и да разберат, че тя не е само за заплати. Ние се борим за едно по-качествено здравеопазване\", каза Мая Илиева в Стара Загора.", "date": "2019.08.14", "title": "Пълна блокада пред Министерския съвет готвят медицински специалисти"}
{"url": "http://www.cross.bg/ipolit-miron-mih-1611056.html", "text": "/КРОСС/  Св. пророк Михей произлизал от племето Юдово и живял във времето на пророк Исаия (VIII-VII в. пр.Хр.). Подобно на Исаия и той призовал развратилия се народ към покаяние и му напомнял безбройните Божии благодеяния. \"Народе Мой, какво аз Ти сторих и с какво те отегчих?\" - викал пророкът от името на Господа. Св. мъченик Иполит Св. мъченик Иполит След мъченическата смърт на свети архидякон Лаврентий (виж житието му в десетия ден на месец август, бел.ред,), блаженият Иполит, воена...Прочети повече \"Аз те изведох от Египетската земя и от дома на робството те освободих... Възвестено ти бе в какво се състои доброто и какво иска от тебе Господ: да изпълняваш закона и да обичаш добродетелта и смирено да ходиш с твоя Бог\" (Мих. 6:3-7,8). След като посочва бедствията, на които ще бъдат подложени всички, които са забравили Господа, св. пророк Михей предсказва времената на благост и мир, когато ще се яви Спасителят: \"От Сион ще излезе закон и слово Господне - от Йерусалим\" (Мих. 4:2).Той указва и мястото, гдето ще се роди Спасителят: Св. Мирон Чудотворец Св. Мирон Чудотворец Свети Мирон се родил на остров Крит, тук получил и възпитанието си. Той се оженил още твърде млад. Неговото главно занятие било земедел... Прочети повече \"И ти, Витлееме Ефратов, малък ли си между хилядите Юдини? От тебе ще ми излезе Оня, Който трябва да бъде Владика в Израиля и Чийто произход е открай време, от вечни дни\" (Мих. 5:2).© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).  ", "date": "2019.08.14", "title": "Св. прор. Михей (Предпразн. на Успение Богородично) "}
{"url": "http://www.cross.bg/rozhdenitzite-na-avgyst-1611059.html", "text": "/КРОСС/  Ана Караиванова - юрист, бивш зам.-министър на правосъдиетоАкад. Атанас Атанасов - генетикБорис Христов - поет, писателПроф. Валентин Старчев - скулпторИван Попйорданов - бивш директор на БНТКостадин Филипов - журналист и тв водещКрасимир Костов - главен инспектор в Пътна полицияНевелина Попова - кинодраматург, сценаристТома Спространов - радио и тв водещ ", "date": "2019.08.14", "title": "Рождениците на 14 август"}
