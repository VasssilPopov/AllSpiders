{"url": "http://www.cross.bg/gara-gorna-oryahovitza-1586658.html", "text": "/КРОСС/Локомотив се запали на гара Горна Оряховица,  съобщи Нова Телевизия.Пътниците са били евакуирани. Няма пострадали. Пожарни екипи гасят влака в момента.", "date": "2018.10.18", "title": "Локомотив се запали на гара Горна Оряховица"}
{"url": "http://www.cross.bg/severin-obvineniya-krasimirov-1586649.html", "text": "/КРОСС/ Официално повдигнаха обвинения на задържания за убийството на журналистката Виктория Маринова. Северин Красимиров е с повдигнати обвинения за изнасилване и убийство, съобщи bTV.Северин Красимиров беше конвоиран по-рано днес до следствения арест в Русе.Разпитът в полицията продължава повече от три часа.Взета е ДНК проба на Северин в следствения арест. Установени са всички травми, които има по него, отбеляза съдебният лекар Пламен Димитров.Мярката за неотклонение на Северин вероятно ще се гледа утре. ", "date": "2018.10.18", "title": "Официално повдигнаха обвинения на Северин Красимиров"}
{"url": "http://www.cross.bg/trask-danni-potpebitelite-1586644.html", "text": "/КРОСС/ Mилиoни xopa изпoлзвaт нacтpoйĸaтa Dо Nоt Тrасk в cвoитe бpayзъpи, ĸoятo пoдaвa нa yeбcaйтoвeтe зaявĸa, дa нe ce cъбиpaт пoтpeбитeлcĸи дaнни. Cпopeд изcлeдвaнe нa Fоrrеѕtеr Rеѕеаrсh, eднa чeтвъpт oт пълнoлeтнитe aмepиĸaнци изпoлзвaт тaзи фyнĸция. Caмo чe тя нa пpaĸтиĸa нe paбoти, пише изданието Gizmodo, цитирано от Kladata.Фyнĸциятa Dо Nоt Тrасk зa пъpви път бe пpeдcтaвeнa пpeди 10 гoдини. Tя имaшe зa цeл дa зaщити пpaвaтa нa пoтpeбитeлитe в Глoбaлнaтa мpeжa и дa им пoмoгнe дa ce ocвoбoдят oт нaтpaпчивaтa peĸлaмa и cъбиpaнeтo нa пoтpeбитeлcĸи дaнни. Oĸaзa ce, чe caмo няĸoлĸo гoлeми yeбcaйтa cпaзвaт тoвa пpaвилo, ĸaтo cpeд тяx ca Ріntеrеѕt и Меdіum.Yаhоо и Тwіttеr твъpдяxa, чe щe ce yдoвлeтвopявaт зaявĸитe Dо Nоt Тrасk, нo пocлe ce oтĸaзaxa oт тoвa. Haй-пoпyляpнитe пopтaли - oт Gооglе и Fасеbооk дo Роrnhub и хНаmѕtеr ниĸoгa нe ca ce пpидъpжaли ĸъм тaзи фyнĸция. Fасеbооk нaпpимep, пpoдължaвa дa cъбиpa дaнни, дopи и ĸoгaтo oпциятa Dо Nоt Тrасk e aĸтивиpaнa. Ho oтбeлязвa, чe пpeдocтaвя нa пoтpeбитeлитe няĸoлĸo нaчинa зa ĸoнтpoл пpи изпoлзвaнeтo нa тeзи дaнни oт paбoтoдaтeлитe.Gіzmоdо cчитa, чe ocнoвнaтa пpичинa, пopaди ĸoятo Dо Nоt Тrасk (DNТ) нe paбoти, e липcaтa нa ĸaĸъвтo и дa билo cтaндapт зa peaĸция нa DNТ зaявĸaтa. Hиĸъдe нe e oпиcaнo, ĸaĸ тpябвa дa ce peaгиpa нa тoвa изиcĸвaнe и peдицa caйтoвe пpocтo гo игнopиpaт.Издaниeтo дoпълвa, чe c игнopиpaнeтo нa DNТ peĸлaмoдaтeлитe зaгyбиxa пoвeчe. Koгaтo видяxa, чe Dо Nоt Тrасk oпциятa нe нaмaлявa peĸлaмитe, пoтpeбитeлитe зaпoчнaxa мacoвo дa изпoлзвaт coфтyep зa тoтaлнo блoĸиpaнe нa вcяĸaĸви peĸлaми.", "date": "2018.10.18", "title": "Функцията против следене в браузърите не работи"}
{"url": "http://www.cross.bg/lyna-izyctvenata-oazhe-1586645.html", "text": "/КРОСС/ Югoзaпaдният ĸитaйcĸи гpaд Чъндy c нaceлeниe oĸoлo 14 милиoнa дyши cлeд 2020 гoдинa щe ce ocвeтявa oт изĸycтвeнa лyнa. Cлeд двe гoдини Kитaй възнaмepявa дa извeдe в ĸocмoca \"ocвeтитeлeн caтeлит\", ĸoйтo дa зaмeни peaлнaтa Лyнa. Ho изĸycтвeният cпътниĸ щe бъдe oceм пъти пo-яpъĸ oт Лyнaтa, a нeгoвaтa cвeтлинa изцялo щe зaмeни yличнoтo ocвeтлeниe, пише китайският ежедневник Реорlе'ѕ Dаіlу, цитиран от Kaldata.Caтeлитът щe мoжe дa ocвeтявa плoщ c диaмeтъp пpиблизитeлнo oт 10 дo 80 ĸилoмeтpa. Bъзмoжнa e нacтpoйĸaтa нa зoнaтa нa ocвeтeнocт c тoчнocт дo няĸoлĸo дeceтĸи мeтpи.Hяĸoи yчeни ce oпacявaт, чe изпoлзвaнeтo нa тoлĸoвa яpĸo нoщнo ocвeтлeниe мoжe дa oĸaжe cилнo нeгaтивнo влияниe нa пoвeдeнчecĸитe нaвици нa живoтнитe и xopaтa. Ho cъздaдeлитe нa нoвия тип caтeлит твъpдят, чe cвeтлинaтa нa изĸycтвeнaтa лyнa щe бъдe paзceянa и cyмpaчнa, и нямa дa oĸaжe влияниe нa мecтнитe oбитaтeли.Идeятa зa изĸycтвeнaтa лyнa идвa oт фpeнcĸи xyдoжниĸ, ĸoйтo cи пpeдcтaвял cиcтeмa oт oглeдaлa в opбитa, ĸoитo цeлoгoдишнo дa ocвeтявaт cъc cлънчeвa cвeтлинa yлицитe нa Πapиж.", "date": "2018.10.18", "title": "Китай заменя уличното осветление с изкуствена луна"}
{"url": "http://www.cross.bg/prezidentut-radev-evropa-1586656.html", "text": "/КРОСС/ В лекция пред „Оксфорд юниън\" българският държавен глава призова студентите да не се ограничават до следването на готови инструкции, а да съхранят критичното си мислене и да останат непримирими към несправедливостта и подмяната на истинатаЕвропа днес сама ограничава своята политика за сигурност до реакция в отговор на заплахи. В краткосрочен план това може да изглежда като най-евтиния начин да се осигури задоволително ниво на сигурност. В дългосрочен план, обаче, това ще изисква огромни ресурси, в комбинация с невъзможност да се гарантира адекватно сигурността. Това заяви президентът Румен Радев в лекция на тема: „Предизвикателства за сигурността пред Европа\", която изнесе пред „Оксфорд юниън\", най-голямата общност за дебати в Университета в Оксфорд, създадена през 1823 г.В престижния дискусионен форум държавният глава подчерта, че ЕС с нежелание заделя бюджет за изграждане на адекватни отбранителни способности и инвестиции в сигурността и е нерешителен при проектирането на стабилност и оказване на помощ за развитие, когато се налагат действия извън неговата територия. По думите на президента, през цялата човешка история сигурността винаги е била основата на прогреса и благосъстоянието на обществото. Без сигурност е безпредметно да се говори за икономика, социално развитие, образование. „Историята сурово е наказвала държави и съюзи, които не са успявали да изградят своевременна защита срещу заплахите\", подчерта държавният глава.  Като актуален пример президентът посочи миграционната криза в Европа и призова за по-задълбочен анализ на негативните ефекти, произтичащи от политиката на „отворените врати\" за мигрантите в Европа. Според Румен Радев съсредоточаването върху собствените проблеми с мигрантите, води до липсата на достатъчно внимание върху успоредно протичащата извънредна ситуация и истинската криза. „За мен политиката на „отворени врати\" в Европа оказва опустошителен ефект върху страните на произход на мигрантите - от Африка до Близкия Изток, тъй като откъсва вниманието на младото поколение в тези страни от проблемите на родината и нейното бъдеще\", подчерта държавният глава. Тази политика променя самата ценностна система на младите хора и вместо те да бъдат ангажирани със стабилизирането и развитието на своите страни, голямата цел в живота на немалка част от тях става достигането до западноевропейските държави и възползването от техните социални системи. Като проблем на ЕС в отношенията с другите глобални фактори президентът открои бавния процес на вземане на важни за европейските граждани решения, докато други лидери олицетворяват модел за вземането на еднолични решения. „Тези лидери могат да вземат решение за нещо тази вечер и да го изпълнят още на следващата сутрин, докато в ЕС това може да отнеме месеци и дори години. Водил съм продължителни дебати с моите колеги президенти и лидери на страни от ЕС. Повечето от тях  отстояват позицията, че подходът на „едноличното решение\" е основан на авторитарни механизми, докато решенията, които взимаме в рамките на ЕС, са базирани на нашите демократични ценности и са по-стабилни и устойчиви в дългосрочен план. Напълно съм съгласен с тях, с изключение на един малък детайл: Къде е финалната линия? Кой ще ни чака? Каква е цената ако загубим състезанието?\", попита президентът. Държавният глава беше категоричен, че Европа трябва да намери ефикасен начин за справяне с тази ситуация, без да компрометира своите демократични устои.Румен Радев припомни също така, че след призива на президента на САЩ за нов модел на споделяне на отговорностите в НАТО и последвалата търговска война, някои водещи европейски политици са заявили, че Европа трябва да поеме сигурността си в своите собствени ръце. „Възможно ли е това, обаче? Какво представлява европейската отбрана без американската военна подкрепа? Операцията в Либия през 2011 г. разкри съществен европейски дефицит в системите за командване и управление, разузнаването, боеприпасите с висока точност, презареждането във въздуха и стратегическата мобилност. Това е дефицит, който все още не е преодолян\", посочи държавният глава. Президентът определи като едно от най-съществените предизвикателства за бъдещето на европейската сигурност, въпроса за единството на ЕС и НАТО.„Нашето единство се подкопава от големи стратегически играчи отвън, които използват подкрепата в областта на сигурността, условията за търговия, евтината доставка на енергия и привлекателните възможности за инвестиции, за да стимулират развитието на двустранни отношения с европейските държави, вместо да третират ЕС като единна общност\", добави още президентът.Като вътрешни предизвикателства пред Европа държавният глава открои икономическите и социални различия между Източна и Западна, Северна и Южна Европа, увеличаващите се неравенства, подкопаването на върховенството на закона и корупцията по високите етажи на властта,   неспособността на институциите на ЕС да отговорят на очакванията на гражданите и да осъществят навременни реформи. Обстоятелства, които ерозират доверието в Европейския съюз и увеличават рисковете пред сигурността.Актуалните въпроси за гарантиране на европейската сигурност бяха коментирани в лекцията на държавния глава през призмата на теорията за ефектно-базираните операции, разработена от Военновъздушните сили на САЩ по време на войната в Персийския залив през 1991 г., както и през опита на летец, принуден да действа в извънредни ситуации, за които липсват предписания в ръководството за летателна експлоатация. На базата на този инструментариум, президентът направи преглед на някои използвани методи в конфликтите от Античността до днес: класическият военен сблъсък, ефектно-базираните операции, терористичните атаки, хибридната война. В лекцията си Румен Радев подчерта, че ЕС днес дори няма нужда да изработва толкова европейски и национални регламенти, директиви и предписания, тъй като в много случаи те изглеждат като остаряло ръководство на пилота за справяне с извънредни ситуации, което е ниско ефективно в непредсказуеми обстоятелства. „Имаме нужда от активни граждани, непримирими към несправедливостта, неподатливи на фалшивите новини и подмяната на истината и винаги готови да защитават демократичните ценности\", обърна се към младите хора президентът.По думите на президента предизвикателство пред нашата сигурност е и самата релевантност и устойчивостта на днешния европейски модел.  Според държавния глава, ние нямаме друг избор освен да трансформираме нашия модел за сигурност и институции, така че да бъдем по-амбициозни и проактивни във формирането на стратегическата среда, като подходящо интегрираме важните държавни инструменти - икономика, дипломация, информация и военна мощ.„Трябва да променим архитектурата и функционалността на европейските институции. Те бяха създадени в пред-дигиталната епоха, в която нямаше социални мрежи, а имаше малко на брой и предимно контролирани от държавата телевизионни канали и силно йерархичен модел на вземане на решения и разпространение на информация. Днес този модел се трансформира от централизиран и вертикален в хоризонтален и разпръснат. Една публикация във Фейсбук може да изведе хиляди хора на митинг на улицата. Това е една от основните причини европейските граждани да се чувстват недостатъчно представени в нашите институции и да губят доверието си в тях\", заяви президентът.„Вие имате привилегията да учите в най-добрите университети. Дори и най-добрите учебни програми, обаче, неминуемо ви поставят в едно затворено пространство, което ограничава обхвата на вашите възприятия и мисли. Ако те не успеят да ви задържат там, вашите политици ще се опитат да ви върнат обратно. Ако последните по някакъв начин се провалят в опитите си да го сторят, медиите винаги ще бъдат на разположение да ви върнат отново в това затворено пространство\", подчерта още в лекцията си Румен Радев и призова студентите, които искат да успеят в днешния бързо променящ се свят, да не допускат тяхното мислене да бъде ограничавано в предварително зададени рамки.В отговор на въпрос как България може да балансира между покачващото се напрежение между САЩ и Великобритания, от една страна, и Русия, от друга, президентът посочи, че страната ни не може да направлява политиката на тези страни, но може да определя собствената си политика. Румен Радев разказа за каузата на големия британски държавник Уилям Гладстон за защита на българския народ и неговите опити за освобождение и политическа независимост след Априлското въстание, воден от морални ценности, дори когато тогавашният министър-председател на Великобритания Дизраели е подкрепял Османската империя, воден от британската стратегия и интереси да противодейства на руските опити за влияние в региона. „В България се сблъскват много интереси, но тя е страна член на НАТО и ЕС. България обаче трябва да отстоява и своя национален интерес - не само в сферата на сигурността, но и в икономиката, енергетиката\", заяви президентът Радев и допълни, че водената от страната ни политика следва да е балансирана и базирана на ценности.  В отговор на въпрос на студент за възможността Република Турция да се присъедини в перспектива към ЕС, Румен Радев подчерта, че би могъл да цитира европейски лидери, според които Турция се отдалечава от европейските ценности, но Турция е важен съсед и партньор на България. Ние бихме желали да видим Турция като просперираща страна, в която демократичните принципи са дълбоко вкоренени в нейното управление, подчерта Румен Радев. Президентът призова за съхраняване на конструктивния и открит диалог на ЕС с Турция, който ясно откроява критериите за членство и приема, че то се постига от тези държави, които могат да ги могат изпълнят.По-рано президентът се срещна и разговаря с български студенти и членове на Комитета на „Оксфорд юниън\". ", "date": "2018.10.18", "title": "Румен Радев:  Европа сама свежда своята политика за сигурност до реакция в отговор на заплахи"}
{"url": "http://www.cross.bg/nito-milka-hristova-1586636.html", "text": "/КРОСС/Искаме оставката на г-жа Фандъкова, тъй като в конкретния случай вече не става въпрос за феномена \"ремонт на ремонта\", не става дума и за иновацията на кметската администрация \"контрол на контрола\", нито за естетически различия по отношение вида на извършваните ремонти. Тук става дума за грубо погазване на закона за обществените поръчки, което е недопустимо в  една правова държава и никакви съображения за целесъобразност не могат да го оправдаят. Това каза заместник-председателят на СОС от БСП Милка Христова при участието си в предаването \"Тази сутрин\" по Би Ти Ви.\"При тази ситуация Йорданка Фандъкова какво очаква да получи като резултат от назначената проверка, попита риторично Милка Христова. - Извинявайте, но кметът нито има необходимата компетенция, нито дирекцията \"Вътрешен одит\" разполага с нужните експерти, нито пък има законово основание да извърши проверката, за която обяви във вчерашното си изявление във Фейсбук. Скандалът, който избухна покрай ремонта на улица \"Граф Игнатиев\" не ни изненадва. След него обаче единственият начин за понасяне на отговорност е подаване на оставка.Поискахме кметът Фандъкова да се оттегли и поради обстоятелството, че Столична община отказва да признае проблема с изпълнението на Инвестиционната си програма и най-вече с качеството й. Само преди две седмици управляващите в СОС приеха касовото изпълнение на общинския бюджет за 2017 г. и на Инвестиционната програма, която е изпълнена по-малко от 50% при това с лошо качество. А в отчета, забележете, нямаше нито една дума нито за проблемите, нито за евентуални мерки за отстраняването им\".Милка Христова беше категорична, че при смяната на материала, използван за шумоизолиране на релсовия път по ул. \"Граф Игнатиев\", е било задължително да бъде направена нова поръчка.\"Основният критерий в направената обществена поръчка е максималното намаляване на вибрационно-шумовото въздействие поради спецификата на ул. \"Граф Игнатиев\", по която трамвайните релси са разположени в изключителна близост до сградите, обясни Милка Христова. - В самото техническо задание, по което е проведена обществената поръчка, се набляга основно на материала, който трябва да бъде използван. А ключов в избухналия скандал е фактът, че промяната на материала би довел до промяна на класирането и до промяна на допуснатите участници.Тъжната истина прозира от доклада на инж. Тасев и аз искам да цитирам: \"При материала, с който е одобрена поръчката, се ползват еластични скрепления, които трудно се поставят и искат сложна логистика\". Затова той предлага гумената подложка, при която се ползва околорелсов ботуш. В първия вариант, при който би била гарантирана вибрационната и шумоизолацията, работата щеше да бъде два пъти по-бавна, щяха да са необходими голям брой компоненти и това би създало логистични проблеми. Така е избран вторият вариант, който е по-евтин, по-лесен и по-безпроблемен. Но при него няма никакви гаранции, че ще изпълни целта на поръчката, тоест ще осигури вибрационна и шумоизолация\".Според Милка Христова, доводите за целесъобразност, с които управляващите в Столична община се опитват да оправдаят некомпетентността си, не може да бъдат определящи, когато става въпрос за приложение на закона. \"Законът за устройство на територията (ЗУТ), който е приложен, разписва процедурата тогава, когато има съществени изменения - такъв е нашият случай в момента. От това следва, че трябва да се разработи нов инвестиционен проект, обясни тя. - Реално процедурата по ЗУТ не е нарушена. Нарушена е процедурата по Закона за обществените поръчки. А ремонтът на ул. \"Граф Игнатиев\" се прави по този закон\".  ", "date": "2018.10.18", "title": "Милка Христова: Проверката на Фандъкова по скандала с релсите на \"Графа\" няма да промени факта, че законът е нарушен"}
{"url": "http://www.cross.bg/statiya-svyat-zhyrnalist-1586638.html", "text": "/КРОСС/ Вестник \"Вашингтон пост\" , в която сътрудникът на изданието говори за нуждата от свободни медии в арабския свят, предаде Франс прес. Според Хашоги, който е постоянно пребиваващ в САЩ, тази свобода остро липсва в арабския свят.\"Уви, това положение вероятно няма да се промени\", пише изчезналият на 2 октомври в саудитското консулство в Истанбул журналист в коментарната статия, която е била изпратена на \"Вашингтон пост\" в деня след изчезването му.\"Едно време журналистите вярваха, че интернет ще освободи информацията от цензурата и контрола над печатните медии. Обаче правителствата, чието съществуване се опира на контрола на информацията, агресивно блокираха интернет. Арабският свят е изправен пред своя версия на Желязната завеса, която е наложена не от външни играчи, а от борещите се за власт национални сили\", пише Хашоги.Критично настроеният към властите на Саудитска Арабия журналист дава за пример близкоизточния съперник на Рияд - Катар. \"Правителството на Катар продължава да подкрепя отразяването на международните новини, за разлика от усилията на съседите му, които се стремят да контролират информацията в полза на стария арабски ред\", пише Хашоги за страната, откъдето се излъчва телевизия \"Ал Джазира\".\"Вестникът забави публикуването на тази коментарна статия, защото се надявахме, че Джамал ще се върне, за да я редактираме заедно с него. Сега обаче трябва да приема, че това няма да стане. Това ще е последният му принос. Тази коментарна статия чудесно изразява неговата ангажираност и страст към свободата в арабския свят. Свобода, за която той изглежда е дал живота си\", пише коментаторката на \"Вашингтон пост\" Карен Атиа в обстановка на засилващи се подозрения, че Хашоги е бил убит в саудитското консулство в Истанбул.", "date": "2018.10.18", "title": "\"Вашингтон пост\" публикува последната статия на изчезналия саудитски журналист Джамал Хашоги"}
{"url": "http://www.cross.bg/kralitza-elizabet-velikobritaniya-1586639.html", "text": "/КРОСС/ Президентът Радев се срещна с кралица Елизабет II в Бъкингамския дворец. Поканата за аудиенция при кралица Елизабет II е знак за приятелските отношения между България и Великобритания, за чието развитие работят нашите държави. Това беше потвърдено по време и на тази аудиенция, заяви президентът Румен Радев след среща при Нейно Величество Елизабет II – кралица на Обединеното кралство Великобритания и Северна Ирландия. Аудиенцията продължи около 40 минути, а през втората й част в нея се включи и съпругата на държавния глава Десислава Радева.Президентът определи атмосферата на срещата като топла и сърдечна, като кралица Елизабет II е проявила жив интерес към историята и културата на нашата страна. „Между България и Великобритания има стратегическо партньорство, отличен политически диалог, активно сътрудничество в редица области“, подчерта държавният глава.                          Румен Радев е отправил покана към кралица Елизабет II тя или член на кралското семейство да посети България във връзка със 140-годишнината от установяването на дипломатически отношения с Великобритания, която ще отбележим догодина. Надявам се кралица Елизабет II да има възможност на място да се запознае с нашата богата история, с вековните културни традиции на нашия народ, които присъстват и в Британския музей, и в Британската библиотека, посочи президентът.След аудиенцията, в отговор на журналистически въпрос държавният глава коментира пред български журналисти, че отношенията между Европейския съюз и Великобритания са важни и за двете страни и запазването и развитието на близките отношения е обща цел. „С най-голям приоритет трябва да е запазването на правата на гражданите и от двете страни“, коментира пред български журналисти в Лондон президентът, който е на работно посещение в Обединеното кралство.", "date": "2018.10.18", "title": "Румен Радев е поканил кралица Елизабет II на визита у нас"}
{"url": "http://www.cross.bg/plovdiv-podstantziya-leva-1586637.html", "text": "/КРОСС/ Днес, 18.10.2018 г., в Пловдив „Електроразпределение Юг“ (ЕР Юг), част от групата на EVN България,  стартира изграждането на едно от най-модерните енергийни съоръжения в България – електрическа подстанция „Евмолпия“.Символичната първа копка на съоръжението, което ще осигури необходимия енергиен капацитет за развитието на източната и централна част на Пловдив, беше дадена от Робърт Дик, регионален мениджър на EVN за България, Карл Денк, председател на Съвета на директорите на ЕР Юг, Иван Тотев, кмет на община Пловдив, Теменужка Петкова, министър на енергетиката, Н. Пр. Андреа Вике, посланик на Република Австрия и Здравко Димитров, областен управител на област Пловдив.Робърт Дик заяви: „Инвестицията в подстанцията е само част от планираните за следващите няколко години инвестиции, които възлизат на 40 млн. лв. Те включват освен подстанция „Евмолпия“, също и нов диспечерски център, нови котли в EVN Топлофикация и сгради. За EVN е важно като дългосрочен инвеститор да може да подсигури енергийното, а оттам и икономическото развитие на Пловдив и на останалите области, които обслужва.“Министър Петкова заяви: „Поздравявам EVN за тази инвестиция в сигурността за снабдяването на Пловдив. Поздравявам ги и за съвременните технологии, които ще бъдат вложени в новата подстанция. Това е знак за сериозно отношение на EVN като инвеститор към гражданите и гостите на Пловдив“. На церемонията присъстваха още представители на местната бизнес, образователна, техническа и експертна общност, на ръководството на Енергийния системен оператор, на изпълнителите на проекта и други.EVN България инвестира в подстанция „Евмолпия“ 11,6 милиона лева, с което инвестициите на компанията за района на Пловдив от 2005 г. досега надминават половин милиард лева или 556 милион лева. Така общите инвестиции на EVN за цяла Югоизточна България са вече над 1.6 милиарда лева.Първоначално инсталираната мощност на новата подстанция е 50 мегаволтампера (MVA) с възможност да достигне 100 MVA. Тя ще бъде изцяло от закрит тип като присъединяването към мрежата ще бъде с подземна кабелна линия, без въздушни линии или стълбове, водещи към нея. Сградата ще е едноетажна с монолитна стоманобетонова конструкция и шумоизолация. Управлението, постоянният контрол и мониторинг на подстанцията ще бъде директно от страна на диспечерския център на EVN чрез телемеханика подобно на подстанция „Царацово“.Подстанция „Евмолпия“, носеща едно от древните имена на Пловдив, ще бъде втората изцяло новоизградена подстанция на EVN в Пловдив със срок на откриване 2020 г. Първата такава подстанция на EVN беше изградена през 2011 г. в района на село Царацово до входа на магистрала Тракия към Пловдив. Тя стана основен фактор за отварянето на нови производства и работни места поради възможността за присъединяване и сигурност на мрежата.Обхватът на действие на подстанция ''Евмолпия'' е централната и източна част на гр. Пловдив, където през зграждането на новото съоръжение EVN за пореден път подкрепя икономическото развитие на Пловдив и региона. ", "date": "2018.10.18", "title": "ЕVN влага 11,6 милиона лева в най-модерната електрическа подстанция в Пловдив "}
{"url": "http://www.cross.bg/borisov-bryuksel-bulgariya-1586640.html", "text": "/КРОСС/ „В момента основният поток от мигранти, които заливат Европа, минават през Гърция. България се справя прекрасно с този проблем и всички го признават“, заяви в Брюксел премиерът Бойко Борисов.„Не можем да говорим за вторично разпределение на мигрантите, преди да сме решили въпроса с външните граници. Всяка една държава може да се справи, подпомагана от ЕС\", каза министър-председателят  пред журналисти след редовното заседание на Европейския съвет в Брюксел.Той посочи, че пред лидерите е изброил най-важните условия за разрешаване на проблема с миграцията - да има политическа воля, да се вземат мерки за ограничаване на достъпа с техника и гранични екипи, да се приоритизират споразуменията с трети държави и при необходимост да се отпуснат средства за опазването на границите на ЕС, както беше направено за България през 2016 г.„На базата на тези неща - тогава вече може да говорим за солидарност и вторично разпределение\", отбеляза Борисов.  Той допълни, че му предстои визита в Египет, където ще обсъди темата за миграцията с президента Абдел Фатах Сиси.Премиерът определи преговорите за брекзит като изключително тежки и още веднъж подчерта, че в сферата на сигурността връзките между службите трябва да се запазят. „Всички ние сме убедени, че трябва да се вземат абсолютно всички мерки за киберзащита на ЕС и поотделно, и заедно“, допълни Борисов.", "date": "2018.10.18", "title": "Борисов в Брюксел: Мигрантският натиск към България идва от Гърция"}
{"url": "http://www.cross.bg/dnes-kerch-kolezha-1586641.html", "text": "/КРОСС/ Руските власти дадоха днес подробности за масовото убийство в политехническия колеж в Крим, където 18-годишен ученик по електротехника застреля 20 души, девет от които непълнолетни, преди да се самоубие, предаде Франс прес.Седем от ранените са в крайно тежко състояние, съобщи руският министър на здравеопазването Вероника Скворцова, цитирана от агенция Интерфакс. Тя добави, че хирурзите са били принудени да ампутират долни крайници на ранени, пострадали от \"метални топчета\", с които е била натъпкана самоделната бомба, взривена от нападателя Владислав Росляков в кафенето на колежа.При някои ранени мускулите са били буквално накълцани.18-годишният ученик от колежа в Керч вчера взриви бомба в сградата, след това застреля с ловна пушка други ученици и хора от персонала. Подбудите на извършителя остават неизвестни.Петнадесет ученици са загинали на място, обяви зам.-ръководителят на община Керч Дилиарвер Мелгазиев, цитиран от ТАСС.Другите петима убити са били служители в колежа. По информация на в. \"Московски комсомолец\", сред загиналите има майка и дъщеря, които са били преподавателки в учебното заведение.Община Керч публикува днес списък с 44-мата ранени, с уточнение, че двама не са идентифицирани. Според списъка, поне 23 пострадали са непълнолетни.Руската преса днес нарича убийството в Керч \"руски аналог на масовото убийство в американската гимназия \"Колумбайн\", в което загинаха 13 младежи. На разпространени днес снимки Росляков е с екип - бяла риза и черен панталон, подобен на този на Ерик Харис - единият от двамата убийци в \"Колумбайн\"Вестник \"Комерсант\" изтъква, че нападателят е израснал в изключително бедно семейство. Баща му, който е инвалид, не е живеел с момчето и майка му - санитарка в клиника и член на смятаната за екстремистка и забранена в Русия секта \"Свидетели на Йехова\".Убиецът преминавал от стая в стая и като опитен боец от специалните части първо хвърлял самоделна граната, преди да влезе и да започне да стреля по хората, пише \"Комерсант\" и подчертава, че това престъпление е безпрецедентно за Русия, където, за разлика от САЩ, има строг контрол върху огнестрелните оръжия.Кримският лидер Сергей Аксьонов заяви днес, че убиецът \"не е действал сам\".Следователите се опитват да изяснят дали Росляков е имал съучастници и дали е убивал \"под въздействието\" на някой друг.Аксьонов съобщи, че войници от националната гвардия са разположени във всички учебни заведения на полуострова.Жители на Крим поставиха на тротоара малък възпоменателен олтар, върху който слагат цветя, свещи и плюшени играчки.Ученичката Виктория Войко, която успяла да се спаси, разказа, че на първия етаж на колежа е имало експлозия, след която от тавана е започнал да се стеле прах и да пада мазилка. После се чула сирена и всички избягали в коридора. \"Навън имаше много легнали ученици в безсъзнание, други бяха седнали и крещяха\", припомня си Войко.Алексей Михайлов, ученик, който е загубил няколко приятели вчера, разказа, че много негови съученици лежали по чиновете и кръвта им изтичала.Аксьонов каза още, че Росляков е учел със стипендия и никога не е демонстрирал агресивност в колежа.Тялото на убиеца е било открито в библиотеката на учебното заведение, където се е е самоубил, според властите. Той е получил законно разрешително за носене на оръжие и е издържал всички психологически тестове, според източник от силите за сигурност, цитиран от агенция Новости. Имал е 12-калиброва пушка и около 150 патрона.\"Никой не може да гарантира, че това няма да се повтори\", подчерта в. \"Известия\". Изданието посочва, че в Русия в училищата още няма служба за качествена психологическа помощ, нито система от центрове за помощ на семейства в случай на криза или федерален орган, натоварен със сигурността на учебните заведения.Бащата на заподозрения в убийството каза, че синът му имал някои поведенчески проблеми и нямал близки приятели, но не давал никакви признаци, че би могъл да извърши такова нападение, съобщи в. \"Известия\", цитиран от ДПА.", "date": "2018.10.18", "title": "Нови ужасяващи подробности за масовото убийство в Керч"}
{"url": "http://www.cross.bg/materiali-raiiona-kontzesiyata-1586647.html", "text": "/КРОСС/ Не отричам, че защитаваме интереси, но не корпоративни, а интересите на жителите от района на 9 села, от региона около Пловдив – Белащица, Брани Поле, Гълъбово, Марково, Брестник, Цар Калоян, Куклен, Крумово и Руен. Убеден съм, че както преди 5 години при Меричлери, така и сега ще спечелим тази битка. Тази битка не е лична, а в името на каузата по опазване на околната среда и здравето на живущите в тези китни села.Настоявахме за проверка, защото бяхме запознати в детайли с тежката ситуация, в която са поставени жителите на въпросните села в резултат на действията на „Холсим кариерни материали Пловдив“. За сведение,фирмата е клон на швейцарската компания „Лафарж Холсим“, със съдебна регистрация на територията на Конфедерация Швейцария. Държа да подчертая, че при проверката, извършена на 20.07.2018 г., по безспорен начин установихме, че „Холсим“ извършва огромни нарушения, коитосъздават предпоставки за екологична катастрофа.Установи се, че от началото на дейността си през 2001 г. и до момента фирмата не е рекултивирала нито един квадратен метърконцесионна площ, а срокът на концесията изтича след две години. И най-нагло в ново искане за отдаване на допълнителна площ от 50 дка за добив се посочва, че тя е необходима, за да може да се рекултивира сегашната разкопана и превърната в лунен пейзаж площ, която по никакъв начин не може да се рекултивира. Най-странното е, че МЕ въобще не е поставило такова задължително изискване в концесионния договор, който е в сила от  01.02.2001 г. Установи се също така, че при преработване на добития скален материал се отделят огромно количество фини прахови частици, заради неизползването на изискваните по договор хидрофорни уредби за потискане на прахоотделянето. Липсва и ежедневно оросяване на използваните пътища и площадки. Не се осъществява почистване и измиване на пътя от републиканската пътна мрежа в района на кариерата, което е задължение на инвеститора „Холсим“.Като допълнение, камионите, които излизат от площадките със суровина замърсяват пътната настилка с кал, прах, малки и големи камъни, като по този начин създават реална предпоставка за пътни произшествия, каквито има немалко случили се.Наред с това    По безспорен начин с подходяща земемерна техника установихме и излизане извън границите на концесията, както и изкопни дейности в подножието на находище „Калоян“, което се предлага да се отдаде на нова концесия. Това е изключително тежко нарушение на концесионния договор и Закона за концесиите.В същото време жителите на селата в района организираха и два големи протеста, блокирайки за известно време околовръстния път за Асеновград. В последния протест се включиха над 700 души и отделна автоколона с над 200 МПС.Сигнализирахме за  констатираните нарушения министъра на енергетиката г-жа Теменужка Петкова и настояхме за нова проверка на дейността на фирмата на територията на концесията в присъствие на представители не само на МЕ, но и на МОСВ и МЗХ. Проверката беше назначена за 12 октомври.Представителите на отделните министерства осуетиха проверката на терена на концесията, явно запознати, че фирмата е в нарушения. За сметка на това се проведе едночасово емоционално събеседване в работен офис близо до работните площадки. Видимо беше желанието на представителите на държавата да защитават „Холсим кариерни материали Пловдив“. Стигна се до там, че представителя на МОСВ даваше мило и драго да ни увери, че в РИОСВ Пловдив никога не е констатирано  наднормено съдържание на фини прахови частици, което беше опровергано от зам. кмета на община Пловдив Георги Титюков. След което представителя на МОСВ се коригира и каза, че е получен само един сигнал от района на Белащица, при което е установено, че само една лека кола е била покрита с наслоени прахови частици! Представяте ли си, само един сигнал с констатации за наслоения само върху една кола! Това е цинизъм и подигравка с представителите на инициативните комитети.След това събеседване бяхме поканени на разходка из концесионната площ, ей така, за да подишаме „чист въздух“. Запознах представителя на МЗХ, че имаме съмнения, че на територията на концесията има земи горски фонд, на които не е променено предназначението. Въпросният представител ми каза, че е експерт по земеделски земи, сякаше очаквал на територията на каменната кариера да има земеделски земи.  Най-напред ще изискаме от МЕ да ни предостави карта с актуалните граници на концесията, които граници да сравним с тези, установени при първата проверка от наш експерт геодезист. запознати с мерките, които се взимат за опазване на природата в тяхната държава. В края на краищата нашата държава не е африкански бандустан и няма да позволимна една швейцарска компания „Холсим кариерни материали Пловдив“ в района на Белащица. Убеден съм, че в София ще дойдат поне двойно повече хора, отколкото на последния протест и всички тези , които прикриват  нарушения ще се сблъскат с техния гняв.", "date": "2018.10.18", "title": "Емил Георгиев: Проверката на ''Холсим Кариерни материали Пловдив АД'', бе опит за прикриване на нарушения"}
{"url": "http://www.cross.bg/klasa-dohodi-srednata-1586642.html", "text": "/КРОСС/ Средната класа е гръбнакът на икономиката на всяка страна - като потребява, произвежда и инвестира. Без нея нещата отиват в крайности - много богат, но сравнително малоброен елит и огромна маса от хора с ниски доходи, преживяващи ден за ден, пише dir.bg.Такива държави в Африка и Латинска Америка са мнозинство, но в Европа ситуацията е много по-различна. Големите и силно развити икономически представители на Стария континент имат и стабилна средна класа. В Германия например делът на средната класа в общата численост на населението остава стабилен през годините: между 50 и 80%, в зависимост от зададените параметри. Нещо повече, в сравнение с 1996 година, днес доста повече хора твърдят, че принадлежат към средната класа. Оттогава досега броят им е нараснал от 47% на 57%.Скептиците смятат, че тези допитвания пресъздават изкривена картина на обществото, защото част от анкетираните не желаят да признаят, че принадлежат към работничеството или към долната прослойка. Но констатацията, че средната класа в Германия продължава да е многочислена, се подкрепя не само от допитванията, а и от статистиката.Във Франция средната класа бе дефинирана още от Жискар дЕстен - той включи в понятието \"двама от всеки трима французи\". Работници, служители, селяни или чиновници са част от тази средна класа. Във Великобритания през 2011 година при едно допитване 70% са се определили като средна класа срещу 24% - като работници.В България нямаме точен поглед към обществения слой, който бихме могли да определим като средна класа. Преди дни бившият министър на икономиката Делян Добрев каза, че у нас около 200 000 души принадлежат към средната класа. Не уточни обаче по какъв критерий е определил цифрата.Истината е, че ако искаме да заложим на цифрите при определяне броя на хората, които у нас могат да се причислят към тази прослойка, трябва да попитаме данъчните. Данните са съвсем пресни, от писмения отговор на министъра на финансите Владислав Горанов до Жельо Бойчев от БСП по повод негов актуален въпрос.Какво излиза от цифрите?През 2017 година 3.1 милиона българи са подали данъчни декларации - тоест, имали са доходи извън трудовите си договори или заедно с тях. Повече от половината (1.65 милиона души) са декларирали доходи по-малко или равни на 510 лева месечно. Още 811 000 души са посочили като доход между 510 и 1000 лева месечно. Тези групи, а те са огромното мнозинство от работещите българи, едва ли могат да бъдат причислени към средната класа на основание изчисленията на синдикатите, че 2340 лева трябват на четиричленно семейство за нормален живот. По този критерий и двама работещи с доходи от тези групи са под нормалния живот.Следващата голяма група работещи българи са декларирали доход от 1200 до 2300 лева на месец. Те са 488 866 души и част от тях могат да претендират, че са от средната класа. Колко обаче са по-близо до 1200 лева и колко - до 2300, не е ясно.Така идваме до две групи работещи българи, които вероятно имат право да се определят като средна класа. Те са декларирали доходи от 2300 до 4900 лева месечно. Става дума за 107 хиляди души. При този доход те не само си гарантират \"нормален живот\" според синдикатите, но имат и възможности за инвестиции. Но дали са достатъчни - при 3.1 милиона работещи и декларирали доходи като физически лица едва 107 хиляди с доходи като за средна класа. Около 3%. Ако добавим пенсионери, младежи, стартиращи трудовия си път, трайно безработни, процентът им от всички българи ще намалее още.Накрая - богатите у нас също не са много - около 42 000 имат декларирани доходи от 4900 лева месечно и нагоре. Разбира се, в тази бройка не се включват притежателите на акции, офшорни компании, валутни сметки в чужбина и на недвижими имоти, които се дават под наем.Достатъчни ли са тези хора да издърпат и останалите към по-високи доходи в най-бедната държава от Европейския съюз? Отговорът към момента не е насърчителен.", "date": "2018.10.18", "title": "107 хил. души са средната класа на България"}
{"url": "http://www.cross.bg/razvitie-dynavskiya-proekti-1586635.html", "text": "/КРОСС/ Българското председателство успя да допринесе за развитието на Стратегията на ЕС за Дунавския регион. Но Европа се променя и e назрял моментът за промяна и в Стратегията. Хората искат видими резултати и ги очакват от нас.Това каза при откриването на Седмия годишен форум на Стратегията на ЕС за Дунавския регион министърът на регионалното развитие и благоустройството Петя Аврамова.                     В момента се реализират множество малки проекти с локален характер. В същото време регионът има нужда от стратегически инвестиции с висока добавена стойност, които са от значение за всички. Важно е не количеството на проектите, а техният глобален ефект върху държавите-членки, подчерта Петя Аврамова. Тя изтъкна, че във фокуса на държавите от региона трябва да бъде р. Дунав. Тя е обединител, безценен природен ресурс и потенциал за развитие, затова усилията трябва да бъдат насочени към подобряване на нейната плаваемост. Това би означавало превоз  на повече товари и пътници, развитие на по-обхватен круизен туризъм, а оттук и по-добри възможности за създаване на бизнес и икономическа активност.Министър Аврамова отбеляза, че и сега се изпълняват подобни проекти. Единият, с участие на 6 дунавски държави, на стойност 24 млн. евро допринася за маркиране на плавателния път. По същия проект България получи катер за хидрографски измервания, който събира точна информация за промените в критичните участъци на реката. Почистването (драгирането) на речното дъно от наноси е друг проект, който заслужава внимание. Но нуждата от подобни инвестиции е много по-голяма.Не по-малко важно е да се развива транспортната свързаност с доизграждане на трансевропейските коридори 4, 8, 9 и 10, което е предпоставка за развитие на търговията, индустрията и привличането на инвестиции. Строителството на трети мостна Дунав при Русе, както и още няколко алтернативни мостови трасета, пресичащи река Дунав, не са проекти с локално значение. Те са важни за целия регион, тъй като трафикът по коридор номер 9, който тръгва от Хелзинки през Киев, Кишинев, Букурещ и стига до Егейско море през България, се увеличава непрекъснато. На българска територия той се пресича с коридор 8 – връзка между Адриатика и Черно море, и коридор 10, свързващ Залцбург със Солун и чрез разклонение с Истанбул. Не по-малко важно е изграждането на наша територия на скоростния път Видин-Ботевград, част от трансевропейския коридор номер 4, както и довършването на АМ „Хемус“. Подобрената транспортна свързаност ще подсигури максимално натоварване, ще отвори допълнителни възможности за движение на стоки и услуги и развитие на туризма. Ето защо след 2020 година би било удачно да се осигурят нови, допълващи се и гъвкави форми на финансиране, отбеляза регионалният министър.                      Приветствие към участниците от трибуната на форума отправиха и  вицепремиерът Екатерина Захариева, еврокомисарят  Корина Крецу и министърът на туризма Николина Ангелкова. Специален гост на форума беше и еврокомисарят по образование, култура, младеж и спорт ТиборНаврачич.Еврокомисар Корина Крецу и вицепремиерът Екатерина Захариева подкрепиха становището, че  трябва да се търсят съвместни решения за преодоляване на междурегионалните различия чрез реални и по-значими инвестиции. Според комисар Крецу държавите от региона трябва да ускорят съвместната си работа, за да се постигнат видими резултати за хората. „Надяваме се по време на румънското председателство на Стратегията на ЕС за Дунавския региона да бъдат реализирани именно проекти, които генерират растеж, каза тя. Според министъра на туризма  Николина  Ангелкова страните от региона трябва да промотират новия туристически бранд „Дунав“  и да превърнат региона в атрактивна туристическа дестинация, защото той притежава красива природа и богато културно-историческо наследство.  Близо 900 души от 32 европейски държави участват в Седмия годишен форум на Стратегията на ЕС за Дунавския форум. Официалното откриване започна с 3D мапинг, представящ красотата и богатството на природното, културното и историческото наследство в Дунавския регион. Специално за събитието в НДК е изграден уникален макет на поречието на река Дунав от Видин до Силистра, показващ всички знакови сгради по поречието от българска и румънска страна.  ", "date": "2018.10.18", "title": "Петя Аврамова: Дунавският регион има нужда от стратегически проекти с голяма добавена стойност"}
{"url": "http://www.cross.bg/korneliya-neofit-ninova-1586634.html", "text": "/КРОСС/ Председателят на БСП Корнелия Нинова и депутатите от ПГ на \"БСП за България\" Драгомир Стойнев, Крум Зарков и Васил Антонов се срещнаха с патриарх Неофит.Те го поздравиха за рождения му ден и разговаряха за законопроекта за вероизповеданията и Истанбулската конвенция.", "date": "2018.10.18", "title": "Корнелия Нинова се срещна с патриарх Неофит "}
{"url": "http://www.cross.bg/avtobysut-plovdiv-puteka-1586621.html", "text": "/КРОСС/ Автобус от градския транспорт блъсна майка, с бебе в количка. Инцидентът е станал днес в Пловдив на кръстовище в жилищен комплекс „Тракия” около 12.20 ч., съобщава bTV.Пострадалата жена е на 33 години. Тя и детето ѝ са в болница. Автобусът е минал през единия ѝ крак. Детето в количката не е пострадало.Автобусът се е движел по линия на 18. 47-годишен водач е с отрицателна алкохолна проба.По първоначални данни превозното средство е предприело ляв завой по бул. „Съединение” в посока ул. „Недялка Шилева” и е блъснало майката с количката, които били на пешеходна пътека.", "date": "2018.10.18", "title": "Автобус прегази майка с количка на пешеходна пътека в Пловдив"}
{"url": "http://www.cross.bg/bulgariya-bedstviya-dnes-1586619.html", "text": "/КРОСС/ Комисарят по регионална политика Корина Крецу  информира днес, че България  получава над 2,2 млн. евро за преодоляване на щетите от природните бедствия в област Бургас  в периода 25-30 октомври 2017 г. Еврокомисарят участва в Седмия годишен форум на Стратегията на ЕС за Дунавския регион, който се провежда днес и утре в София.„Помощта е получила одобрението на Европейската комисия и след дълга процедура по промяна на бюджета на ЕК днес се получи финалното одобрение на средствата и те са на разположение на българските власти“, поясни Крецу. Заявлението за отпускане на средства от фонд „Солидарност“ беше подадено от България в началото на тази година. Предоставеният финансов ресурс ще допринесе за намаляване на разходите на държавата за възстановяването на основна обществена инфраструктура.Като страна-членка на Европейския съюз Република България има право да получи подкрепа от фонд „Солидарност” за преодоляване на последиците от природни бедствия. До момента страната е кандидатствала за отпускане на безвъзмездна финансова помощ от фонда за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната до момента помощ от ЕК е в размер на 36 млн. лв. ", "date": "2018.10.18", "title": "България получава 2,2 млн. евро за преодоляване на щетите от природни бедствия в област Бургас през октомври 2017 г."}
{"url": "http://www.cross.bg/daniel-imat-kooperiraneto-1586618.html", "text": "/КРОСС/ БСП да поведе борба за връщането на държавността в България. Tова поискаха от народните представители на левицата Йордана Младенов и Даниел Йорданов граждани, производители и търговци на земеделска продукция. Двамата депутати посетиха стоковото тържище в с.Първенец.„Държавата не трябва да е мащеха за кооперациите. Нейната роля е да стимулира и подпомага кооперативното движение. Тя трябва да е партньор в този процес, за да може да създадем едно конкурентоспособно земеделие”, посочи Йордан Младенов. Даниел Йорданов допълни, че кооперациите имат сериозен социален ефект, затова трябва да бъдат подпомагани. „Те дават живот на селата и много населени места разчитат изцяло на тяхната помощ.”, каза още депутатът. Бившият зам.-министър на земеделието Явор Гечев изрази мнение, че кооперирането може да бъде стимулирано със специални мерки. „Трябва да помислим за диференциран праг на субсидиите, при който кооперативните структури с много собственици да имат различни прагове”, обясни той един от вариантите да се стимулира кооперирането.  ", "date": "2018.10.18", "title": "В Първенец: БСП да поведе борба за връщането на държавността в България"}
{"url": "http://www.cross.bg/karakachanov-kaska-krasimir-1586622.html", "text": "/КРОСС/ Синята каска си изигра своята роля на онзи етап, сега трябва да търсим друго средство. Това каза вицепремиерът и министър на отбраната Красимир Каракачанов при отбелязването на Деня на военния парашутист.,съобщава БГНЕС.                                                                                           В отговор на въпрос за това какво мисли за раздорите в коалицията, Каракачанов каза, че днес е хубав ден – денят на българския военен парашутист.„И когато отбелязваме един хубав военен празник не ми се говори за политически въпроси. Както знаете, казвал съм го много пъти в ефира на всички телевизии, „не коментирам, когато мои партньори имат проблеми, не е моя работа, не коментирам“, заяви още той.", "date": "2018.10.18", "title": "Каракачанов: Синята каска си изигра ролята, сега трябва да търсим друго"}
{"url": "http://www.cross.bg/vsichki-hora-vuzrastnite-1586626.html", "text": "/КРОСС/ \"В алтернативния бюджет на БСП за 2019 г. ще внесем предложение за преизчисляване на всички пенсии с друг размер на средния осигурителен доход\". Това каза председателят на НС на БСП Корнелия Нинова по време на пресконференция след среща с представители на пенсионерските организации, които протестираха вчера. Тя добави, че пенсиите са преизчислявани за последно през 2008 г. от правителството на БСП, а животът през тези 10 години се е оскъпил. \"Пари в държавата има и доказателство са последните няколко години. Ежегодно премиерът Борисов, еднолично харчи над 1.5 млрд\", добави Нинова. Тя коментира, че е важно какъв приоритет ще си постави всяка партия за изразходването на тези пари. \"За нас грижата за възрастните хора е един от основните приоритети. Потвърдихме пред тях, че ще  внесем отново отхвърления от управляващите в началото на мандата Закон за възрастните хора. Той е изключително необходим и гарантира спокойна среда за живот на пенсионерите\", каза лидерът на левицата.Корнелия Нинова изтъкна, че вчера, на протеста на пенсионерските организации, е бил отправен призив към политиците с конкретни искания за разрешаване на изключително наболели  проблеми на възрастните хора. \"Ние днес ги поканихме на среща, обсъдихме техните искания и смятаме, че е абсолютно наложително всички да се погрижим за възрастните хора на България, които живеят в нищета, чиито пенсии не стигат за основни нужди“, заяви Корнелия Нинова.\"Платформата \"Визия за България\" на БСП предлага много добра социална политика във всички области- здравеопазване, икономика, образование и социална политика. Нека държавата да не бъде мащеха за възрастните хора, които са дали своя принос за обществото.\" Това каза Валентина Николова, председател на Съюз на пенсионерите - 2004. Тя изтъкна, че съюзът подкрепя идеята на БСП за преизчисляване на всички пенсии и за приемане на Закон за възрастните хора. \"Вчера поканихме на протеста на пенсионерите всички институции. Единствените, които имаха достойнството да се срещнем, бяха БСП\", коментира Венелин Новаков, национален координатор на \"Сдружение Социална солидарност\".", "date": "2018.10.18", "title": "Нинова: В алтернативния бюджет на БСП за 2019 г. ще внесем предложение за преизчисляване на всички пенсии"}
{"url": "http://www.cross.bg/glo-po-malko-bulgariya-1586629.html", "text": "/КРОСС/ Бритиш Американ Табако представи пред медиите glo™ - най-новото иновативно устройство на компанията за нагряване на тютюн. То предлага потенциално по-малко рискова алтернатива, тъй като при употребата му тютюнът се нагрява, а не изгаря.glo™ е основният продукт на БАТ в категорията устройства за нагряване на тютюн. Това е уникален продукт по отношение на своя изчистен дизайн и практичност на използване: има един-единствен бутон, който свети, а веднъж заредено, glo™ може да се ползва до 30 сесии. Устройството нагрява тютюна до приблизително 240°С. Не го изгаря и затова не се образува пепел, като миризмата е много по-малко.Като резултат от нагряването се формира пара, която съдържа около 90–95% по-малко токсични вещества спрямо дима от конвенционална цигара, като това прави този процес потенциално по-малко рисков спрямо тютюнопушенето, glo™ използва Dunhill Neostiks™ – специални тютюневи стикове, разработени ексклузивно за устройството, така че да предоставят на потребителите автентичен тютюнев вкус с нагряващата технология на glo™. На българския пазар са налични три разновидности на стиковете – Navy Blue, Yellow и Green.                         „Изключително сме горди, че БАТ България се присъединява към глобалната трансформация на тютюневата индустрия. glo™ е технология на бъдещето, която отговаря на очакванията на потребителите. Едно от основните му предимства е, че е иновативен и потенциално по-малко вреден премиум продукт, който е модерен и изключително лесен за употреба. Именно това го прави революционен“ – коментира Мила Маречкова, Управител и Директор маркетинг и търговия, БАТ България.                        Технологията glo™ е разработена в центъра за проучвания и развойна дейност на БАТ в Саутхемптън, Великобритания, и е резултат от работата на над 100 учени и експерти в различни области.„През последните 6 години сме инвестирали над 2.5 млрд. долара в продуктите ни от следващо поколение, сред които е и glo™ – коментира д-р Джеймс Мърфи, ръководител направление „Намален риск“ на БАТ. „Провели сме редица обширни и задълбочени проучвания, които показват, че тези наши продукти отделят значително по-малко и по-ниски нива на токсични вещества в сравнение с конвенционалните цигари, а резултатите ни съответстват с тези на редица уважавани световни здравни организации.“, допълни той.                   С пускането на glo™ на пазара в България страната се присъединява към нарастващия списък от държави, където устройството на Бритиш Американ Табако е вече в продажба. Сред тях са Япония, Южна Корея, Швейцария, Канада, Русия, Румъния, Италия, Сърбия, Хърватия, Казахстан, Украйна, Гърция, Чехия и Полша.„Намираме се в много значим момент за нашата компания, a glo™ е част от основния ни фокус като компания“ – заяви Едуардо Кастанеда, Изпълнителен директор на БАТ България. „Българският пазар е изключително важен за БАТ в глобален аспект и вярваме, че най-важното нещо е, че glo™ може да донесе резултати в няколко насоки за потребителите, които ще могат да избират между различни продукти с потенциално намален риск, както и за обществото, за което ще има резултат от потенциален прогрес за намаляването на вредата от тютюнопушенето.“, уточни Кастанеда.\n\t\t\t\t\t", "date": "2018.10.18", "title": " glo™ – иновацията в нагряването на тютюна - вече и в България (видео)"}
{"url": "http://www.cross.bg/banderoli-ykraiina-kaiisii-1586630.html", "text": "/КРОСС/ 3 816 000 броя акцизни бандероли  за алкохол с надписи на Република Украйна откриха  в товарен автомобил митническите служители на Митнически пункт Капитан Андреево. Акцизните бандероли са открити при митническа проверка в камион с турска регистрация, управляван от турски гражданин. Товарният автомобил е пристигнал на МП Капитан Андреево на трасе „Входящи товарни автомобили\" на 16.10.2018 г. на път от Турция за Украйна. Шофьорът на камиона представил редовни документи за превозваната стока  - сушени кайсии  и заявил, че не пренася други стоки, валута или лични вещи, освен декларирания товар.Превозното средство е селектирано за проверка със специализирана рентгенова апаратура, при която се установява  подозрителна плътност и съдържание в задната част на товарното помещение. При последвалата физическа проверка, митническите служители откриват между кашоните със сушени кайсии, укрити 318 кашона, обвити с фолио и кафява хартия, пълни с общо 3 816 000 броя акцизни бандероли за алкохол на Република Украйна.  Акцизните бандероли са задържани с протокол. Срещу шофьора на камиона-турски гражданин  е съставен акт за нарушение на Закона за митниците. Товарният автомобил е задържан като средство, послужило за укриване и превозване на акцизните бандероли през държавната граница на страната без знанието и разрешението на митническите органи. Работата по случая продължава.", "date": "2018.10.18", "title": "Откриха над 3 800 000 акцизни бандероли с надписи на Украйна в камион със сушени кайсии"}
{"url": "http://www.cross.bg/bulgariya-godina-kraya-1586631.html", "text": "/КРОСС/ От следващата година всички възрастни хора ще могат да се ваксинират срещу грип. Това заяви на пресконференция главният държавен инспектор д-р Ангел Кунчев, който представи традиционната преди зимния сезон информационна кампания.За имунизирането на пенсионерите са осигурени от държавата 2 млн. лева за ваксини. Към този момент няма информация дали всички пенсионери в България ще се ваксинират. Очакванията на Кунчев са най-малко 10-15% от тази възрастова група да си сложат 4-валентната ваксина, която до голяма степен съвпада с вирусния щам, пише БГНЕС.„Няма грипни вируси в България, както е в Европа”, обясни директорът на НЦЗПБ проф. Тодор Кантарджиев.В момента има случаи на инфекции от кашлица и дразнене в гърлото с хрема. Това са вирусни заболявания, които не причиняват грип. До края на месеца може да очакваме първите случаи на грипа. За бум може да се очаква в края на тази или началото на следващата година. Препоръката е да не се започва лекуване на грипа с антибиотици. До тях да се прибягва едва след 5-6 дни, когато се вижда, че няма отшумяване на настинката.„Острата вирусна инфекция засяга 500 000 смъртни случая всяка година по света”, отчете д-р Скендер Скала, ръководител на офиса на Световната здравна организация в България.Затоваот 2013 г. се провежда активна информационна кампания. За начало на грипния сезон се смята месец октомври. Най-уязвими от заразяване са възрастните и бебетата. Най-често вирусът се предава по въздушно-капков път. Препоръката на лекарите е заразените да се движат с марля и да си стоят вкъщи.", "date": "2018.10.18", "title": "Тазгодишният грип се очаква в края на годината"}
{"url": "http://www.cross.bg/mesetza-nyakolko-period-1586632.html", "text": "/КРОСС/ Британската министър-председателка Тереза Мей даде знак, че ще обмисли удължаване на т.нар. преходен период \"с няколко месеца\" след като Великобритания напусне Европейския съюз, ход, който, според критиците й, е предателство на Brexit, предаде Ройтерс, цитиран от Нова Телевизия.По-малко от 6 месеца преди Обединеното кралство да напусне ЕС в най-мащабната промяна на политика през последните 40 години, преговорите за Брекзит замряха заради това как да се процедира с единствената сухопътна граница между британската провинция Северна Ирландия и република Ирландия.На среща на високо равнище в Брюксел, докато настроението беше по-приповдигнато към желанието за сделка, улесняваща напускането на Великобритания, няколко лидери и дипломати казаха, че Мей не е предложила нещо ново, за да се предизвика пробив, нужен за придвижване напред.Проблемът се върти около т.нар. възвратна блокировка, един вид застрахователна мярка, която да гарантира, че няма да има връщане към твърда граница на остров Ирландия, бивш фокус на сектантски напрежения, ако търговско споразумение не бъде сключено навреме. Удължаването на преходния период може да означава, че ако бъдещото партньорство не е готово, тази блокировка, която досега беше напълно неприемлива за британската страна, не би трябвало да се задейства. Но дори удължаването няма да е спасение от настояването на ЕС, че такава блокировка трябва да бъде договорена, за да се обезпечи сделката.\"Друга идея, която се появи и на този етап е само идея, е да се създаде възможност за удължаване на периода на прилагане с няколко месеца, и това наистина ще са само няколко месеца\", каза Мей пред репортери през втория ден от срещата на високо равнище. \"Но въпросът е, че едва ли ще се стигне до това, защото работим, за да гарантираме, че ще постигнем това бъдещо партньорство до края на декември 2020 г.\"Същевременно, представител на френското президентство заяви, че Париж не изключва възможно удължаване на преходния период след Брекзит, ако това ще помогне за напредък на преговорите с Лондон, но всяко продължаване може да стане при определени условия, предаде Ройтерс.Представителят на Елисейския дворец посочи, че \"това е една от възможностите. Тя не е нито твърдо предложение на 27-те от ЕС, нито е официално поискана от Великобритания\".\"Това е нещо, което не бива да изключваме. Ако поемем в тази посока, това трябва да бъде съпроводено с определен брой условия\", отбеляза източникът.", "date": "2018.10.18", "title": "Тереза Мей заговори за възможност за по-дълъг преходен период след Brexit"}
{"url": "http://www.cross.bg/dzholi-blondinka-andzhelina-1586633.html", "text": "/КРОСС/ Анджелина Джоли стана блондинка. Причината - новата й роля във филма „Come Away”.На снимка, публикувана в социалните мрежи, актрисата позира с колегите си от снимачната площадка. Виждат се буйните й руси букли, който правят звездата почти неразпознаваема. На кадъра тя е облечена в дълга черна ретро рокля, пише vesti.bg. Гугу Мбата-Роу и Майкъл Кейн партнират на Анджелина, а режисьор на лентата е Бренда Чапман. „Come Away” е вторият филм, в който Джоли се снима тази година.По-рано стана ясно, че звездата от \"Лара Крофт\" прави ударното си завръщане на големия екран с ролята си на Злодеида в \"Господарка на злото\". В едно от редките си интервюта, Джоли сподели, че е готова да се завърне на екрана, защото трябва да работи и да се грижи за децата си.Анджелина не за първи път се появява с руса коса. Именно като блондинка тя изигра култовата си роля във филма \"Луди години\" от 1999 г., с която спечели \"Оскар\" за най-добра поддържаща женска роля.                             ", "date": "2018.10.18", "title": "Анджелина Джоли вече е блондинка "}
{"url": "http://www.cross.bg/sporta-prieti-noviyat-1586606.html", "text": "/КРОСС/ Новият Закон за физическото възпитание и спорта беше обнародван днес в 86 брой на Държавен вестник.Както е известно, текстовете на закона бяха приети от Народното събрание на второ четене на 5 октомври 2018 г. Законопроектът мина на първо четене от НС на 13 декември 2017 г.Между двете четения по него постъпиха над 130 предложения от всички парламентарно представени групи. След 4 месеца работа на работна група от парламентарната Комисия по въпросите на децата, младежта и спорта, голяма част от предложенията на народните представители също бяха приети.Новият закон променя изцяло философията на досега действащия ЗФВС.В него има множество нови моменти, които регламентират отдаването и стопанисването на спортната база и ще подпомогнат развитието на спорта за всички и спорта за високи постижения в България.Законът ще влезе в сила три месеца след обнародването му, както пише в преходните и заключителните му разпоредби.", "date": "2018.10.18", "title": "Новият Закон за спорта беше обнародван в Държавен вестник"}
{"url": "http://www.cross.bg/parkiraneto-problema-reshi-1586610.html", "text": "/КРОСС/ \"Има решение на проблема с паркирането, но трябва да има и стимулиращи мерки, а не само ограничителни. Всички участници трябва да имат интерес, за да се реши въпросът\". Това заяви в предаването „Хоризонт до обед“ арх. Георги Бакалов – председател на Съюза на архитектите в България, който днес организира кръгла маса „Възможности за решаване на проблема с паркирането и гариранено“.„Този проблем стои в големите градове. Имаме нормативна уредба, но няма правила, които да могат да регламентират прилагането на тези закони в реалните условия. За да се направи един правилник в закон за неговото прилагане, трябва да се постави ясно генезисът на проблема. Трябва да се направят правилата така, че законът да работи. За да се реши въпросът за паркирането и гарирането, има няколко важни неща. Едното е всички, от които зависи този процес, да се съберат на дискусия и да маркираме възможностите“.Арх. Бакалов е категоричен, че има възможности да се промени картината с паркирането:„В централните градски части подземното гариране трябва да се реши на принципа на етажни подземни и надземни гаражи, където има възможност. След това трябва да се направят ограничителни мерки“.", "date": "2018.10.18", "title": "Арх. Бакалов: Има решение на проблема с паркирането, но всички страни трябва да имат интерес"}
{"url": "http://www.cross.bg/hashogi-ybiiistvoto-sayditska-1586609.html", "text": "/КРОСС/ Един от заподозрените за убийството на саудитския журналист Джамал Хашоги е загинал в катастрофа в столицата на Саудитска Арабия Рияд, съобщава турският вестник Yeni Şafak. Хашоги, който беше смятан за критик и противник на управляващата кралска династия и пишеше за „Вашингтон пост“, изчезна на 2 октомври, след като влезе в консулството на Саудитска Арабия в Истанбул.Турските медии смятат, че Хашоги е бил убит. Саудитска Арабия засега не е потвърдила смъртта на журналиста.Според Yeni Şafak един от подозираните за убийството – лейтенантът от саудитските военновъздушни сили Мешал Саад ел Бостани, е загинал при катастрофата в Рияд. Подробности не се съобщават.Ел Бостани е бил в Истанбул на 2 октомври заедно с още 14 саудитци, които според медиите в Турция са участвали в убийството на Хашоги.", "date": "2018.10.18", "title": "Един от заподозрените за убийството на Хашоги е загинал в катастрофа"}
{"url": "http://www.cross.bg/durzhavi-poshtenski-dogovora-1586611.html", "text": "/КРОСС/ САЩ обявиха намеренията си да се оттеглят от 144-годишния пощенски договор, който според Белия дом позволява на Китай да превозва стоки на несправедливо ниски цени, съобщава БГНЕС.Съгласно договора орган на ООН определя по-ниски международни тарифи за пакети от определени държави, която мярка първоначално е предназначена за подкрепа на по-бедните нации. Но САЩ твърдят, че отстъпките поставят американския бизнес в неизгодно положение.\r\n", "date": "2018.10.18", "title": "САЩ се готвят да напуснат пощенския договор"}
{"url": "http://www.cross.bg/iskat-italiantzite-suyuza-1586612.html", "text": "/КРОСС/ Само 43% от италианците искат страната им да остане членка на Европейския съюз, докато 65% искат да запазят еврото, сочат данните от анкета на Евробарометър, публикувана в сряда, 17 октомври, пише базираното в Брюксел електронно издание New Europe, цитиран от Фокус.Съгласно резултатите от изследването на общественото мнение, средно 68% от европейците вярват, че членството в Съюза е от полза за държавите им, но само 44% от италианците биха гласували за оставане в ЕС в съответстващ референдум.Италия сега е по-евроскептична от Обединеното кралство, където, според последната анкета, 53% от запитаните са изявили желание гласуват за оставане в Съюза.", "date": "2018.10.18", "title": "New Europe: Мнозинството от италианците искат да излязат от ЕС, но да запазят еврото"}
{"url": "http://www.cross.bg/organizatziya-zagora-stara-1586616.html", "text": "/КРОСС/ 125-та годишнина от създаването на Старозагорската партийна организация ще честват социалисти и симпатизанти на левицата в областния град на . Честването ще започне с .Със словото си председателят на Общинския съвет  ще върне събитията към първите партийни години и ще проследи развитието на общинската организация до наши дни. Според нея общинската организация на БСП заема важно и достойно място в най-новата история на Стара Загора и областта, на Българската социалистическа партия.„В годините от 1944 до 1989 партийната организация е начело на социалистическото съзидание. Тогава Стара Загора се превръща в мощен икономически център с развита електроника, роботостроене, химия, машиностроене, лека и хранително-вкусова промишленост, модерно селско стопанство. Пак през тези години Стара Загора се развива и утвърждава като университетски и научен център, съвременен град, с богат духовен живот, с качествено и достъпно за всички образование и здравеопазване”, написа във фейсбук Валентина Бонева.По повод юбилея с почетни знаци ще бъдат удостоени заслужили социалисти  за активната им дейност в БСП и за благото на община Стара Загора. Поканени на Тържественото събрание са председателят на БСП , членове на Националния съвет, народните  представители от региона, ветерани, бивши партийни и стопански ръководители, общински съветници на БСП и от предходни мандати, коалиционни партньори и др. В концертната програма по повод юбилейното тържество ще участват група „Грамофон” и Детско – юношеският ансамбъл „Загорче”.Старозагорската организация на БСП заема важно и достойно място в най-новата история на Стара Загора и областта, на Българската социалистическа партия. Създадена, за да отговори на обществените и исторически потребности след Освобождението, тя обединява хората на труда в борбата им за работа, социална справедливост, за човешки и политически права, за мир и народовластие.Историята на нашата организация е огромно богатство, събрало в себе си дързостта на първите, вярата в идеалите за братство и равенство, смелостта и човешката саможертва на поколения, борили се срещу потисничеството на капитала, срещу терора, фашизма и войните.В годините от 1944 до 1989 партийната организация е начело на социалистическото съзидание. Тогава Стара Загора се превръща в мощен икономически център с развита електроника, роботостроене, химия, машиностроене, лека и хранително-вкусова промишленост, модерно селско стопанство. Пак през тези години Стара Загора се развива и утвърждава като университетски и научен център, съвременен град, с богат духовен живот, с качествено и достъпно за всички образование и здравеопазванеСлед 1989 г. Старозагорската партийна организация пише своята сложна биография– с успехи и силно представителство в парламента и в местната власт, но и с трудни моменти за намиране на правилната посока и верните политически действия. Независимо от всички изпитания, нашата организация винаги мъдро и с общите усилия  на своите членове и симпатизанти е успявала да преодолее изпитанията и да бъде активна, отговорна и авторитетна политическа сила.  Поздравяваме всички, вплели своя жизнен, професионален и обществен път в живота на Старозагорската организация на БСП. Историята на нашата организация е богатство, приносът й за развитието на Стара Загора е нашият авторитет и самочувствие.                      ", "date": "2018.10.18", "title": "Лидерът на БСП Корнелия Нинова ще е гост за юбилея в Стара Загора"}
{"url": "http://www.cross.bg/plovdiv-riosv-belashtitza-1586617.html", "text": "/КРОСС/ РИОСВ – Пловдив установи неорганизирано емитиране на прах на площадката на кариера „Цех Родопи“ в землището на с. Белащица. Това стана в съвместна среща с представители на Министерството на енергетиката, Министерството на земеделието, храните и горите, Инспекцията по труда – Пловдив, „Холсим кариерни материали Пловдив“ АД, ПК „Екогласност“, жители от селата Белащица, Гълъбово и община Куклен.На място бе констатирано нарушаване дължината на ръкава към транспортна лента на сортиращата инсталация и изнесен прах по републиканската пътна мрежа в участъка от кариерата до кантара на обекта.На концесионерите на двете кариери са дадени предписания за увеличаване кратността на измиване на вътрешните пътища, недопускане работа на инсталациите без оросителна система, включително и създаване на водна завеса. Изискванията са концесионерите да измиват частта от републиканската пътна мрежа, използвана от дружеството за недопускане на неорганизирано емитиране на прах при движение на транспортните средства, ползващи пътя. Срокът за изпълнение на предписанията е седмица от датата на получаването им.Кариерите са разположени в район за оценка и управление на качеството на атмосферния въздух, в който нивата на показател фини прахови частици са превишени. РИОСВ – Пловдив се е произнесла на 17 юли 2018 г. за новата концесионна площ „да се извърши ОВОС”, тъй като се очаква значително вредно въздействие върху здравето на хората и околната среда. В заданието за изготвяне на доклада по ОВОС ще залегне отчитане влиянието на всички инвестиционни намерения в района, включително оценка на кумулативния ефект от двете съществуващи кариери. Като се отчита влошеното качество на атмосферния въздух в Агломерация Пловдив, извършването на дейности, които допринасят за увеличаване на ФПЧ във въздуха е нецелесъобразно за опазване на здравето на хората и околната среда. В тази връзка кметовете на общини е препоръчително да не отреждат терени за такъв тип дейности.На срещата не присъстваха представители на община Родопи и кметство Белащица. По този повод РИОСВ – Пловдив е информирала кмета на община Родопи във връзка с изпълнение на законовите му задължения за контрол на качеството на атмосферния въздух, както и определяне на схема или график за транспорт на добития инертен материал от кариерите, съгласно екологичното законодателство.", "date": "2018.10.18", "title": "РИОСВ – Пловдив установи нарушения и даде предписания на кариерата в Белащица"}
{"url": "http://www.cross.bg/godina-minalata-avtomobili-1586614.html", "text": "/КРОСС/ За първите девет месеца от тази година компанията \"АвтоВАЗ\" е продала в чужбина 27 000 398 превозни средства и монтажни системи, което е с 65% повече в сравнение със същия период на миналата година. Това сочи  на най-големия производител на автомобили в Русия, съобщава . През юни са продадени 3508 коли, което е увеличение с 34% спрямо миналата година.Най-популярните модели са LADA 4x4 и LADA Vesta, които представляват 30% от общия износ на компанията. За периода \"АвтоВАЗ\" е започнала продажби на автомобили в две нови страни и е отворила девет търговски центъра. В момента автомобили LADA могат да бъдат закупени в Тунис и дори в два града в Чили, Сантяго и Пунта Аренас. До края на тази година се предвижда да бъдат открити 35 дилърски центъра в 11 държави по света, твърдят руските медии.В Беларус LADA заема второ място по продажби за първите девет месеца на тази година. В Минск, Гомел, Могильов, Пинск, Витебск и Гродно са отворени модерни дилърски центрове.Руската компания е възвърнала и водещата си позиция в продажбите на автомобили в Казахстан с пазарен дял от 22,9, което е с 5,2% повече от миналата година.В Русия за периода от януари до юли тази година най-продаваната кола е LADA Vesta, следвана от LADA Granta и LADA Largus.През юни LADA Vesta записа рекордни продажби в родината си от 9843 автомобила, с 49 на сто повече от миналата година. Така Kia Rio бе свалена от трона, въпреки че това начинание бе на пръв поглед невъзможно.", "date": "2018.10.18", "title": "Продажбите на LADA в чужбина отчитат рязко увеличение"}
{"url": "http://www.cross.bg/vladislav-zhertvite-napadenieto-1586607.html", "text": "/КРОСС/ Жертвите на вчерашното въоръжено нападение срещу политехническия колеж в град Керч на полуостров Крим вече са 21, съобщиха местните власти, цитирани от ТАСС и БНР. Вече са известни имената на всички загинали. Единайсет от жертвите са непълнолетни. Седем от ранените остават в крайно тежко състояние, съобщи министърът на здравеопазването Вероника Скворцова.44 ранени бяха приети в болници в Керч, Краснодар и Симферопол, 8 от най-тежко пострадалите се транспортират в момента с хеликоптери до лечебни заведения в Москва.Заподозреният за масовото убийство 18-годишен студент в колежа Владислав Росляков е получил през септември разрешително за оръжие, а няколко дни преди нападението си е купил 150 патрона за пушката. Купил си е от местен магазин 12-милиметрова ловна пушка „Бекас“, с която вчера по обед откри стрелба в учебното заведение. Обучавал се е да борави с нея в стрелкови клуб в града. Интересувал се е от взривни вещества, като сам е изготвил двете самоделни бомби. Едната беше задействана в столовата на колежа, а другата беше намерена в личните вещи на младежа, след като той се самоуби. Владислав беше открит мъртъв в библиотеката на втория етаж. Разследващите работиха на мястото на трагичния инцидент през цялата нощ. Те установяват с кого е общувал заподозреният за престъплението 18-годишен студент Владислав Росляков, какви социални мрежи е посещавал, какви книги е чел, бил ли е в конфликт със състуденти или преподаватели. Родителите му са живеели разделени. Баща му е инвалид, а майка му работи като санитарка в местния онкологичен диспансер. Предполага се, че е членувала в забранената в Русия през август миналата година секта „Свидетелите на  Йехова“. Състудентите на Владислав го описват като много затворен и необщителен.Ръководителят на Република Крим Сергей Аксьонов изрази предположението, че Владислав е имал съучастници при подготовката на нападението. Следователите проверяват за евентуални негови връзки с две украински националистически организации – „Десен сектор“ и „Украинска национална асамблея-Украинска народна самоотбрана“. В Крим е обявен тридневен траур в памет на жертвите. Учебните заведения работят по график, но под засилена охрана.", "date": "2018.10.18", "title": "21 са вече жертвите на нападението в Керч"}
{"url": "http://www.cross.bg/lekari-defitzit-godini-1586608.html", "text": "/КРОСС/ 56 години е средната възраст на лекарите в област Шумен.През последните 20 години районната колегия е намаляла с около  300 души и в момента членовете ѝ са 528. Това стана ясно в навечерието на Деня на българския лекар -19 октомври.В областта има дефицит на лекари от всички специалности, каза председателят на Районната лекарска колегия д-р Красимир Симеонов.\"Вече навсякъде има дефицит. Много лекари работят на много места. На последния Национален съвет в София, когато се обсъждаха новите модели, които се предлагат от Министерство на здравеопазването и господин Ананиев, именно това се споменава, че има много болници, пък малко лекари и затова навсякъде има дефицит. Много лекари работят на много места, а всъщност младите постъпват съвсем спонтанно, интуитивно - и правилно постъпват. Те не протестират, взимат си дипломите и отиват на Запад, където ги очакват съвсем по-други условия за работа и уважение от обществото\".", "date": "2018.10.18", "title": "56 години е средната възраст на лекарите в област Шумен"}
{"url": "http://www.cross.bg/naselenieto-godina-nyama-1586648.html", "text": "/КРОСС/ Ромите ще са 22% от населението на България до 2030 г. Това сочи ново изследване, изготвено по поръчка на фондация „Фридрих Еберт”. Проучването беше представено от доц. Надежда Илиева и доц. Георги Бърдаров, зам.-декан на Геолого-географския факултет на СУ „Св. Климент Охридски”, съобщава Нова Телевизия.„Нашето изследване цели да разбули демографските клишета и да покажем, че не трябва да изпадаме в паника. В страната няма ниска раждаемост. Да, ако я сравняваме преди 100 или 200 години е ниска. В момента този показател е в рамките на европейските норми. Страната ни е с нормална раждаемост”, заяви доц. Бърдаров. „Проблемът не е в числеността, а какво седи зад нея – като показатели етническа и възрастова структура. За 10 години българите са намаляли с 1 милион души. По официални данни ромите са 325 000, а неофициално три пъти повече. Очакванията са до 2030 година да станат 1,2 – 1,3 млн. или 22% от населението. За съжаление в по-голямата част тези хора остават неграмотни\", отбелязва ученият.Проучването сочи още, че 60% от територията на България ще се превърне в така наречената „демографска пустиня” до 2030 г. Почти половината българи ще живеят в София, Пловдив, Варна, Бургас, Русе и Стара Загора. И ако в наши дни в 20% от селищата въобще няма хора под 16 годишна възраст, прогнозата до 2030 година е, че процентът ще нарасне двойно.„От списъка с население места ще отпаднат между 870 и 900 селища до 2030 година. Проблемът е, че се достига до такава степен на депопулация, в която населението няма да може да се възпроизвежда по естествен път”, заяви Надежда Илиева от БАН.", "date": "2018.10.18", "title": "Ромите ще са 22% от населението на България до 2030 г."}
{"url": "http://www.cross.bg/trump-meksiko-donald-1586643.html", "text": "/КРОСС/ Президентът на САЩ Доналд Тръмп заплаши днес да затвори границата с Мексико, предаде Франс прес.Агенцията отбелязва, че това е станало в момент, когато хиляди мигранти вървят пеша през Централна Америка с надеждата да достигнат Съединените щати.\"Трябва, с най-строг тон, да поискам от Мексико да спре тази атака - и ако то не е в състояние да го направи, ще се обърна към американската армия и ще ЗАТВОРЯ НАШАТА ЮЖНА ГРАНИЦА\", написа Тръмп в Туитър.                                      В следващ туит той добави, че щурмът срещу границата, включително с криминални елементи и наркотици, е много по-важна за него като президент, отколкото търговията. По думите му всички демократи в САЩ са виновни за слабите закони.В края на септември новоизбраният президент на Мексико Андрес Мануел Лопес Обрадор заяви, че не желае да влиза в спорове с американския си колега Доналд Тръмп по отношение на имиграцията.Твърдият подход на Тръмп по въпроса повиши напрежението и раздразни мексиканците, за които той каза, че ще платят за изграждането на стената между двете държави. Но левичарят Обрадор заяви, че гневните размени на съобщения не са решението.\"Няма да спорим с правителството на САЩ, няма да спорим с президента Доналд Тръмп. Проблемът с миграцията няма да се разреши със строене на стени или с използване на сила. Това е дипломатическата работа на уважението\", добави президентът, който ще встъпи в длъжност на 1 декември.Това се случи, след като американските власти обявиха началото на изграждането на петметрова стена по дължината на 6.5-километровата ивица в граничния град Ел Пасо.", "date": "2018.10.18", "title": "Тръмп заплаши да затвори границата с Мексико, докато хиляди мигранти вървят пеша"}
{"url": "http://www.cross.bg/danni-beshe-genetichna-1586646.html", "text": "/КРОСС/ Представете си, че полицията и службите за сигурност могат да ви проследят по ДНК, дори ако вие никога през живота си не сте давали съответните анализи и сте убедени, че ви няма в нито една генетична база с данни. В Европа и Северна Америка нещата вече стоят по този начин!Популярността на широко рекламираните генетични тестове, обещаващи да разкрият цялата истина за произхода на вашите предци и да намерят далечни роднини, доведе до това, че компаниите, които ги предлагат, са натрупали милиони образци от ДНК. С тяхна помощ вече може да бъде разкрит почти всеки човек от европейски произход.Именно така през тази година беше разкрит в Калифорния сериен убиец, чиято личност не беше ясна в продължение на цели 40 години. Полицията разполагаше с ДНК на престъпника, но тя беше безполезна: в течение на десетилетия нито една генетична база с данни не можеше да осигури съвпадащи резултати.От тогава – само за последната половин година – по същия начин бяха разкрити най-малко 13 тежки престъпления в САЩ.На пръв поглед може да изглежда, че новият метод ще бъде само от полза на правоохранителните органи. Но не трябва да се забравя, че той изцяло се базира на открити източници, достъпът до които може да получи всеки.Потокът от желаещи да научат повече за своите предци не пресъхва – не само в САЩ, но и в целия свят. Генетичните бази данни продължават да растат и стават все по-подробни.А това означава, че не е далеч деня, когато всеки желаещ ще бъде разкрит чрез ДНК, на който й да било и с каквато и да било цел. За съжаление, тези страхове се потвърждават от изчисленията на учените.Миналата седмица в списание „Сайънс“ беше публикувано изследване, в което се твърди: въз основа на вече съществуващите открити бази с данни за генетична информация в САЩ може без особени усилия да бъде намерен всеки човек, който е представител на европоидната раса.В това няма нищо учудващо – водени от любопитството и желанието да научат повече за своите предци, 15 милиона американци доброволно са дали образци от своето ДНК за анализ. Именно САЩ в момента са лидер по брой проведени тестове, но останалите държави бързо ги догонват.", "date": "2018.10.18", "title": "Вече могат да ви разкрият по чужда ДНК"}
{"url": "http://www.cross.bg/priyatelstvo-bulgaro-yngarskoto-yngariya-1586620.html", "text": "/КРОСС/ По покана на българската общност в страната, на 19 октомври, петък, вицепрезидентът Илияна Йотова ще бъде на работно посещение в Унгария.В Будапеща вицепрезидентът ще проведе среща с представители на Българското републиканско самоуправление и ще посети Българската двуезична малцинствена детска градина.В град Сигетсентмиклош, в който са живеели български градинари, Илияна Йотова ще открие чешма – символ на дружбата между българския и унгарския народ.По-късно през деня вицепрезидентът ще отправи приветствие на галаконцерт на Оркестъра за народна музика на Българското национално радио, който ще се проведе в националната концертна зала „Бела Барток“ в Двореца на изкуствата в Будапеща.През 2016 г. датата 19 октомври, когато се почита българският светец Иван Рилски, бе обявена от парламентите в София и Будапеща за Ден на българо-унгарското приятелство. Изборът на тази дата е свързан с факта, че мощите на светеца са били пренесени от Средец в тогавашната столица на Унгария, а по-късно отново са върнати в България.Миналата година Денят на българо-унгарското приятелство бе отбелязан с поставяне на паметна плоча с лика на св. Иван Рилски в църквата „Света София“ в българската столица.", "date": "2018.10.18", "title": "Вицепрезидентът ще бъде на работно посещение в Унгария  по повод Деня на българо-унгарското приятелство"}
{"url": "http://www.cross.bg/georgi-ybiiistvoto-yasno-1586650.html", "text": "/КРОСС/ Патрик Първеев - един от биячите, осъдени за побоя над тригодишния Христо през 2015 г., се яви като свидетел по делото за убийството на 16-годишния Георги Игнатов в Борисовата градина, за което е обвинен Йоан Матев, съобщава БНТ.", "date": "2018.10.18", "title": "Нови разкрития по делото за убийството на Георги в Борисовата градина"}
{"url": "http://www.cross.bg/makariii-kolkoto-dyshi-1586601.html", "text": "/КРОСС/ Утре Българската православна църква чества празника на Св. Йоан Рилски Чудотворец – един от най-почитаните български светци. Мнозина избират днес да посрещнат празника в Рилския манастир. Потокът от поклонници или просто туристи там на практика не спира, съобщава БНР.Архимандрит Макарий от Рилската света обител каза:„Винаги съм смятал, че най-голямата липса на нашето съвременно общество, от което произхожда и това непознание на вярата, е липсата на духовниците, на свещениците сред народа. В най-големия манастир на Балканския полуостров братството ни е от 8 души. Монашеството е изключително малко, но и свещенството също е крайно недостатъчно. В неделния ден минаха няколко хиляди души – аз нямам физическата възможност на тези хора да им обърна внимание, колкото и да съм благоразположен, колкото и да знам, че те имат нужда от едно или друго“.„Да станеш служител на Бога е трудно и времеемко. В общение с Бога не се влиза за ден-два“, казва отец Макарий и добавя: „Ако не съградиш къщата още от основите, е много трудно тази вяра да изкласи по такъв начин, че този млад човек в един момент да каже „Аз искам да се посветя на Бога““.", "date": "2018.10.18", "title": "Отец Макарий: Най-голямата липса на обществото е липсата на духовниците сред народа"}
{"url": "http://www.cross.bg/severin-krasimirov-ochakvat-1586603.html", "text": "/КРОСС/ Заподозреният за убийството на журналистката Виктория Маринова ще бъде отведен днес в Русе. Там ще му бъдат повдигнати обвиненията, които вече му бяха предявени задочно. Северин Красимиров вчера беше екстрадиран от германските власти в България.До последно конвоирането на Северин Красимиров се пази в пълна тайна. Очаква се той да пристигне с микробус на охрана на съдебната власт и да влезе в следствения арест за разпити. Там го очакват наблюдаващите прокурори, за да му повдигнат двете обвинения - за изнасилване и убийство, извършено по особено жесток начин.По-рано шестима адвокати отказаха да защитават Северин. Очаква се това да направи адвокат Иван Дойнов, съобщава БНТ.Северин ще се изправи пред Окръжния съд утре, за да му бъде разгледана мярката за неотклонение и да бъде задържан за постоянно в ареста. Вероятно до дни ще му бъде изготвена и психиатрична експертиза.Помещението, в което ще бъде настанен Северин, отговаря на европейските изисквания, тъй като преди две години в следствения арест в Русе е правен ремонт.В същото време, за да няма напрежение, жандармерията остава в двата ромски квартала „Тракцията\" и „Селеметя\", където за последно е живял Северин.А близките на Виктория очакват най-тежкото наказание за Северин - доживотен затвор. ", "date": "2018.10.18", "title": "Шестима адвокати отказаха да защитават Северин Красимиров"}
{"url": "http://www.cross.bg/simeonov-siderov-ostavkata-1586602.html", "text": "/КРОСС/ Напрежението в редиците на „Обединените патриоти” остава. След като в сряда НФСБ сне доверието си от Волен Сидеров, днес неговите съпартийци заявиха, че може да поискат оставката на вицепремиера Валери Симеонов.„”, запита риторично депутатът от „Атака” Николай Александров.Заместник-председателят на НФСБ Борис Ячев отказа да коментира думите на Александров с аргумента, че това не е изложено като официална позиция на представляваната от него партия.Неразбирателството между Патриотите започна, след като НФСБ свали доверието си от Волен Сидеров. Като причина за това от партията посочиха посланията и „лъжите”, отправени към Симеонов и Цветан Цветанов по партийната телевизия на „Атака”. Депутатите на Симеонов обявиха, че Сидеров работи срещу интереса на България и за разпад на коалицията.„Този, който разваля коалицията, се казва Валери Симеонов. Това, което прави, не е от сега, защото аз имам пред себе си негови изявление още от времето, когато преговаряхме. Той отдавна работи с човек от ГЕРБ, но няма да казвам с кого”, заяви лидерът на „Атака”.", "date": "2018.10.18", "title": "„Атака”: Защо да не поискаме оставката на Валери Симеонов?"}
{"url": "http://www.cross.bg/naykata-deiinosti-bulgariya-1586600.html", "text": "/КРОСС/ Българите се отнасят към науката и научните постижения като към високо престижна, благородна и значима за бъдещето на обществото и отделния човек дейност, но в личен план се интересуват относително слабо от тях. Това показва проучване на „Алфа Рисърч”, съобщиха от БАН.Докато 53% от гражданите на ЕС проявяват интерес и любопитство към науката, то за България този дял е едва около 35%. Хората с по-високо образование, с по-широк хоризонт и гледащи по-напред в бъдещето - младите, висшистите, заетите във високотехнологични и основани на знанието сектори, се вълнуват най-силно от науката и са най-големи оптимисти за нейното развитие., но оценките за развитието на науката в България са по-сдържани. Една пета от хората смятат, че през последните пет години науката у нас се развива в положителна посока. Също толкова – в отрицателна. Мнозинството заема неутрална позиция.Въпреки всички проблеми през последните години БАН остава най-силно разпознаваемата чисто научна институция. Непосредствено след нея анкетираните поставят университетите. Най-голяма е убедеността на гражданите, че БАН е силна като „научен център“ (67.9%). Позициите й като „експертно-консултативен център“ са в относително отстъпление (52.6%), а мненията за това дали трябва да бъде духовен център са силно поляризирани.73% от анкетираните са на мнение, че БАН трябва да изпълнява своята мисия, като развива успоредно и балансирано фундаменталната и приложната наука. По отношение на съпътстващите дейности най-високи очаквания има към изработването на прогнози – почти три четвърти от пълнолетните българи са на това мнение. Следват дейности, свързани с образованието на ученици и студенти (57.4%), както и консултантски дейности за разработване на политики (51.7%).Сред българските граждани доминира мнението, че науката и научно-приложните дейности трябва да бъдат национален приоритет, защото те са в основата на по-доброто развитие на страната. Противоположната теза – България първо да стане по-богата и едва тогава да започне да отделя повече средства за наука и научно приложни дейности, се споделя от почти двойно по-малко хора. Същевременно 67% от анкетираните смятат, че развитието на науката, подобно на другите страни в ЕС, трябва да бъде приоритет и за България.Позитивният извод от проучването е, че науката, научните институции, БАН запазват престижа си в българското общество. Науката присъства в регистъра на престижното и ценното, дори когато ежедневието я „загърбва“. Поради това е налице и висока обществена подкрепа за приоритетно финансиране на науката, за необходимостта от сериозен ангажимент към нея от страна на правителството и медиите. Негативният извод от проучването е, че относително малко хора се интересуват от наука, а . Като резултат е налице съществен риск през следващите години човешкият потенциал в науката рязко да намалее, а с това и общата образованост и информираност на хората, което от своя страна да доведе до намаляване и на подкрепата за развитието на науката.Проучването на „Алфа Рисърч” е направено в периода 8-25 юни чрез пряко стандартизирано интервю лице в лице сред 1200 души.", "date": "2018.10.18", "title": "\"Алфа Рисърч\": Българите имат слаб интерес към науката"}
{"url": "http://www.cross.bg/igyain-milan-neshto-1586605.html", "text": "/КРОСС/ Нападателят на Милан - Гонзало Игуаин чистосърдечно призна, че на \"росонерите\" им липсва \"нещото\", което да им помогне да спечелят Скудетото.За сметка на това, Ел Пипита е уверен, че той и колегите му могат да се поздравят с трофеите в Лига Европа и Копа Италия.\"Историята на Милан ни задължава да се стараем да спечелваме всяко едно състезание, в което участваме. За първенството може би ни липсва нещо, но Лига Европа и Купата на Италия са съвсем реални цели, защото са по-къси надпревари. В същото време за Серия \"А\" се нуждаем от постоянство за дълъг период. Не се доближаваме до Юве заради нашите си грешки\", заяви Игуаин в интервю за Gazzetta dello Sport.\"Вярваме в силите си, защото не сме по-слаби от никого. Искам да триумфираме с нещо още през настоящата кампания, а не да чакаме три години. Трябва да осъзнаем, че разполагаме с потенциала за успехи още сега. Ако пък не успеем, ще опитаме следващия път. Най-важното е да си повярваме и да го покажем на тифозите\", каза още Игуаин.", "date": "2018.10.18", "title": "Игуаин: Историята на Милан ни задължава да спечели всеки един трофей"}
{"url": "http://www.cross.bg/dynavskiya-region-avramova-1586598.html", "text": "/КРОСС/ Нашите общи усилия трябва да са насочени към постигане на по-видими резултати, ориентирани към гражданите в Дунавския регион.Това заяви министърът на регионалното развитие и благоустройството Петя Аврамова при участието си в среща на министерствата с ресор туризъм в Дунавския регион, в който участва и еврокомисаря по регионална политика Корина Крецу.Министър Аврамова посочи, че през годините приоритетите на Дунавската стратегия са се развили и те трябва да бъдат актуализирани и преобразувани спрямо новите предизвикателства, пред които са изправени държавите в региона - околна среда, транспорт, миграция, дигитализация и т.н. Справянето с тях изисква мобилизиране на силна политическа подкрепа от всички държави и институции, припознаване на основните стратегически приоритети и осигуряване на инвестиции за тяхното изпълнение. Чрез развитието на туризма и културното наследство предоставяме многобройни възможности за стимулиране на регионалните икономики, което ги превръща в силен инструмент за сближаване и постигане на целите на Стратегията в бъдеще.Днес, с приемането на декларацията обединяваме нашите усилия в тази посока и заявяваме готовност за търсене на подкрепа и финансиране за проекти и инициативи от съвместно стратегическо значение за региона, чрез комбиниране на различни финансови механизми на европейско и национално ниво. Реализацията на транснационални стратегически проекти с висока добавена стойност за региона и осигурено финансиране е основна стъпка за успешното изпълнение на Дунавската стратегия, заяви министър Аврамова.По време на председателството на Стратегията от Министерството на регионалното развитие и благоустройството е свършена много работа в посока засилване на видимостта на Дунавския регион, за задълбочаване на икономическото, социалното и културното сътрудничество, както и за сближаване на държавите в региона, каза регионалният министър.С одобрението на Пътната карта, подготвена заедно с Европейската комисия, са очертани стъпките за ревизията на Плана на действие, които да бъдат следвани през следващите месеци, и са заложени амбициозни срокове за реализирането им. За нас е изключително важно да осигурим навременно актуализиране на Плана за действие, за да може да бъде обвързан с новите приоритети на политиката на ЕС за сближаване, подчерта министър Аврамова.Официалното откриване на Седмия годишен форум на Стратегията на ЕС за Дунавския регион е от 13 часа, днес, в зала 3 на НДК. Той ще започне с 3D мапинг, представящ красотата и богатството на природното, културното и историческото наследство в Дунавския регион. Форумът ще бъде открит от вицепремиера Екатерина Захариева, комисар Корина Крецу и министрите Петя Аврамова и Николина Ангелкова. Изказване ще направи и еврокомисарят по образование, култура, младеж и спорт Тибор Наврачич.", "date": "2018.10.18", "title": "Изпълнението на стратегически проекти и осигурено финансиране е основна стъпка за изпълнение на Дунавската стратегия"}
{"url": "http://www.cross.bg/direktor-fibank-bankata-1586615.html", "text": "/КРОСС/  (Първа инвестиционна банка) спечели второ място в категорията „Иновации“ на конкурса „Efma-Accenture DMI Awards 2018“, събрал част от най-изявените световни институции и компании в ритейл сегмента.На провелата се на 17 октомври 2018 г. в Лисабон церемония наградата от името на Fibank приеха Главният изпълнителен директор на банката - г-н Неделчо Неделчев, Теодор Петров - директор „Картови разплащания“ и Илона Станева - директор „Маркетинг и реклама“.                     Организаторите от Efma и авторитетно международно жури оцениха достойно реализираната за първи път на българския пазар от Fibank иновация – микрочип към дебитните карти за деца и тийнейджъри, както и програмата на банката за ранно финансово образование. Конкуренцията в категорията, в която се състезаваше Първа инвестиционна банка, включваше полската банка Alior, която бе избрана за победител и британската HSBC, която се класира на трето място. Класирането на финала беше определено изцяло на базата на зрителския вот.", "date": "2018.10.18", "title": "Fibank с престижна награда от международен конкурс за иновации"}
{"url": "http://www.cross.bg/bulgariya-kriza-gergov-1586589.html", "text": "/КРОСС/Радиното училище в гр.Сопот се оказа тясно за желаещите да се запознаят с проекта на БСП „Визия за България”, представен от народните представители Елена Йончева, Валентина Найденова и Николай Пенев. В дискусията, с бележки и препоръки, се включи и лидерът на социалистите в Пловдив област Георги Гергов. От срещата стана ясно, че градът на Вазов изпитва характерните за малките населени в страната трудности, свързани с доходи, инфраструктура, сигурност, здравни грижи. Елена Йончева заяви, че корупцията у нас акумулира над 10 милиарда лева годишно.„Това е една от причините да сме бедни”, посочи тя и допълни, че има спад в безработицата, защото „гоним българите от България”. „По свобода на медиите страната ни се намира между Уганда и Конго”, съобщи Йончева. Тя бе категорична, че критиките в международните издания по повод случая с жестокото убийство на Виктория Маринова са критики към „държавата на Борисов”. „Здравеопазването ни е в технически фалит. Над 600 млн. лева са дълговете на болниците към държавата”, каза депутатката Валентина Найденова. Според нея най-тревожният въпрос е зависимостта между затварянето на държавни болници и постоянно изникващите частни лечебни заведения, изсмукващи публичния ресурс. „Неолибералният модел е неприложим в здравеопазването.Държавата не може да избяга от здравната система”, подчерта Найденова. Колегата й Николай Пенев обясни, че първата задача на БСП е справянето с демографската криза. „Преодоляването й е наш приоритет в документа. Затова търсим съгласие с граждани и други политически сили”, каза народният представител.  „Ние сме опозиция, но все още не сме категоричната алтернатива”, заяви председателят на Областния съвет – Пловдив Георги Гергов.„Сбъркали сме жанра на документа, струва ми се. Ние трябва да представим на хората нещо мащабно, нещо взривяващо и с конкретни срокове, което да извади обществото от  летаргията и примирението. Следващата стъпка е да го обясним разбираемо и вдъхновяващо”, изтъкна Гергов. Той подчерта, че БСП не е партия на един лидер, а партия на хората с много и ярки лидери. „Вие тук, в тази зала сте силни хора и тази ваша сила ни е необходима, за да продължим борбата”, обърна се Гергов към присъстващите в залата, които дадоха свои предложение в сферата на образованието, селското стопанство и професионалното образование.   За обучение на технически кадри, а не единствено на обслужваш персонал от сервитьори и готвачи, настояха още в Сопот. Държавата да субсидира училищата с малко ученици, настояха жители на град Първомай пред народните представители Кристина Сидорова и Васил Антонов. Депутатите пристигнаха в сърцето на Тракия, за да представят проекта на БСП „Визия за България”. Секторът Здравеопазването беше най-остро критикуван, а внесеният вот на недоверие бе одобрен от аудиторията. „Прехвърлят се задължения на общините, които местните власти не могат да поемат, тъй като не са финансово обезпечени”, алармира  участник в срещата. Той даде за пример язовирите, които са като „цъкаща” бомба не само в региона, но и в страната. Според първомайци управлението на ГЕРБ с всеки изминал ден задълбочава проблемите, продуцирайки криза след криза, влизайки от скандал в скандал.. Народните представители Георги Търновалийски и Красимир Янков бяха категорични, че предсрочни избори трябва да има. Пред жителите на пловдивското село Ягодово те споделиха, че пътят за възстановяване на България след нанесените от ГЕРБ вреди ще бъде труден. „Няма сфера на обществения живот, която да не е поразена от некомпетентното управление на Борисов. Затова ние обсъждаме с вас- как да излезем от кризата, като мобилизираме енергията и потенциала на всички български граждани”, посочи  Георги Търновалийски. „Какво ни възлагате, когато сме в опозиция и какво се очаква от БСП, когато дойде на власт – това е смисълът на нашия диалог по документа, който представя вижданията ни за бъдещето на България”, обясни пловдивският депутат. „Политиката е разговор за бъдещето и това е залегнало в нашата „Визия за България”, допълни Красимир Янков. По думите му над 3 милиона българи са напуснали страната за три десетилетия. „До 30 години ще останем само територия, ако нещата не се променят радикално”, предупреди народният представител. Според него отговорите, които търси и трябва да даде БСП на българските граждани са свързани с главния  въпрос -  как да преборим демографската криза, за да не работят нашите деца за чужди икономики. „Основната идея на „Визия за България” е да направи общ план за действия от най-ниското равнище до най-високото с конкретните проблеми по региони” , казаха народните представители Даниел Йорданов и Йордан Младенов пред жителите на пловдивското село Първенец. Те акцентираха върху аспекти от документа, които пряко интересуваха участниците в срещата – образование, здравеопазване, данъци. В дискусията се чуха предложения за повече държавен контрол върху вносните храни и импорта на селскостопански продукти. Жителите на с. Първенец посочиха като проблеми също- ниските доходи, липса на комуникация с държавната администрация по земеделски теми, скриване на информация по специфичните стопански кампании  „Този модел е порочен и затова е наложително да го сменим”, каза Йорданов, а Младенов допълни:  \"За да успеем,  ни е нужна подкрепата и енергията на всички вас”. ", "date": "2018.10.18", "title": "Ниските доходи и липсата на заетост са основни причини за обезлюдяването на малките населени места в Пловдив област  "}
{"url": "http://www.cross.bg/bulgariya-bulgariya-viziya-1586591.html", "text": "/КРОСС/ „Демографската катастрофа, икономиката, здравеопазването, образованието, социалната политика и доходите са сред основните приоритети във „Визия за България“, това каза заместник-председателят на парламентарната група на „БСП за България“ Георги Свиленски. Колегата му Христо Проданов допълни, че стремежът е да се създаде визия за развитието на България през следващите няколко десетилетия. Това стана на среща с гражданите от столичния район „Слатина“. По същото време в София се проведоха още две представяния на „Визия за България“ - в районите „Подуяне“ и „Красна поляна“.\"Нужно е национално единение по важните за България проблеми. Проектът „Визия за България“ трябва постоянно да се развива.\" Това е мнението на хората от „Слатина“.В „Подуяне“ народните представители от „БСП за България“ Димитър Данчев, Дора Янкова и Иван Иванов отговориха на множество въпроси, които бяха свързани с доходите, регионална политика, икономика и здравеопазване. „Пенсионерите и социално слабите не са в дневния ред на десните. Когато на един богат човек поставиш социален проблем, той се гневи. Пенсиите не са в дневния ред на Борисов, нито в този на Горанов“, категорична бе Дора Янкова.„С години бедността ще бъде един от основните проблеми. Усещането за несправедливост го има във всяко едно ваше изказване. За това, нека се разгневим! Да направим национална вълна „ГЕРБ да си отиде“, призова Янкова в “Подуяне“. Според нея регионалните различния в страната са контрастиращи и огромни. Ето защо, се предвиждат регионални програми, в които има данъчни облекчения за фирмите, които ще инвестират в изоставащите региони, като Северозапада, Североизтока и Странджа - Сакар. „В доклада за националната сигурност за 2017 г. ГЕРБ признават, че държавата изчезва, губи се”, цитира Иван Иванов. „Няма как младите, които са заминали, да се върнат, няма как да задържим тези, които все още са тук, ако не създадем необходимите условия тези деца да намерят подходяща среда, за да могат да реализират своя живот“, убеден е Иванов. В отговор на въпрос от граждани за недостига на лекари в страната, Иван Иванов обясни позицията на БСП: „Ако специализацията на млади лекари стане безплатна, тези хора ще се ангажират със съответното лечебно заведение и ще останат тук да работят“.„Трябва да получим обществената подкрепа, за да спре здравеопазването да бъде стока“, заключи Иван Иванов.„Във „Визия за България“ поставяме държавата като участник, като инвеститор в икономиката. Затова залагаме на управление на държавната собственост, което отговаря на съвременните стандарти. България иска да бъде член на Организацията за икономическо сътрудничество и развитие, която има много конкретни стандарти за управление на държавната собственост“, обясни Димитър Данчев.\"Демографската катастрофа да бъде основен акцент във \"Визия за България\", това поискаха жители на столичния район „Красна поляна“ по време на срещата с народните представители от ПГ на \"БСП за България\" Таско Ерменков и Стоян Мирчев. Хората предложиха още преизчислението на пенсиите и Законът за възрастните хора, които са част от „Визия за България“, да бъдат сред първите осъществени приоритети. \"Патриотичното възпитание на младите българи, още от училище, както и ромската интеграция- чрез труд, работа и обучение, също трябва да станат част от \"Визия за България\", категорични бяха краснополянци.Стоян Мирчев уточни, че както и на другите срещи в страната, така и тук, хората одобряват болниците да не бъдат търговски дружества.Таско Ерменков обясни, че прогресивното подоходно облагане, семейното подоходно облагане, облекченията за младите семейства- с възможност за получаване на кредити, ако работят, да закупят жилища с по-ниски лихвени проценти, са само част от заложените идеи във \"Визия за България“. ", "date": "2018.10.18", "title": "Софиянци за „Визия за България“: Нужно е национално единение по важните за България проблеми"}
{"url": "http://www.cross.bg/magyaiiur-iskat-ednorog-1586592.html", "text": "/КРОСС/ Английските футболни фенове винаги са имали добро чувство за хумор, но този път надминаха и най-смелите ни очаквания.Английската национална банка работи над нов дизайн за банкнота от 50 лири, като вече има събрани повече от 22 000 подписа в подкрепа на една интересна идея.Феновете искат на банкнотата да бъде изобразен защитникът от националния отбор Хари Магуайър, който да язди еднорог.Оригиналът е от снимка на английските футболисти в басейн на хотела в Санкт Петербург по време на световното първенство в Русия.\r\nПрипомняме, че бранителят на \"Лестър\" бе с ключова роля за впечатляващото представяне на Трите лъва на Мондиал 2018 и достигането до 1/2-финалите.Сигурно е, че банката няма да се съгласи, но пък феновете продължават да събират подписи под своята петиция.", "date": "2018.10.18", "title": "  Англичаните искат Магуайър на еднорог върху банкнота"}
{"url": "http://www.cross.bg/ribari-sozopol-sobstvenika-1586594.html", "text": "/КРОСС/ Спорен строеж на брега на морето край Созопол предизвика недоволството на местни хора и рибари. Опасенията им са, че достъпът до един от символите на града – скалните образувания „Германката”, ще бъде ограничен, съобщава bTV.Рибари споделят, че са били изгонени от собственика.„Любителите рибари сме дълбоко възмутени, от 32 години идвам на това място на риболов. Ние рибарите сме с благородни души, не вършим непристойни дела, ние просто си отстояваме нашето хоби”, сподели един от недоволните.„Обектът е абсолютно законен, с всички необходими документи. Имотът е закупен преди повече от 20 години, частна собственост е, има влязло в сила решение за промяна предназначението, становище на околната среда –  всички необходими документи. В момента е ограден, поради изискване на археологията да бъде охраняван и ограден, докато приключат разкопките. След като приключат разкопките, ще оставим пътека, по която ще се минава за носа напред!”, посочи Костадин Тодоров, представител на собственика.„Към момента официална позиция не можем да дадем, тъй като до общината не е подаден никакъв сигнал за незаконно строителство - нито от рибари, нито от някакви граждани”, посочи Христо Христов – директор, дирекция „Строителство”, Община Созопол.", "date": "2018.10.18", "title": "Напрежение в Созопол заради спорен строеж"}
{"url": "http://www.cross.bg/otpysk-dete-nyama-1586593.html", "text": "/КРОСС/ Да не се начислява платен отпуск, докато се ползва родителски. Тази идея беше предложена от бизнеса, съобщава bTV.Мария Минчева, която е юрист на БСК, обясни, че има няколко вида отпуски, като специално платеният годишен отпуск цели един работник да си почине и да се възстанови от работния процес, като той трябва да се начислява на база изработени дни.„Кодексът на труда не работи с понятието отпуск за майчинство, той предвижда отпуск за бременност и раждане, който приключва до първата година на детето. След това има отпуск за отглеждане на малко дете или т.н „родителски отпуск”. Първият е защитен от закона, за останалите периоди няма логика да бъде начисляван отпуск”, каза Минчева.Майката и активист Антонина Кенова коментира, че у нас няма такова понятие като родителски отпуск, а в големите градове местата в яслите и в детските градини са ограничени.„Бих предложила на бизнеса да стимулира родителите да се връщат по-рано на работа, като гъвкаво работно време, да има детски градини и ясли на работното място и така няма да се натрупва този отпуск. Има ли някой, който да мисли, че една майка почива, докато отглежда малкото си дете? Ако една майка се разболее в този период, тя не може да вземе отпуск , посочи”, Кенова.Юристът на БСК посочи, че по този начин се смесват двете понятия. Според нея държавата предоставя и майчинство, и отпуска за отглеждане на дете, но тези неща не са свързани с работата при работодателя.Кенова коментира, че в другите държави майчинството е много по-кратко но там имат много повече привилегии и са много по-гъвкави в професиите си, така че да бъдат пълноценни родители. Според майката, ако се орежат днес правата на родителите, те ще се замислят дали да имат второ дете. ", "date": "2018.10.18", "title": "Майки срещу бизнес: Трябва ли да отпадне платеният отпуск по време на майчинство"}
{"url": "http://www.cross.bg/bulgariya-viziyata-predstavitel-1586584.html", "text": "/КРОСС/ Жителите на Асеновград се срещнаха със зам.-председателя на ПГ на \"БСП за България\" Крум Зарков и народните представители Илиян Тимчев и Манол Генов. Основната тема на дискусията бе здравеопазването и внесеният от БСП вот на недоверие по темата. „Основният приоритет, който БСП си е поставила и може да се види както Визията, така и в мотивите на вота недоверие, е пациентът отново да бъде поставен във фокуса на здравеопазването“, подчерта народният представител Илиян Тимчев. Той обясни, че за постигането на това е важно болниците да се разделят със статута на търговски дружества, лекарствата да имат диференцирана ставка на ДДС, да бъде създаден електронен регистър на лекарствените средства и да бъде решен кадровият проблем. На въпрос от присъстващите- възможно ли е да се случат предложенията, предвидени във Визията, зам.-председателят на ПГ на \"БСП за България\" Крум Зарков поясни, че с правилното управление на един бюджет могат да се постигнат всички поставени цели във Визията. Манол Генов коментира въпросите, свързани с данъчната политика, която предлага „Визия за България“.„Установеният начин на държавно управление е порочен и неефективен. Той не отговаря на интересите на гражданиете и това ни мотивира да внесем вота на недоверие по тема Здравеопазване“. Това каза народният представител Виолета Желева на среща с хората от Калояново. Голяма част от присъстващите изразиха положителното си отношение към предложенията във Визията. По темата Здравеопазване те бяха категорични, че клиничните пътеки отдавна са изиграли своята роля и по- скоро изкривяват здравната система. „Необходима е децентрализация в местното самоуправление. Държавата трябва да има отношението към малките общини и населени места- то трябва да бъде по- различно. Държавната капиталова субсидия трябва да е в по- голям процент, тъй като източниците на собствени проходи там са ограничени“, каза народният представител Никола Динков.Жителите на град Кричим се обърнаха към народните представители от ПГ на „БСП за България“ Надя Клисурска и Георги Стоилов с думите: „Крайно навременен беше този разговор за бъдещето на България. Във Визията има много конкретика“. „Крайно време е държавата да влезе в ролята си, предвид новите реалности“, подчерта Надя Клисурска. Тя коментира, че е крайно време да се подобри качеството на живота и усещнато за сигурност, които са и причините за напускането на много млади хора. Темата за земеделието и перспективите му за развитие коментира народният представител Георги Стоилов. Той подчерта, че България трябва да се завърне към традиционните отрасли, като овощарство и зеленчукопроизводство. Бяха поставени и въпросите за детските надбавки и подоходните критериии за тях, както и за образователната система.Хората от село Цалапица се обърнаха към народните представители от ПГ на БСП за България Валентин Ламбев и Лало Кирилов с призив за решаване на техния най- голям проблем- нищожните пенсии, с които едвам преживяват. „Трябва да има индексация на всички пенсии, за да бъде преодоляна тази несправедливост с огромните раличия в размера на пенсиите и мерките за това са посочени във „Визия за България“, коментира народният представител Валентин Ламбев. ", "date": "2018.10.18", "title": "Гражданите на Асеновград: „Визия за България е чудесно предложение, но възможна ли е?“"}
{"url": "http://www.cross.bg/durveta-bulgariya-green-1586596.html", "text": "/КРОСС/ На 27 октомври 2018 г. от 11:00 ч. на бул. „Черни връх“ в София, след традиционното, съботно бягане на 5kmrun.bg в столичния Южен парк, което за втори път тази година ще е под мотото Run Green, участници в бягането и служители на ЧЕЗ в България ще засадят първите 10 дървета от предвидените за засаждане тази есен на територията на Западна България.Събитието е част от инициативите, включени в кампанията на „ЧЕЗ Електро България“ АД - „Зареждаме Ви с енергия“, по време на която Дружеството организира и провежда събития, свързани с грижата за околната среда и енергийната ефективност.Стартът на кампанията бе даден на 14 юли 2018 г., когато  и 5kmrun.bg проведоха съвместно Run Green – бягане за възрастни и деца. Броят на участниците в Run Green определи и броя дървета - 366, които да бъдат засадени през есента от доброволци – служители на ЧЕЗ и граждани. „ЧЕЗ Електро България“ АД, със съдействието на gorata.bg, увеличи този брой и планираните за засаждане дървета са над 1 500.Следващото събитие от инициативата We Do Green е предвидено за 2 ноември 2018 г., когато в землището на с. Росоман, Община Божурище, със съдействието на gorata.bg, доброволци – служители на ЧЕЗ в България, ще засадят 1 500 дървета.През ноември, съвместно със столичната Община „Възраждане“, „ЧЕЗ Електро България“ АД организира и засаждане на дървета в парк „Възраждане“ от доброволци – жители на общината и служители на ЧЕЗ в България.Една от целите на инициативата We Do Greenе да популяризира използването на електронната фактура, като удобен и сигурен, модерен начин за получаване на месечните сметки, който дава възможност за личен принос към опазване на природната среда.До момента клиентите на „ЧЕЗ Електро България“ АД, използващи по-модерния и екологичен електронен вариант на фактура, са повече от 400 хиляди. Те дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им. ", "date": "2018.10.18", "title": "ЧЕЗ Електро стартира инициативата We Do Green със засаждането на 10 дървета"}
{"url": "http://www.cross.bg/sofiya-slavchev-velichkov-1586595.html", "text": "/КРОСС/ Питане до кмета на София заради ремонта на бул.”Константин Величков” внесе днес общинският съветник и съпредседател на „Политическа група 5” Симеон Славчев.Той е получил информация, че обектът се ремонтира без да е правена обществена поръчка за изпълнител, без строително разрешение и законовите строителни книжа, които са задължителни. „Ръководството на Столична община си позволява за пореден път да нарушава закона и да изразходва неефективно публични средства”, заяви Славчев. „Това вече не е контрол на контрола, а скандал на скандала”, коментира общинският съветник.По време на ремонта на „Константин Величков” е изграждането на 6 перона и поставяне на делинеатори, които да разделят градския транспорт от автомобилното трасе. Вчера обаче зам.-кметът по транспорт Евгени Крусев обяви, че строителят на този обект ще бъде сменен, като ще понесе и санкция. Основните мотиви за смяната на изпълнителя на обекта, посочени от зам.-кмета са, че до момента строителят е изградил пероните и част от делинеаторите, но контролът по качеството показва, че те не са на нужното ниво. Друг мотив е, че от специалисти в УАСГ е установено, че устойчивостта на използваните материали на атмосферни влияния е недостатъчна. В изявление до медиите Крусев обяснява, че общинската фирма „Софинвест“ ще поеме проекта и нейна задача ще бъде да завърши всички дейности по започнатия вече обектВ питането си Симеон Славчев задава пет въпроса за случая с „Константин Величков” – коя е фирмата-изпълнител и как е избрана; има ли строителни книжа и строително разрешително за ремонта; кой и кога е взел решение за този ремонт и има ли транспортен анализ как ще се отрази той на трафика; защо чак на 17 септември зам.-кметът Евгени Крусев обявява, че ремонтът е некачествен, след като крайният срок за изпълнението му е 15 септември; на каква стойност е договорът за изпълнение и какви ще бъдат наложените санкции. Очаква се кметът на София Йорданка Фандъкова да отговори на питането по време на следващото заседание на Столичния общински съвет.                                                             ", "date": "2018.10.18", "title": "„Константин Величков” ремонтиран без обществена поръчка и строителни книжа"}
{"url": "http://www.cross.bg/bulgariya-bulgariya-viziya-1586590.html", "text": "/КРОСС/ Ниските доходи, мащабната корупция, транспортната инфраструктура и мръсният въздух са главните проблеми, които измъчват жителите на  най-големия в града на тепетата район „Южен”. Това стана ясно по време на срещата на народните представители от  \"БСП за България” Теодора Халачева и Николай Иванов. Двамата парламентаристи представиха  тази вечер проекта на социалистическата партия  „Визия за България”. В обсъждането се включи с експертен коментар по регионалната политика и лидерът на пловдивските социалисти Красимир Трифонов.“За да преодолеем  демографската криза, българското семейство трябва да бъде в центъра на всички политически решения -  за данъчната система, за здравеопазването и образованието, за доходите и социалните придобивки”, подчерта  Теодора Халачева. Тя акцентира върху идеите и мерките във Визията, насочени към младите хора, тяхната успешна реализация в страната и възможностите за кариера. Последвалите изказвания очертаха още няколко проблемни полета, илюстриращи основателния страх на хората за собственото им бъдеще. „Деца раждат деца”, „тече процес на ислямизация в гетата”, „държавни чиновници въвеждат учебни програми, които противоречат на българската образователна традиция”, алармираха участниците в срещата. Халачева благодари на съгражданите си за активното участие в дискусията, която колегата  й Иванов оцени като една от най - живите до момента. „Нашата цел е директен диалог за бъдещето на България”, посочи той и съобщи, че документът на БСП постоянно се актуализира. Председателят на БСП в Пловдив Красимир Трифонов отбеляза, че непрестанно променящата се „Визия за България” и новите й версии, може би, трябва своевременно да се представят на структурите, защото има риск коментарите да са неактуални. По думите му в частта за регионално развитие, документът  се нуждае от прецизиране, а има и секторни политики, които трябва да бъдат доразвити. Системата на здравеопазването и предстоящият вот на недоверие, внесен от „БСП за България”, беше в центъра на дискусията, в която участваха левите депутати  доц. Георги Йорданов и Димитър Стоянов с  жителите на район „Тракия”. „България е на последно място по раждаемост и на първо място  по смъртност в Европа. Детската смъртност е много над средната за света”, съобщи тревожната статистика пловдивският депутат доц. Йорданов. По думите му здравеопазването е в колапс, а министър Ананиев предлага странни мерки за реформа. Той даде за пример идеята  на управляващите „всеки, който влиза в болница, да заплаща 15 % от цената на пътеката от джоба си, което прави минимум 115 лева”. „Колко пенсионери и работещи могат да си позволят това, когато дори цената на хляба скочи драстично?”,  попита доц. Йорданов. Той бе категоричен, че това ще доведе до отлив на пациенти, особено в общинските и държавни болници, следовтелно до закриването им. Накрая ще останат  само частните лечебни заведение, които източват Касата, стана ясно от думите му. „Пари за здравеопазване има, но се крадат и това трябва да спре! Във \"Визия за България\" сме заложили мерки, които ще спасят системата”, заяви народният представител. Колегата му Димитър Стоянов посочи, че България е в състояние на постоянен регрес. „Университетите са много, а неграмотността никога не е била толкова дълбока. Имаме много фирми с работещи бедни. Много болници, но недостъпно здравеопазване. Много медии, а никаква свобода на словото”, обоснова се депутатът. По думите му цялата политика на правителството е подчинена на външни интереси. „Превърнаха България в страна без цел, кораб- без посока. \"Визия за България\" е нашето виждане за бъдещето. БСП единствена може да изведе страната от тресавището, в което се намираме в момента\", завърши Димитър Стоянов. „Стъпка по стъпка документът надхвърля БСП и се превръща в национален”, каза Кристиан Вигенин по време на среща с пловдивчани от район „Северен”. Заедно с народния представител Иван Генов презентираха „Визия за България”. „За да постигнем промяната, имаме нужда от подкрепа на гражданите на България и моето усещане е, че започва да се случва”, посочи Вигенин. Иван Генов подчерта, че „Визия за България” е насочена към разработването на програма в полза на обикновения човек. В залата се чуха различни предложения и допълнения, бележки и препоръки за преосмисляне на делегираните бюджети на училищата; за мандатност на директорите; за смяна на модела на субсидиране на земеделските производители; за преизчисление на пенсиите.", "date": "2018.10.18", "title": "Ниските доходи, корупцията, инфраструктурата и мръсният въздух мъчат пловдивчани"}
{"url": "http://www.cross.bg/fyuri-pobedya-pylev-1586597.html", "text": "/КРОСС/ Братовчедът на Тайсън Фюри - Хюи, е убеден, че ще победи Кубрат Пулев насред София. Двубоят е на 27 октомври в \"Арена Армеец\", а победителят ще стане основен претендент за титлата на IBF (Международната боксова федерация), която е притежание на Антъни Джошуа.\"Организирането на тази среща отне много време и искам да благодаря на всички, които помогнаха това да се случи. Искам да се бия за световни титли, а за да го направя, ще трябва да победя най-добрите в дивизията\", каза Фюри.\"Кубрат Пулев е много сериозен опонент и знам, че трябва да съм в най-добрата си форма, за да го победя. Вярвам, че ще го направя в задния му двор, където другите треперят само при мисълта за това\", завърши британецът.", "date": "2018.10.18", "title": "Фюри: Ще победя Пулев в задния му двор!"}
{"url": "http://www.cross.bg/probi-zhivotnite-fermata-1586581.html", "text": "/КРОСС/ Със заповед от Областната дирекция по храните в Ямбол фермата на Ана Петрова в Болярово трябва да бъде заличена от регистрите, а животните в нея да бъдат подложени на евтаназия,съобщи Хоризонт.Заповедта е връчена на стопаните, в нея не е посочена дата или срок за изпълнение.За унищожаване на стадото от над 100 овце има издадена заповед от шефа на Националната агенция д-р Дамян Илиев от 18 юли, заради положителни проби на чума. Лично министър Румен Порожанов отложи нейното изпълнение с аргумента:\"Защото самият обект е извън 3-километрова зона, извън населени места. Животните не са имали достъп до други животни, ще бъдат взети проби.\"Втори проби от животните обаче не бяха взети, тъй като стопаните отказаха да допуснат ветеринари във фермата си, тъй като се съмняваха от манипулации на резултатите.", "date": "2018.10.18", "title": "Фермата на Ана Петрова в Болярово трябва да бъде заличена от регистрите, решиха от БАБХ"}
{"url": "http://www.cross.bg/nadyava-kondel-tiiineiidzhur-1586579.html", "text": "/КРОСС/ След като измина 11 хиляди километра, тийнейджър, тръгнал на околосветска обиколка с велосипед, се озова без колело, след като му беше откраднато.На сто и третия ден от своето пътешествие 18-годишният британец Чарли Кондел се събуди в хостела си в австралийския град Таунсвил без безценното си превозно средство. Откраднати са също така палатката и документите му.Въпреки непредвиденото затруднение Кондел се надява да приключи околосветския си маратон преди 20 март, когато ще навърши 19 години. Така той се надява да бъде вписан в Гинес като най-младия околосветски велопътешественик. ", "date": "2018.10.18", "title": "Откраднаха колелото на тийнейджър, тръгнал на околосветска обиколка"}
{"url": "http://www.cross.bg/zasedanieto-zapochna-borba-1586580.html", "text": "/КРОСС/ Парламентът започна заседанието със закъснение поради липса на кворум. При първата регистрация се регистрираха 106 народни представители, съобщава БНТ.След почивка в залата се регистрираха 121 депутати и заседанието беше открито.Народното събрание ще обсъди на първо четене промени в Закона за корпоративното подоходно облагане.Преди заседанието в кулоарите на парламента младежи от ГЕРБ и председателят на групата Цветан Цветанов раздаваха листовки по повод Европейския ден за борба с трафика на хора. Те напомниха, че работи национална телефонна линия за борба с трафика на хора - 0800 20 100 - на която могат да бъдат подавани сигнали.", "date": "2018.10.18", "title": "Парламентът започна работа със закъснение заради проблем с кворума"}
{"url": "http://www.cross.bg/razgovor-sofiya-sveta-1586582.html", "text": "/КРОСС/ От 22 октомври 2018 г. до 22 януари 2019 г. в Първа САГБАЛ „Света София\" отново ще се проведе кампанията „Въпрос на разговор и преглед\", посветена на борбата срещу репродуктивното остаряване на българите. Инициативата се организира и за учащи се младежи - студенти, докторанти и др.В рамките на същия период от време в лечебното заведение ще тече и програмата за диагностика и лечение на двойки „40+\", от която могат да се възползват жени с вече намален яйчников резерв и пациентки над 40-годишна възраст.Дамите получават безплатен гинекологичен и ултразвуков преглед, разговор с репродуктивен ембриолог, андролог, мамолог и сертифициран психотерапевт. Мъжете могат да се възползват от разговор със специалист по репродуктивно здраве, безплатна спермограма и анализ. Предварителното записване за безплатните прегледи става на телефон 02/447 02 63 или 0877 02 39 39. Всеки желаещ може да направи регистрация през делничните дни до 13.30 часа.Кампанията се реализира в Първа САГБАЛ „Света София\"(град София, ул. „Михалаки Ташев\" №2) с основната подкрепа на Столична община, Фондация „Искам бебе\" и Сдружение „Зачатие\". ", "date": "2018.10.18", "title": " ПСАГБАЛ \"Св. София\" с безплатни прегледи за репродуктивното здраве"}
{"url": "http://www.cross.bg/radev-velikobritaniya-bulgariya-1586583.html", "text": "/КРОСС/ С цялостната си дейност и работа сънародниците ни, живеещи във Великобритания, издигат името на България като страна с трудолюбиви, почтени и способни хора, на които може да се разчита. Това заяви президентът Румен Радев на среща с . Тя се състоя в рамките на първия ден от посещението на държавния глава във Великобритания и събра в посолството ни в Лондон повече от 200 души. Румен Радев отбеляза, че е внушителен не само броят на българите, които живеят във Великобритания, а и процентът на трудова заетост сред тях. “Благодаря ви, че разбихте един мит, че българите идват тук, за да се възползват от социални помощи. Напротив - статистиката показва, че вие давате голяма добавена стойност и принос към икономиката тук”, допълни държавният глава.Президентът отбеляза, че е внушителна и групата на младите българи, които получават образованието си в британски университети. Силно вярвам, че ще намерите мотивация да се върнете и да вложите своята енергия и талант за развитието на България, защото страната ни има нужда от хора като вас – високообразовани, интелигентни, събрали знания и опит в редица важни области, обърна се Румен Радев към младежите в залата.Президентът изрази убеденост, че престоят на младите българи във Великобритания им помага да осъзнаят какво означават истинските демокрация, свободни медии, гражданска активност, ефективни, прозрачни и отчетни институции, които не достигат в една или друга степен в България. Ние разчитаме в България да се върне една важна за нас ценност – интелектуалният капитал, а това е вашият опит и експертиза, защото вие имате не само познания, вие носите и един вид друг вид обществени отношения, допълни държавният глава Румен Радев.По темата за предстоящото напускане на ЕС от Великобритания президентът посочи, че вярва, че ще се намери благоприятно решение, така че правата на сънародниците ни по никакъв начин да не бъдат ощетени. За това има консенсус във всички български институции, увери държавният глава. Румен Радев посочи, че посолството ни в Лондон започва подготовка за предоставяне на допълнителни консултации, за да могат сънародниците ни да получат статут на уседналост.Пред българското посолство, преди да започне срещата, организатори на протеста “Срещу мафиотското управление на България” връчиха на президента петиция, подписана от 4000 българи, живеещи в България и чужбина. „Поздравявам ви, че водите най-важната битка - битката с апатията. Има много начини, по които ние трябва да търсим по-добро бъдеще, но това е първата важна стъпка – да излезем всички от апатията“, заяви президентът.По-рано през деня съпругата на президента Десислава Радева се срещна и разговаря с преподаватели от българските училища във Великобритания.", "date": "2018.10.18", "title": "Президентът към българи в Лондон: Разчитаме в България да се върне интелектуалният ви капитал"}
{"url": "http://www.cross.bg/izmami-litzeto-informatziya-1586586.html", "text": "/КРОСС/ Асоциация на банките в България и нейните членове се включват в информационна кампания на Европол срещу кибер измамите, пише Инвестор.До 23 октомври сред банковите клиенти ще се разпространяват анимирани и видео материали, в които се съдържа информация за най-често срещаните видове измами онлайн и съвети за това как да се предпазват от тях, съобщи браншовата организация на банкерите.Информационната кампания е част от Европейския месец на киберсигурността, като целта ѝ е да популяризира седемте най-известни вида финансови измами, които дебнат онлайн потребителите. Тя е организирана от Европол, Европейската банкова федерация и партньорски организации от частния и обществения сектор.В кампанията, която ще продължи до 23 октомври, ще се включат правоохранителните органи от всички 28 държави-членки на ЕС и пет държави извън ЕС, както и 24 банкови асоциации от Европа.:– Измами с /имейли, привидно изпратени от ръководител в компанията – измамници се представят за ръководители в организацията и заблуждават лицето, за да плати фалшива фактура или да направи неразрешен трансфер от бизнес сметката на компанията.   – Измами с  – измамниците се свързват с лицето, представяйки се за доставчик или кредитор. Те се опитват да го подведат да плати предстояща фактура на неправилна банкова сметка, контролирана от тях.   – Банкови , банкови , банкови  – лицето получава измамно обаждане, sms или имейл, с които се опитват да го измамят да сподели своя лична и/или финансова информация, която след това се използва за престъпни цели.   – Подправени  – измамниците използват фишинг имейли, съдържащи линк към подправения уеб сайт на банката, който изглежда почти като автентичната уеб страница. По този начин искат да съберат лични и финансови данни на лицето с цел злоупотреби.   – “Романтични” измами – измамниците се преструват, че се интересуват от романтични отношения и търсят жертвите в , но също така могат да използват социални мрежи или имейл, за да осъществят контакт с лицето, с цел получаване на пари и/или данни и/или изнудване.   – Кражба на чрез социалните мрежи – измамниците събират лична информация за лицето чрез социалните медии, като данните могат да помогнат на престъпниците да достъпят банкови сметки, да получат кредит или да извършват друга нелегална дейност от името на лицето.   – Инвестиционни измами и измами при  – предлага се примамлива оферта, свързана с доходоносни инвестиционни възможности или много изгодно предложение за пазаруване, на които лицето да отговори.Интернет е много привлекателен за киберпрестъпниците, които се адаптират бързо към променящите се навици на потребителите, а интернет средата предоставя нови възможности за измами. Мошениците използват сложни трикове, примамливи обещания и оферти, за да се сдобият с пари или ценна финансова информация от неподозиращи това лица, предупреждават от банковата асоциация.Измами, включващи отдавна починал роднина или добре познатата схема с „нигерийски принцове“ вече далеч не са единствените трикове. Тактиките, използвани от киберпрестъпниците, стават все по-иновативни, все по-сложни и трудно разпознаваеми. продължава да е в основата на множество кибер престъпления, като фишингът е най-често срещаното средство за извършването му. Престъпниците използват социалното инженерство, за да постигнат редица цели: да получат лични данни, да оперират с чужди банкови сметки, да откраднат самоличност и за други незаконни дейности, напомнят от АББ.Най-ефективната защита срещу социалното инженерство е обучението на потенциалните жертви, като такава на практика може да е всеки Интернет потребител. АББ и нейните членове се ангажират да полагат усилия за повишаването на осведомеността на обществото относно идентифицирането на такива измамни техники при работа в интернет среда и се стремят да подкрепят работата на всички заинтересовани институции и организации за предпазването на лицата от превръщането им в жертви на финансови и други престъпления.", "date": "2018.10.18", "title": "Асоциацията на банките предупреди за седем вида финансови измами в интернет"}
{"url": "http://www.cross.bg/droga-detzata-bakalov-1586587.html", "text": "/КРОСС/ 10% от децата в България са употребявали или употребяват наркотици, сочат данни на Агенция „Митници\".Дългогодишният служител на агенцията - Стефан Бакалов, обяснява, че понякога наркотиците се предлагат във вид на желирани мечета.„”, казва Бакалов. Експерти предупреждават, че предлагащите дрога дебнели най-вече в приложението „Снап чат”. И съветват да намерим хоби на децата си, за да ги отдалечим от наркоманията.Пада и възрастовата граница на посягащите към дрогата. Вече имало пристрастени и на 12 години.  Употребявали се най-вече марихуана и синтетична дрога. На мода сред тийнейджърите, за съжаление, бил и хероинът.Само за 2018 г. служители на митниците задържали 1300 кг дрога. 970 кг от тях са хероин.", "date": "2018.10.18", "title": "10% от децата в България посягали към дрогата"}
{"url": "http://www.cross.bg/fandukova-stava-material-1586588.html", "text": "/КРОСС/ Чашата преля, искаме оставката на столичния кмет Йорданка Фандъкова за драстично нарушаване на Закона за обществените поръчки. Това заяви в студиото на „Тази сутрин” зам.-председателят на Столичния общински съвет (СОС) от БСП Милка Христова по повод на избора на фирма изпълнител за ремонта на ул. „Граф Игнатиев”. Вчера bTV излъчи материал за подмяна на ключов материал и съмнения за опорочен търг.„Чашата преля, в конкретния случай не става въпрос ремонт на ремонта, не става въпрос и за процедурата контрол на контрола. Не става въпрос за естетическото оформление, става въпрос за драстично нарушаване на Закона за обществените поръчки  ”Според нея предложението на Фандъкова да се извърши одит от Вътрешната дирекция, е безсмислено, защото те нямат компетенциите за това.Зам.-председателят на СОС от ГЕРБ Николай Стойнев отговори, че това са много тежки обвинения от страна на Христова.„Трябва да се установят всички факти и обстоятелства. Затова г-жа Фандъкова нареди тази проверка. Имаше две големи манипулации – първо, че подмяната на материала става с друг материал, който е с по-лоши експлоатационни характеристики. Това не е вярно и двата материала са от две водещи компании в Европа. Втората е, че ако се замени един материал с друг, това означава, че ще се плати повече. Това не отговаря на истината – плаща се по материала, по който е вложен”, каза Стойнев.По отношение на съмнението за опорочаване на търга, той поясни, че юристите се заявили, че това е несъществена промяна на условията, което не налага нова обществена поръчка.Според Христова обаче промяната на този елемент, налага цялостна промяна на зададените параметри по проекта.Стефан Марков, който е общински съветник от Реформаторския блок, определи този спор като типично съперничество между ГЕРБ и БСП. Той поздрави медиите и НПО-тата, че са подели тази сериозна тема. По думите му хората, които живеят там, се интересуват главно от вибрациите в този участък, и според него едва ли една фирма ще заложи на некачествени материали, тъй като така ще се компрометира.Вчера в социалните мрежи столичният кмет Йорданка Фандъкова обясни, че е възложила проверка на ремонта на ул. Граф Игнатиев, защото е в полза на обществения интерес е да се плати за нещо качествено.", "date": "2018.10.18", "title": "БСП: Чашата преля, искаме оставката на столичния кмет Йорданка Фандъкова"}
{"url": "http://www.cross.bg/hora-trafika-tzvetanov-1586585.html", "text": "/КРОСС/ Председателят на ПГ на ГЕРБ и зам.-председател на партията Цветан Цветанов подкрепи инициативата на Младежи ГЕРБ-София, посветена на Европейския ден за борба с трафика на хора. Цветанов и младите хора раздаваха флаери с информация за трафика на хора на народните представители и гости на Народното събрание. Младежите дадоха листовки и на председателя на Народното събрание Цвета Караянчева и нейния заместник Емил Христов.Цветан Цветанов, който е и председател на Комисията по вътрешна сигурност и обществен ред, приветства инициативата на младежите от ГЕРБ, като отбеляза, че такива информационни кампании са част от голямата битка срещу престъплението трафик на хора, в която са въвлечени редица институции. „Превенцията е възможна само ако има отлична информираност сред обществото за същносттана това явление“, посочи Цветанов.„На Европейския ден за борба с трафика на хора искаме да информираме обществото за възможни начини за противодействие на това престъпление. Младите хора трябва да сме двигателят на такива полезни за хората информационни кампании“, сподели председателят на Младежи ГЕРБ-София Ивайло Петков.„Като млади жени ние сме длъжни да направим ясен призив към дамите, търсещи професионална реализация и по-добри възможности в чужбина, да обръщат внимание на притеснителните сигнали, за да не попаднат във фаталната примка на трафика на хора“, каза на свой ред Йоанна Драгнева от групата на ГЕРБ в СОС. Според общинския съветник от ГЕРБ-София Михаела Иванов информираният избор е правилният избор. Тя обясни, че във флаерите, които младите хора раздаваха днес в Народното събрание, се съдържа много важна информация за същността на трафика на хора и начините на превенция.Днес в 17:30 часа младежите от ГЕРБ-София ще раздават флаери и на жителите и гостите на столицата по пешеходната част на бул. „Витоша“. Кампанията ще продължи с кръгли маси в София и Велико Търново съответно на 1 и 2 ноември 2018 г.", "date": "2018.10.18", "title": "Цветан Цветанов подкрепи инициативата на МГЕРБ-София за Европейския ден за борба с трафика на хора"}
{"url": "http://www.cross.bg/bulgariya-predstavitel-viziya-1586576.html", "text": "/КРОСС/ Жители на община Крумовград се срещнаха със зам.-председателя на ПГ на \"БСП за България\" Драгомир Стойнев и народния представител Иван Ибришимов. На срещата жителите на общината засегнаха въпроси, свързани със здравеопазването и образованието в региона, които не се решават от години. Хората заявиха, че подкрепят много от предложенията във \"Визия за България\" и направиха своите предложения за допълнения по документа.„Промяната, от която се нуждае българското здравеопазване, е заложена във \"Визия за България\". Ние искаме пациентът да се постави във фокуса на здравната система“. Това каза зам.-председателят на ПГ на „БСП за България“ Драгомир Стойнев по време на срещата. Той добави, че за да стане това, трябва да има минимум заплащане от страна на пациентите, общинските болници да не са търговски дружества, а лечебни заведения и да се намали ставката ДДС за лекарствата и медицинските изделия. „Всичко това е заложено във Визията и е изпълнимо, ако има политическа воля за него“, категоричен бе Стойнев. \"Системата на здравеопазването е пробита. С вота на недоверие се надявам да се провокира дебат, в който да излязат пречките, които я спъват\", каза народният представител Иван Ибришимов. Той заяви, че системата на здравеопазването е хаотична, сбъркана и насочена към търговеца, а не към пациента и медицинския работник. Д-р Ибришимов каза още, че лекарствената политика в момента също е изключително сбъркана и създава среда за корупционни практики в системата. \"В пъти повече пари се отделят за здравеопазване, а качеството и достъпът на хората до него намаляват, с това се нарушават конституционни права на българите\"- каза още народният представител.\"Най-големият проблем в България, в момента, е демографията. Всъщност, страната  вече се намира  в демографска смърт. Затова БСП повдига темата не в предизборна кампания, а сега, когато можем да я обсъдим и да поискаме конкретни мерки”, отбеляза народният представител Станислав Владимиров по време на среща с жители на общ. Кирково. По думите му част от мерките за справяне с проблема минават през подпомагане на младите семейства с репродуктивни проблеми, отглеждането и грижата на детето в детски ясли, детска градина и училище. „Доходите в България продължават да са изключително ниски. С това ниво на доходите и отворения трудов европейски пазар е много трудно да се задържат хората у нас“, каза още тойВ Кирково народният представител Румен Георгиев подчерта, че България трябва да има нова аграрна политика и тя да бъде свързана с всички култури, а не само с пшеницата. \"Европейските средства трябва да се разпределят към всички земеделски производители - малки, средни, кооперации, големи. Защото сега, шест големи производители на зърнени култури получават почти всички средства, а над 85% от зеленчуците и плодовете у нас са вносни\", каза още Георгиев. Тези наши предложения са заложени във \"Визия за България\", затова искаме да ги обсъдим с всички българи\", добави Румен Георгиев. На срещата с народните представители Явор Божанков, Чавдар Велинов и Донка Симеонова жителите на село Черничево бяха категорични, че подкрепят мотивите на левицата за вота на недоверие към правителството. Те добавиха, че  в малките населени места няма елементарни медицински грижи, а заради липсата на работни места младите хора отиват в големите градове или в чужбина и заради това се затварят училища и детски градини. \"Държавата се отнася с жителите на малките населени места като втора ръка хора, те обаче са гръбнакът на нашата държава\", каза народният представител Явор Божанков. Той добави, че проблемите с обезлюдяването на малките населени места, проблемите с инфраструктурата, за която не се отделят никакви средства,  могат  да се решат с \"Визия за България\".„Правилната регионална политика не е просто асфалтиране на пътища, а  добро планиране на развитието на регионите. Не може икономиката ни да е развита само в три-четири града. Това води до дебалансиране на държавата”. Това каза народният представител Любомир Бонев на среща с жителите на с. Пчеларово, където бе заедно със своя колега Александър Симов. Той добави, че една от основните  задачи на „Визия за България” , в частта Регионално развитие, е да изградим устойчива, балансирана и ефективна транспортна система в услуга на хората и бизнеса, за да се развива и икономиката паралелно.Народният представител Александър Симов  заяви, че политиката не може да се прави само за богати и само за бизнеса. \"Политиката трябва да е насочена към обикновените хора и малките населени места. Точно заради това ние сме тези, които предлагат алтернативата. Алтернатива на разрухата, грабежа, корупцията, беззаконието и корпоративните схеми\", категоричен бе Симов. Това е същността на \"Визия за България\" - идеята, че трябва да променим всичко, ако искаме да има бъдеще за хората, тук\", заключи той.", "date": "2018.10.18", "title": "Крумовград, Кирково, Черничево и Пчеларово дадоха своите предложения по \"Визия за България\""}
{"url": "http://www.cross.bg/rysiya-egipet-myasto-1586572.html", "text": "/КРОСС/ Приключи визитата на египетския президент Абдел Фатах ас-Сиси в Русия, съобщава „Независимая газета“, цитирана от Фокус.В 75-годишната история на двустранните отношения има възходи и падения, но никой не е забравил, че с руско съдействие са построени 97 големи промишлени обекта, сред които Асуанската язовирна стена, Хелуанският металургичен комбинат, алуминиевият завод в Наг-Хамади, заводът за антибиотици в Абу Заабал и други. Те продължават да заемат важно място в египетската икономика. Основна част в програмата на тази визита бяха разговорите в Сочи с президента Путин. Египет трябва да развива своята икономика с бързи темпове и едновременно с това да се съобразява с негативното въздейстиве на конфликтите в региона, като полага усилия за тяхното намаляване. Така ще може да решава проблемите, пред които е изправена страната – бедност, безработица, а оттук и да отстранява възможностите за радикализация на обществото. Ас-Сиси е изразил надежда, че голяма част от тези проблеми могат да се решават при вазимноизгодно икономическо и политическо сътрудничество с Русия. Двамата държавни глави са разговаряли за конкретни съвместни проекти, в частност и в областта на ядрената енергетика. Тяхната реализация ще създаде възможност да се открият десетки хиляди нови работни места и в строителството, да се привлекат млади квалифицирани хора.За Русия задълбочаване на сътрудничеството с Египет също е изгодно. Това е най-голямата като население държава в арабския свят и втора в Африка. През нея минават важни международни морски, сухопътни и въздушни транспортни комуникации. Египетският пазар предлага възможности за реализация на руската селскостопанска и високотехнологична продукция, за износ на различни стоки и услуги. Сътрудничеството с Египет е важно за Русия в разрешаване на проблемите в Близкия изток. Мненията на двамата президенти, в частност около ситуацията в Сирия и Ливан, съвпадат в значителна степен. Накрая, но не на последно място, Путин и Ас-Сиси са обсъждали и въпроси, свързани със завръщането на руските туристи в техни любими курорти като Хургада и Шарм еш-Шейх, което налага в най-скоро време да се възстановят чартърните полети до тези дестинации. ", "date": "2018.10.18", "title": "„Независимая газета“: В Египет очакват завръщането на Русия"}
{"url": "http://www.cross.bg/bansko-koleda-ypravitel-1586571.html", "text": "/КРОСС/ Усилено вече се правят резервации както за студентския празник, така и за Коледа и Нова година в зимния ни курорт Банско. Част от хотелите са заети на 100% за декември месец, като резервациите са направени най- вече от чужденци, които съчетават карането на ски с празниците, съобщава БНТ.", "date": "2018.10.18", "title": "Банско се подготвя за зимния туристически сезон"}
{"url": "http://www.cross.bg/predstaviteli-ninova-organizatzii-1586570.html", "text": "\r\n/КРОСС/ Днес, 18 октомври/четвъртък/, от 12.00ч на ул. Позитано 20 ще се проведе среща на лидера на БСП Корнелия Нинова, представители на ръководството на партията и парламентарната група с представители на пенсионерски организации, протестиращи вчера. Изявление за медиите ще бъде направено около 13.00ч.", "date": "2018.10.18", "title": "Корнелия Нинова ще проведе среща с представители на пенсионерските организации"}
{"url": "http://www.cross.bg/stefan-tambyev-transplantatziya-1586569.html", "text": "/КРОСС/ Чешма в памет на донорите на органи откриват днес в София. Паметникът е изграден в новата градинка при Окръжна болница. Идеята за чешмата е на Стефан Тамбуев - първият български пациент, на когото е направена двустранна белодробна трансплантация, съобщава БНТ.Стефан Тамбуев - председател на \"Сдружение на пациентите с дихателна недостатъчност и белодробна трансплантация\": Това е паметник на донора, който заедно с това има и характер на чешма, защото водата е израз на живот и приемственост.Портал, който среща живота и смъртта. Това символизира формата на чешмата.Стефан Тамбуев: Две струи вода, които се събират в общо корито надолу. Това е онази приемственост между донор и приемник, защото тук говорим за подаряване на живот.Стефан Тамбуев диша с дробовете на друг човек след трансплантация във Виена. Казва, че с поставянето на чешмата иска да насърчи донорството на органи. В момента България е на последно място по брой донори на 1 млн. души население в Европа.Стефан Тамбуев: Ние имаме в момента донор и половина на милион население. Това ще рече 3 донора на два милиона. Един донор спасява 7 човешки живота.За последните две седмици трима пациенти са починали в очакване на белодробна трансплантация. В същото време стана ясно, че България е получила отказ от всички европейски страни да извършват белодробни трансплантации на български пациенти.Стефан Тамбуев: След едни много добре уредени отношения се оказа, че ги разбихме и създадохме едни много лошо уредени отношения с институциите Евротрансплант и клиниката във Виена, която извършва тези трансплантации.В момента сме поставени пред едно ново изискване от страна на Европа. Тоест искат 10 донора на един милион население. С една дума - от България те искат 70 донора на година.Сега Министерството на здравеопазването планира да започне да извършва белодробните трансплантации у нас. Според Стефан Танбуев, за да се реши проблемът, трябва да бъде създадена национална програма.Стефан Тамбуев: Идването на чужди екипи, които да трансплантират у нас не е лошо като идея. Напротив, много добра идея е, но проблемът няма да се реши. Нито единият, нито другият, докато ние не създадем една национална програма по отношение на трансплантациите. Тя трябва да обхване донорство. Трябва да обхване трансплантации в предтрансплантационен период, в следтрансплантационен период. В нея трябва да се изрази критерият за необходимост от съответна техника като ниво на техника, с която трябва да разполагат съответните хирургии.Резултати ще бъдат постигнати и ако се работи за насърчаване донорството на органи, категоричен е председателят на Сдружението на пациентите с дихателна недостатъчност и белодробна трансплантация. Следващата чешма в памет на донорите, която ще бъде изградена по тяхна инициатива ще е в Пловдив. ", "date": "2018.10.18", "title": "Откриват чешма в памет на хората, спасили живот чрез донорство"}
{"url": "http://www.cross.bg/bogdanova-violeta-narkomanii-1586573.html", "text": "/КРОСС/ Колко е голям проблемът с взимането на наркотици и сядането зад волана в България? Над десет пъти се е увеличил броят на хванатите шофьори, които са управлявали моторно превозно средство след употребата на наркотици в сравнение с 2014. Гости в Сутрешния блок на БНТ - Виолета Богданова, Център по наркомании, дирекция \"Контрол и превенция\" и Йонко Иванов, председател на Асоциацията на преподавателите по авто-мото подготовка.Има тенденция за увеличаване на употребата особено на стимуланти, обясни в ефира на БНТ Виолета Богданова от Центъра по наркомании.Виолета Богданова, Център по наркомании, дирекция \"Контрол и превенция\": Ако го превърнем в цифри от 2005 година 5,2% от общото население - 15 до 64 години - са употребили поне веднъж някакъв наркотик в живота си. За 2016 година става въпрос вече за 11,2%.Някаква част от тези хора са и шофьори, коментира тя. И не става въпрос за хора, които са зависими към наркотици, а за хора, които са употребили при някакви ситуации.Най-честата употреба е на марихуана - около 320 - 370 хиляди човека са употребили поне веднъж марихуана, на второ място са стимулантите по употреба, коментира още Богданова. Комбинацията между стимулант и алкохол дава възможност реакциите на шофьора да са забавени заради алкохола, а заради стимуланта - той да не е критичен към ситуацията, обясни тя.Йонко Иванов, председател на Асоциацията на преподавателите по авто-мото подготовка: Това, което е направено 2007 - 2012 година във Франция и в Канада доказва, че дори една минимална доза алкохол - до 0,5, както е разрешеното в България да бъде, оказва 4 пъти по - голям риск при шофиране, отколкото поемането на едно наркотично вещество от рода на канабиса.Според него превенцията трябва да бъде на първо място.", "date": "2018.10.18", "title": "Ще помогнат ли санкциите за справяне с дрогираните шофьори?"}
{"url": "http://www.cross.bg/bulgariya-narodniyat-viziya-1586566.html", "text": "/КРОСС/ Народни представители от ПГ на“БСП за България“ проведоха срещи в област Кърджали за проекта „Визия за България“. Демографската криза и катастрофалното състояние на здравеопазването бяха част от темите, които жителите на Момчилград дискутираха с народните представители Жельо Бойчев, Николай Тишев и Ирена Анастасова. „Тук сме, за да ви дадем надеждата, че перспектива и развитие може да има“, каза народният представител Жельо Бойчев.По отношение на това, че много млади хора си тръгват от България, народният представител Николай Тишев коментира, че демографската криза е проблем на много региони в страната. „Единственото решение е рязко увеличение на доходите, освен разкриването на нови работни места“, каза той и поясни, че във Визията е поставен акцент върху заплащането на труда, като предложението е минималната работна заплата да бъде до 60% от средната. Присъстващите изразиха своята подкрепа за предложения във „Визия за България“ нов модел на здравеопазване.Коментиран бе и вотът на недоверие по тема Здравеопазване, внесен от БСП. Темата за образованието също бе поставена от гражданите на Момчилград и те приветстваха предложенията във Визията. Споменат бе и проблемът с назначаване на определени хора на определeни позиции, поради партийна принадлежност. „Не бива да допускаме политизиране в сферата на образованието“, категорична бе Ирена Анастасова.Народните представители Петър Витанов и Иван Ченчев разговаряха с гражданите на Джебел за проекта „Визия за България“. Хората изразиха своето настояване за повече държава в обществено- икономическите отношения. Те призоваха за повече държавни предприятия и болници. На срещата бе обсъден и внесеният от БСП вот на недоверие по темата Здравеопазване. „Пациентът и здравето му са изместени от фокуса на здравеопазването, за сметка на финансови интереси“, коментира народният представител Петър Витанов. Той допълни, че с предложенията, заложени във „Визия за България“, се цели пациентът отново да бъде в центъра. „Здравето не е стока, с която може да се търгува“, подчерта народният представител Иван Ченчев.В рамките на дискусията по „Визия за България“ жителите на Ардино коментираха много теми с народните представители от ПГ на „БСП за България“ Николай Бошкилов, Иван Иванов, Димитър Георгиев. Хората от града се оплакаха от крайно ниските пенсии, с които едва преживяват. „ПГ на „БСП за България“ внесе предложение за индексация на пенсиите и премахване на разликата между новоотпуснати и староотпуснати пенсии, което ГЕРБ и ОП отхвърлиха в парламента“, отбеляза народният представител Николай Бошкилов. Бяха поставени и редица въпроси по отношение на ненавременно получаване на заплати от учители в детските градини, заниженото качество на образованието, както и проблемите на местното самоупраление. „Един от основните проблеми днес е липсата на доверие към институциите във всяка една сфера. Българинът се чувства изоставен“, коментира народният представител Иван Иванов. Той каза, че това не е изненадващо, предвид факта, че 90% от бюджета на МВР отива за издръжка на администрация и заплати.Жителите в село Егрек призоваха за промяна в социалната политика. Те коментираха този въпрос за „Визия за България“ с народните представители Тодор Байчев и Цветан Топчиев. „Решението е във Визията. Ние предлагаме увеличението на пенсиите да бъде пропорционално за всички, а не само за минималната пенсия“, коментира Байчев. Цветан Топчиев обясни, че с предложените промени във Визията по отношение на селското стопанство се търси и социалният ефект в малките на насели места и създаване на възможност за работни места. ", "date": "2018.10.18", "title": "Момчилград, Джебел, Ардино и Егрек дискутираха  „Визия за България“"}
{"url": "http://www.cross.bg/krasimirov-ochakva-ryse-1586574.html", "text": "/КРОСС/ Заподозреният за убийството на журналистката Виктория Маринова се очаква днес да бъде конвоиран до Русе. Там ще му бъдат повдигнати обвиненията, които вече му бяха предявени задочно, съобщава БНТ.Северин Красимиров вчера бе екстрадиран от германските власти в България.Информацията до момента е, че той ще пристигне по обяд. Красимиров беше екстрадиран с полет от Германия, където беше задържан и обвинен задочно. По данни на съдебната охрана, според техни вътрешни инструкции, през нощта не се превозват задържани. Именно по тази причина се очаква Красимиров да бъде доведен в ареста в светлата част на деня.", "date": "2018.10.18", "title": "Очаква се днес да конвоират Северин Красимиров в русенския арест"}
{"url": "http://www.cross.bg/zaharieva-ekaterina-raboti-1586575.html", "text": "/КРОСС/ Надяваме се да няма вариант без сделка за Брекзит, но времето ни притиска. 90% от споразумението е договорено, но най-трудното е оставено за края.Нашите сънародници няма за какво да се притесняват, тъй като правата на гражданите на ЕС във Великобритания са вече договорени, увери Екатерина Захариева в интервю за БНТ, като допълни, че гаранция за това е дадена от самия британски премиер и от външния министър.Посолството е подготвено да направи разяснителна кампания, както и да се развият преговорите.Имаше доста фактори и политици в света, които се изказаха доста бързо. Правовият свят изисква поне да се дадат едни 72 часа за разследването, за да може то да напредне. Така вицепремиерът коментира световната реакция на новината за убийството на журналистката Виктория Маринова. Българските власти са били поздравени за бързото разкриване на убийството, допълни Захариева. По думите ѝ е съвсем нормално, че премиерът Борисов е извикал посланиците у нас на среща, на която да ги запознае с разследването на убийството.Да има среща с посланиците е съвсем нормално. Това е нормална практика. Премиерът се среща с посланиците редовно. Няма как, когато целият свят пише, че в България едва ли не се извършват поръчкови убийства на журналисти, да не реагираме. Ако не бяхме реагирали?", "date": "2018.10.18", "title": "Екатерина Захариева:Българите във Великобритания няма за какво да се притесняват"}
{"url": "http://www.cross.bg/zykurburg-kompaniyata-facebook-1586577.html", "text": "/КРОСС/ Няколко пенсионни фонда, както и департаментите на финансите в американските щати Род-Айлънд, Илинойс и Пенсилвания, подкрепят идеята за свалянето на Марк Зукърбърг от поста председател на Борда на директорите на компанията \"Facebook\", предаде БГНЕС.Департаментите и пенсионните фондове на град Ню Йорк са миноритарните акционери. Друг миноритарий настоява Зукърбърг да се оттегли от заеманите постове, поемайки отговорността за серията скандални провали.Цялата тази инициатива обаче е обречена на провал. Причината е, че Зукърбърг разполага с 59,9% от гласовете в борда.Искането за отстраняване на Зукърбърг идва, след като се разрази скандалът, свързан с компанията „Кеймбридж аналитика“, която незаконно е използвала личните данни на потребителите на социалната мрежа. Разкритията предизивкаха срив в акциите на \"Facebook\".Подкрепата за предложението за сваляне на Зукърбърг нарасна, след като бяха открити нови слаби страни на социалната мрежа, заради които хакери могат да получат достъп до около 50 милиона акаунта.", "date": "2018.10.18", "title": "Акционери искат да свалят Зукърбърг от компанията \"Facebook\""}
{"url": "http://www.cross.bg/tyutyunoproizvoditelite-godina-tekstut-1586578.html", "text": "/КРОСС/ Експерти от Националната агенция за приходите /НАП/ ще проведат работна среща с тютюнопроизводители от Благоевградска област. Поводът е обявените от вчера безсрочни протести срещу облагането с данък на субсидиите, които държавата предоставя в сектора под формата на национални доплащания за преориентиране на производството.Недоволството на тютюнопроизводителите е срещу натиска на служители от приходната агенция през последните две седмици, които чрез писма и обаждания по телефона настоявали да платят полагащия се данък и върху субсидиите за миналата година.От Съюза на производителите на ориенталски тютюни и сдружение “Басма“ са категорични, че такъв налог не се дължи и това било записано в преходните и заключителни разпоредби в закона. Тихомълком обаче текстът отпаднал, твърди Арбен Мименов.От браншовите организации на тютюнопроизводителите ще изпратят протестни декларации до МС и Народното събрание с настояване текстът да се върне в данъчния закон.От НАП заявиха за „Хоризонт“, че от 2010 година всяка субсидия се облага с 10-процентов данък и служителите на агенцията просто спазват закона.На разяснителната среща, която ще се проведе следобед  под домакинството на областния управител на Благоевград, освен тютюнопроизводителите, са поканени и кметове на населени места.", "date": "2018.10.18", "title": "Експерти от НАП ще се срещнат с тютюнопроизводители от Благоевградско"}
{"url": "http://www.cross.bg/snyag-sedmitza-sever-1586558.html", "text": "/КРОСС/ Топлото и сухо време от последните седмици, което някои наричат циганско лято, е на път да приключи в следващите дни. Още днес очакваме превалявания, които ще започнат в Югоизточна България и ще се движат на северозапад в рамките на деня. В западната половина на страната ще остане предимно сухо, но облачно. Температурите през деня ще са до 23 градуса в най-южните райони.В планините валежите ще са в Странджа, Сакар, източните Родопи и източните дялове на Стара планина. В по-ниските планински райони термометрите ще гонят 15-16 градуса, а по по-високите места - около 9.До края на почивните дни и в началото на следващата седмица времето ще е динамично над цяла Южна Европа. Днес очакваме интензивни валежи по бреговете на Източна Испания и по-конкретно в района на град Валенсия. Испанските метеоролози алармират за очаквани валежни количества между 100 и 300 литра на квадратен метър.По нашите географски ширини през уикенда ще навлезе хладен въздух от север, благодарение на антициклон над Централна Европа. В началото на седмицата в източните части на Средиземноморието ще се развие и мощен циклон. В резултат на всичко това дневните температури ще паднат до към 13-16 градуса, а в Западна и Южна България ще се излеят първите по-значителни есенни дъждове.Първият сняг се очаква да падне до средата на следващата седмица. Комбинацията от антициклон на север и циклон на юг ще донесе валежи от дъжд и по-ниски температури. В по-високите части на планините, над 1500 метра, температурата ще падне драстично в понеделник и вторник. Тогава там се очакват слаби валежи от сняг с покривка до няколко сантиметра. Ще побелее в Рила, Пирин, Западните Родопи и Централна Стара планина.В края на другата седмица, след 28 октомври, предстои силен приток на студен арктически въздух от север. Температурите и в по-ниските части на Западна България ще паднат около и под нулата. Отново се очаква снеговалеж, като покривката в планините може да достигне до 6-7 сантиметра. Валежи от сняг се очертават по цялата ни западна граница със Сърбия.", "date": "2018.10.18", "title": "Край на циганското лято, сняг до седмица"}
{"url": "http://www.cross.bg/blusnal-momcheto-ivan-1586561.html", "text": "/КРОСС/ Съпругата на мъжа, блъснал 19-годишно момче на пешеходна пътека в Своге, заяви, че виновника за инцидента - Иван и цялото му семейство ще понесат последиците от случилото се. Пред камерата на NOVA Бетина Георгиева каза, че тя и близките й се интересуват от състоянието на пострдалия Богомил и се молят за оцеляването и пълното му възстановяване. Готови са и да помагат, с каквото могат.Бетина не може да си обясни как мъжът й е блъснал младежа. \"\", каза Георгиева. Според прокуратурата водачът, ударил момчето, има множество нарушения. Голяма част от тях са свързани с шофиране с превишена скорост. В сряда Иван беше освободен от ареста срещу парична гаранция от 2000 лева. Той е обвинен за нанасяне на тежка телесна повреда. Ако бъде признат за виновен, може да получи от 1 до 6 години затвор.А лекарите в \"Пирогов\" продължават да се борят за спасяването на момчето. Състоянието му остава критично, с пряка опасност за живота.  ", "date": "2018.10.18", "title": "Съпругата на мъжа, блъснал момче в Своге: Ще си понесем последствията "}
{"url": "http://www.cross.bg/formyla-pytin-povozi-1586559.html", "text": "/КРОСС/ Владимир Путин повози президента на Египет по писта за Формула 1. Руският държавен глава качи Абдел Ал-Сиси на новата президентска кола, която е местно производство.Путин седна на шофьорското място и подкара колата по пистата в Сочи, на която пилотите от Формула 1 караха само преди две седмици.\n\t\t\t\t\t", "date": "2018.10.18", "title": "Путин повози египетския президент по писта за Формула 1 (видео)"}
{"url": "http://www.cross.bg/polozhenie-grada-nyama-1586560.html", "text": "/КРОСС/ Бедствено положение в Община Лом. Целият град и няколко села са без вода дни наред. Затварят се детски градини, ясли и училища. Проблемът се задълбочава от години. Местните са принудени да пълнят вода от чешми в града. Във вторник официално бе обявено бедствено положение, а вода реално няма от три дни. Според жителите общината трябва да поеме отговорност и да осигури водоноски. От кметството обявиха 7-дневен срок, в който аварията ще бъде отстранена., заяви кметът на града Пенка Пенкова.Тя добави, че прекъсването на водопровода е довело до образуване на свлачище. Очаква се да бъдат осигурени 15 водоноски. Местните апелираха проблемът да се реши веднъж завинаги, тъй като през предстоящия сезон може да възникнат още аварии.  ", "date": "2018.10.18", "title": "Бедствено положение в Лом"}
{"url": "http://www.cross.bg/zdravkov-ivancheva-desislava-1586604.html", "text": "/КРОСС/ Главният архитект на София Здравко Здравков е на разпит в Специализирания наказателен съд /СНС/ по делото срещу отстранената като кмет на район „Младост“ Десислава Иванчева, съобщи БНР.От показанията му стана ясно, че в края на миналата година той е сезирал прокуратура заради забавени от нея преписки за строежи в столичния район. Подсъдими затова, че са изнудвали за пари строителния предприемач Александър Ваклин, са още, бившата заместничка на Иванчева Биляна Петрова и бившият районен кмет на \"Младост\" Петко Дюлгеров.Пред съда Здравков, който даваше показания, в присъствие на адвокат, заяви, че от тримата подсъдими познава само Иванчева и Петрова. Показанията му бяха свързани основно с Десислава Иванчева и маниера й на работа, от който имало сериозни оплаквания. Тя бавела обявления за подписани от него разрешителни за строеж. Преди да сезира прокуратурата за нейното бездействие, Здравков инициирал изслушване на Десислава Иванчева в Столичния общински съвет, но ефект нямало. Затова Здравко Здравков подал сигнал до прокуратурата със седем конкретно оплакали се хора, сред които и Александър Ваклин.Здравков обясни, че още с встъпването на Иванчева като кмет на \"Младост\" със заповед на кмета Йорданка Фандъкова, тя е получила изключителното правомощие да контролира строителните действия в района, който управлява, както и да съставя констативни протоколи при нарушения.Разпитът на архитект Здравков приключи.По делото  трябва да дадат показания още деветима души.", "date": "2018.10.18", "title": "Главният архитект на София на разпит в СНС по делото „Иванчева“"}
{"url": "http://www.cross.bg/koli-starite-grazhdani-1586599.html", "text": "/КРОСС/ Данъците на старите коли стават с до 30% по-високи. Това решиха депутатите, като приеха на първо четене промени в Закона за корпоративното подоходно облагане, съобщава Нова. Очаква се това да засегне собствениците на над 2 милиона автомобили, произведени преди 2005 г. \"\", коментира от парламентарната трибуна депутатът от ГЕРБ Менда Стоянова.\"\", каза народният представител от БСП Иван Иванов.", "date": "2018.10.18", "title": "Данъците за старите коли скачат с до 30%"}
{"url": "http://www.cross.bg/medvedev-sposobna-nikakvi-1586613.html", "text": "/КРОСС/ Руският премиер Дмитрий Медведев определи санкциите срещу банковия сектор на Русия за „обявяване на война“. Според министър председателя на Руската федерация страната е способна да преодолее рестрикциите, цитира го ТАСС, позовавайки се на интервюто му  пред Euronews.\"Това са най-тежките санкции и няма никакви съмнения, че ще успеем да ги преодолеем“, смята Медведев и пояснява: „Нямаме никакви съмнения, че нашата икономика е способна да се приспособи към всякаква форма на натиск. Въпросът е защо е нужно това. Нарушава се международният ред, в това число и международният икономически порядък“.Според него степента на интегрираност и взаимна обвързаност на руската и американската икономика е съвсем незначителна и от санкциите, които американците обявяват техният бизнес не страда особено силно, тъй като търговският стокообмен между двете държави е малък. „Но европейският бизнес търпи големи загуби, тъй като нашият търговски обмен с него е голям“, подчертава Медведев.", "date": "2018.10.18", "title": "Медведев: Санкциите срещу банковия сектор на Русия са „обявяване на война“"}
{"url": "http://www.cross.bg/podobryava-bolnitzata-zagora-1586562.html", "text": "/КРОСС/ Каква е причината за поредната авария в оръжейния завод „Арсенал” Казанлък, при която пострадаха шестима души? Те не са с опасност за живота. Припомняме, че в началото на годината двама души там загинаха при подобен инцидент. От вчера започна провеждането на специално разследване, което да докаже каква и чия е вината за аварията.„Състоянието на пострадалите се подобрява. Един от тях, който е бил настанен в болницата в Казанлък, вече е освободен за домашно лечение. От болницата в Стара Загора обясниха, че се подобрява състоянието на най-тежко пострадалия при инцидента”, обясни в „Здравей, България” областният управител на Стара Загора Гергана Микова.Образувано е досъдебно производство за причинени средни телесни повреди на повече от едно лица. Назначени са редица експертизи и предстоят огледи, поясни Таня Димитрова, прокурор в Районната прокуратура в Казанлък.", "date": "2018.10.18", "title": "Състоянието на пострадалите в завод Арсенал се подобрява"}
{"url": "http://www.cross.bg/predotvratiha-bombena-ataka-v-cherna-gora-1586563.html", "text": "/КРОСС/ Полицията в Черна гора съобщи, че е предотвратила бомбено нападение в столицата Подгорица. При спецакция са арестувани трима души, предаде БГНЕС.Задържаните са на възраст 35, 36 и 38 години. При акцията е открита ръчно взривно устройство М-75, което било изработено в град Плужине. Двама от арестуваните се движели с откраднат автомобил.", "date": "2018.10.18", "title": "Предотвратиха бомбена атака в Черна гора"}
{"url": "http://www.cross.bg/dymite-zayavi-durzhavata-1586564.html", "text": "/КРОСС/ „Трябва да намерим общи пътища за преодоляване на разделението на българското обществото. Нека спрем омразата помежду ни“ . За това призоваха гражданите на Кърджали представителите на левицата. По думите им само заедно и единни, можем да решим проблемите на страната си.  Като други проблеми те посочиха демографския срив, който е особено голям проблем за хората, нуждата от защита на каузи, като тракийската, професионализмът при избора на експертни кадри.   Народният представител от ПГ на „БСП за България“  проф. Георги Михайлов заяви, че един от основните проблеми, които се опитва да реши „Визия за България“ е справянето с порочния кръг на финансиране и управление на здравната система.  По думите му той е причина нашите специалисти да напускат страната, не само поради недостойното заплащане на труда, а и поради липсата на възможност за кариерно развитие и възможност да подпомагат нацията си.  „С предлаганите от управляващите промени се цели да се легализира доплащането. 4 млрд. лв. средства от джоба на българския данъкоплатец влизат в здравната система, а сега се искат още пари от него, без да е ясно къде ще отиват“, обясни той. Според него управляващите предлагат  здравеопазването да е на застрахователен принцип, а самите застрахователи заявяват, че не са запознати с модела и не смятат предложенията за оптимални.„За нас основните проблеми са свързани с управление на финансирането в здравеопазването, а не с неговото постоянно дофинансиране, при неясни условия на управление на средствата и оставянето на същите правила на управление, които вече са доказали своята несъстоятелност. Затова внесохме вот на недоверие за здравеопазване“, обясни той.Депутатът от левицата проф. Иво Христов подчерта, че България има нужда от нов икономически инвестиционен модел, а не от подобряване на съществуващия. „Новият модел трябва да включва активна инвестиционна политика на държавата, което поставя акцент върху спестяванията и използването на вътрешните ресурси на страната, а не върху мантрата за външни инвестиции на всяка цена“, коментира още той. Народният представител Проф. Румен  Гечев заяви, че държавата трябва да подпомогне селското стопанство. По думите му има нужда от намеса на държавата в търговията на едро, като изкупува част от селскостопанската продукция, за да осигури по-високи цени на база на конкуренцията. Според него трябва да се вземат мерки за деконцетрация на земя в ръцете на няколко едри земевладелци, както е в момента.  Друга мярка на левицата е да се промени структурата на субсидиите, които отиват в зърнопроизводство и част от тях да бъдат насочени и към производството на зеленчуци, плодове, месо. „Държавата трябва да участва и да стимулира инвестициите, особено в регионите със смесено население“, заяви Гечев и подчерта, че във Визията се предвижда инвестиционен фонд на база на публично-частно партньорство.Народният представител от ПГ на левицата и член на ИБ на БСП Валери Жаблянов заяви: „Разликата между БСП и ГЕРБ е, че ние можем да кажем, какво трябва да представлява България“.  По думите му всеки може да има визия, но предлаганото от БСП е документ, зад който стоят разбиранията на много хора и който трябва да се превърне в управленска програма. Социалистът подчерта,че без равни социални права, не може да има равенство между хората. По думите му това е част от изконните, записани в Конституцията, устои на държавата ни, към които България трябва да се върне. „Визия за България“ цели да даде отговор на въпроса- каква държава искаме.  Ние не искаме държавата на Бойко Борисов и на едно его, а държава, която работи за всеки един свой гражданин“, заяви депутатът от региона Александър Симов.  В дискусията взеха участие народните представители Любомир Бонев и Тома Томов и председателят на БСП –Кърджали Милко Багдасаров. ", "date": "2018.10.18", "title": "Кърджали към БСП: Имаме нужда от нацинално единение"}
{"url": "http://www.cross.bg/ybiiistvoto-iioan-deloto-1586565.html", "text": "/КРОСС/ Съдът заседава по делото срещу Йоан Матев. Той е обвинен за убийството на Георги Игнатов в Борисовата градина.При предишните разпити стана ясно, че учениците и учители в училището на Йоан са го разпознали от излъчените след убийството кадри.Директорката пък била влизала в час, за да иска извинителна бележка за Йоан за деня на убийството. ", "date": "2018.10.18", "title": "Съдът заседава по делото за убийството в Борисовата градина"}
{"url": "http://www.cross.bg/razgrabeni-broeni-yunaiited-1586568.html", "text": "/КРОСС/ Всички билети за двубоя между Ювентус и Манчестър Юнайтед в Торино бяха разграбени за броени часове! Сблъсъкът в Шампионска лига ще се играе на 7 ноември от 22:00 часа.Преди този мач обаче, двата отбора ще се изправят един срещу друг на 23 октомври на \"Олд Трафорд\". ", "date": "2018.10.18", "title": "Билетите за двубоя Ювентус - Манчестър Юнайтед бяха разграбени за броени часове"}
{"url": "http://www.cross.bg/yaponiya-bulgariya-vruzki-1586567.html", "text": "/КРОСС/ Детският хор на БНР за пореден път ще демонстрира музикално и певческо майсторство в концерт, посветен на културните връзки между България и Япония. Събитието, част от програмата на 29-ите Дни на японската култура в България, ще се състои днес, 18 октомври, от 19 ч. в Аулата на СУ \"Св. Климент Охридски\". Входът е с покани.Детският радиохор ще изпълни подбрани български, японски и световноизвестни хорови песни. Представлението ще премине под палката на главния диригент на хора маестра Венеция Караманова. Концертът ще затвърди добрите взаимоотношения между двете страни и ще насърчи бъдещия културен обмен между Япония и България.Детският хор на БНР и Япония започват да градят дългогодишните си връзки още през 1967 г., когато по покана на тогавашния президент на Токайския университет - проф. Шигейоши Мацумае, хорът заедно с основателя си акад. Христо Недялков за първи път гостува в Япония. Оттогава досега хорът е изнесъл около 500 концерта в над 150 японски града. През 2015 г. той е удостоен с почетната награда на посланика на Япония в България Такаши Коидзуми за изключителен принос в развитието на културните връзки, взаимното разбирателство и приятелството между Япония и България.Концертът се организира от Асоциацията на завършилите Токайския университет в България и катедра \"Музика\" към ФНПП на СУ \"Св. Климент Охридски\" с подкрепата на посолството на Япония в България. ", "date": "2018.10.18", "title": "Детският хор на БНР с концерт по случай Дните на японската култура"}
{"url": "http://www.cross.bg/danni-mladezhut-kurvavoto-1586552.html", "text": "/КРОСС/ Тридневен траур на полуостров Крим, след кървавото нападение в колежа в град Керч.По последни данни 20 души са загинали, а над 50 са ранените при стрелбата. 18-годишният студент, за който стана ясно, че стои зад атаката, е притежавал законно оръжие.Студентът Владислав Росляков е получил разрешително миналия месец. При нападението е било задействано взривно устройство, а след това нападателят е стрелял с пушка.Бомбата той изработил сам. На този етап няма данни младежът да е имал съучастници, но тази версия все пак се проверява.Засега не е установен и мотивът на нападението. Според разследващите младежът не е бил свързан с религиозни секти.", "date": "2018.10.18", "title": "Тридневен траур в Крим след кървавото нападение в университет"}
{"url": "http://www.cross.bg/chasa-provede-zala-1586547.html", "text": "/КРОСС/ От 09.00 часа започва редовното пленарно заседание на Народното събрание.***От 09.00 часа при Спортна зона, ул. „Околовръстен път“ 365 / ул. „Патриарх Герман“, официално ще бъде открит благотворителен футболен турнир за купа „Емил Шарков“. ***От 09.30 часа в Inter Expo Center ще започне Automotive Forum & Expo Sofia 2018 с подкрепата на Automechanika. То се провежда под патронажа и с участието на министър-председателя Бойко Борисов. ***От 09.30 часа в V състав на Специализирания наказателен съд ще се гледа делото срещу Стефан Г., Георги Г., Христо А. и др., обвинени в образуване и ръководене на организирана престъпна група. ***От 09.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп. ***От 09.30 часа в 15 състав на Софийския градски съд ще се гледа делото срещу Роман Л., обвинен в организация на нападението над Алексей Петров.***От 09.30 часа ще се проведе заседание на Пленума на ВСС. ***От 10.00 часа в 20 състав на Софийския градски съд ще се гледа делото срещу Йоан Матев за убийството в Борисовата градина.***От 10.00 часа в XIV състав на Специализирания наказателен съд ще се гледа делото срещу Петър А., Красимир В., Борислав В. и др., обвинени в организиране и ръководене на организирана престъпна група. ***От 10.00 часа в III състав на Специализирания наказателен съд ще се гледа делото срещу Мелиад Фарах и Хасан Ел Хадж Хасан, обвинени в тероризъм. ***От 10.00 часа в НДК ще се проведе среща на министрите с ресор туризъм от дунавските държави и Седмият годишен форум на Стратегията на ЕС за Дунавския регион (Дунавската стратегия), което е най-важното заключително събитие от Българското председателство на инициативата. От 11.30 часа, в зала 6 на НДК, ще има пресконференция за резултатите от министерската среща и очакванията от Седмия годишен форум на Дунавската стратегия. В нея ще участват еврокомисарят за регионална политика Корина Крецу, вицепремиерът Екатерина Захариева, министърът на регионалното развитие и благоустройството Петя Аврамова и на туризма Николина Ангелкова. (пресконференцията е с осигурен превод). В 13.00 часа, в зала 3 на НДК, започва официалното откриване на Седмия годишен форум на Стратегията на ЕС за Дунавския регион (Дунавската стратегия). ***От 10.00 часа в сградата на КЕВР ще се проведе открито заседание за обсъждане на доклад относно заявление от „ЕВН България Топлофикация“ ЕАД за прекратяване на лицензия за производство на топлинна енергия и на лицензия за производство на електрическа и топлинна енергия с условия за изграждане на енергийни обекти и за издаване на разрешение за сключване на договор за заем. В 10.10 часа ще се проведе открито заседание за обсъждане на доклад относно бизнес план на „ЕВН България Топлофикация“ ЕАД – Пловдив за периода 208-2019 г.***От 10.30 часа с тържествени церемонии по поднасяне на венци и цветя ще бъде отбелязан Деня на парашутиста в централните софийски гробища. В 12.30 ч. пред паметната плоча на загиналите парашутисти на площад „Народно събрание“ ще започне военен ритуал в знак на преклонение към военните парашутисти, отдали живота си за свободата на Отечеството. Там ще участват министърът на отбраната Красимир Каракачанов, заместник-началникът на отбраната вицеадмирал Емил Ефтимов, висши офицери от Българската армия, военнослужещи от специалните сили, ветерани.***От 10.30 часа в хотел „Хилтън“ ще се проведе пресконференция на Националната комисия за борба с трафика на хора по повод 18-и октомври – Европейски ден за борба с трафика на хора. ***От 10.30 часа в „Къщата с часовника“ ще бъдат представени резултатите от проведено представително проучване на тема \"Потребителски опит и нагласи към различни финансови и платежни услуги\".***В 11.00 часа в зала „Запад“ на Народното събрание румънска парламентарна делегация, водена от председателя на Комисията по отбрана, обществен ред и национална сигурност на Камарата на депутатите на румънския парламент Дорел Къпрар, ще се срещне с председателя на Комисията по вътрешна сигурност и обществен ред Цветан Цветанов и членове на комисията.***От 11.00 часа в Националния пресклуб на БТА ще бъде представен анализът „Хоризонт 2030: Демографски тенденции в България\", изготвен от експертите по демография доц. Георги Бърдаров и доц. д-р Надежда Илиева***От 11.00 часа в Резиденция „Черешова градина“ (кв. „Панчарево“, ул. „Лакатушна“ 6) ще бъде представена иновация в нагряването на тютюн. ***От 12.00 часа в Националния пресклуб на БТА ще бъде представена иновативната технология за незрящи „Моето око”- разработка на израелската фирма „OrCam”.***От 12.30 часа ще бъдат поднесени венци и цветя на паметника на проф. Марин Дринов, който се намира в Научен комплекс 1 на БАН (ул. „Акад. Георги Бончев”, бл.6 ). Председателят на БАН акад. Юлиан Ревалски ще произнесе слово за проф. Марин Дринов – основател и председател на Българското книжовно дружество, чиито правоприемник е Българската академия на науките. Събитието е по повод 180 години от рождението на проф. Марин Дринов.***От 13.00 часа в Националния пресклуб на БТА на пресконференция ще бъде представена информационната кампания за грипа на СЗО.***От 13.30 часа в V състав на Специализирания наказателен съд ще се гледа делото срещу Петър Москов, Адам Персенски, Любомир Д., Росен А. и Юлияна Ц., обвинени в безстопанственост в особено големи размери. ***От 13.30 часа в XI състав на Специализирания наказателен съд ще се гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група. ***От 14.00 часа зам.-министърът на здравеопазването д-р Бойко Пенков ще присъства на откриването на първата чешма - паметник, посветена на хората, които чрез донорство даряват живот. Откриването ще се състои в новата градинка до локалното платно на спирка „Окръжна болница” на бул. „Цариградско шосе”.***От 14.00 часа зала „Инфоцентър\" на Регионалния исторически музей ще бъдат представени резултатите от проучването на новооткритата антична гробница на ул. „Московска\".***От 18.00 часа в Съюза на българските художници ще се състои заключителната изложба и церемония по награждаване на победителите в „Национален конкурс Алианц България за живопис, скулптура и графика“. ***От 18.00 часа в Американския център на Столична библиотека ще се проведе Единадесети софийски есенен салон за поезия. ***От 18.00 часа в Националната галерия ще бъде открита изложбата „Розова светлина“. ***От 18.30 часа в Гьоте-институт България ще бъде открита изложбата на Катарина и Вееркамп и Радослав Мъглов. ***От 18.30 часа в големия салон на „Съюз на юристите в България“ ще гостува председателя на „Европейски център за информационна политика и сигурност ECIPS“ и „CYBERPOL ICPO” г-н Рикардо Барецки.***От 19.00 часа в Аулата на СУ „Св. Климент Охридски“ ще се състои тържествен концерт на Детския хор на БНР по повод 29-ите Дни на японската култура.***От 19.00 часа на сцената на МТ „Стефан Македонски” ще се играе мюзикълът „Криворазбраната цивилизация“. ***От 19.00 часа в Театър „Азарян“ ще се състои приказният спектакъл „Кралят Елен“. ***От 20.00 часа в Литературен клуб „Перото“ джаз-артистът Васил Спасов ще има музикално участие. ***В 13.30 часа в зала № 1 на Районния съд ще се проведе заседание по делото срещу Георги А, обвинен за притежание на акцизни стоки без бандерол. ***От 12.00 часа в Заседателната зала на Община Бургас ще се проведе пресконференция за представяне на Национална програма „Детско здраве – Пирогов“.***От 09.30 часа в залата на дирекция „Морска Администрация“, град Варна, бул. „Приморски“ 5, 2 етаж, ще бъде отчетен напредъкът по проект „Интегрирано българско морско наблюдение” (InBulMarS). В последната работна среща по проекта ще участват представители на всички институции, партньори по проекта – ИА „Морска администрация“, ГД „Гранична полиция”, Агенция „Митници”, Военноморски сили, ДП „Пристанищна инфраструктура” и Изпълнителна агенция по рибарство и аквакултури, както и на изпълнителя.***От 13.30 часа в зала „Пиано“, хотел „Интернационал“, ще се проведе пресконференция по повод VII Конгрес на Българското дружество по белодробни болести.***В 17.45 часа в Младежки дом-Варна ще се проведе практическо занятие с цел поддържане на постоянна готовност за действия при бедствия, аварии и пожари.*** От 13.00 часа в конферентната зала на хотел \"Премиер\" ще бъде открит Форум „Настояще и бъдеще за миналото“ - за опазване на културно-историческото наследство. *** От 17.00 часа в Изложбени зали „Рафаел Михайлов“ ще се проведе откриване на изложба „Настояще и бъдеще за миналото” - съпътстващо събитие на национален форум „Настояще и бъдеще за миналото” за отбелязване на Европейската година на културното наследство. *** От 19.00 часа Клуб 7 ще започне Michael Jackson Tribute show. *** От 19.00 часа в ДКС „Васил Левски“ Камен Донев представя „Македонски песни“ – концерт спектакъл. ***От 17.30 часа в Регионална библиотека „Михалаки Георгиев“ ще бъде представена книгата „Алтернативата. Защо трябва да променим света, в който живеем?“ с автор Димитър Стоянов.***От 19.00 часа ще се играя спектакълът „Покана за танц”.***От 19.00 часа в градската концертна зала ще се състои концерт на Симфониета Враца – „Класическа Виена“. ***От 17.30 часа в сградата на общината министърът на отбраната Красимир Каракачанов ще награди с юбилеен медал „100 години Първа световна война“ видни общественици от община Габрово за активна военнопатриотична дейност и безвъзмездна работа при осъществяването на Мемориални комплекси „Стена на Храбростта“ в гр. Трявна.***От 14.00 часа в парк „Христо Ботев“ ще се състои Празник на знанието. ***От 18.00 часа в ХГ „Недялко Каранешев“ ще се състои изложба 3х18=50х50.***От 17.30 часа в малката зала на Дома на културата ще бъдат наградените участниците в конкурса „Да върнем книгите в ръцете на децата“. ***От 11.00 часа в хлебопекарната в жк. „Добротица” Община град Добрич организира съвместно събитие на ЦНСТДБУ-3 и хлебопекарна \"Ради Брет\" – Добрич. ***От 18.00 часа в ХГ „Христо Градечлиев“ ще се проведе творческа среща с поетесата Керанка Далакманска. ***От 09.30 часа в манастира „Св. Лука\", село Граница, Негово преосвещенство Белоградчишки епископ Поликарп ще оглави архиерейска света Литургия. ***От 14.00 часа в района на новия вход на пристанище Лом, ул. „Людовико Миланези“, главният изпълнителен директор на „Български пощи“ ЕАД Деян Дънешки ще пусне в употреба издание на тема „180 години от създаването на Пристанище Лом“ – една пощенска марка и специален пощенски печат.*** В 17.30 часа в Исторически музей-Панагюрище ще бъде открита Фотодокументална изложба „180 години от рождението на проф. Марин Дринов“, част от инициативите в рамките на Дните на духовността посветени на будителството, организирани от Община Панагюрище.***От 11.30 часа в Регионалния пресклуб на БТА, Спортен клуб по Шотокан карате-до – Плевен ще даде пресконференция във връзка със завърналите се с отличия плевенски състезатели по Шотокан карате-до от Световно първенство и купа по Шотокан карате-до, в Молдова.***Народните представители от ПГ на „БСП за България\" ще представят „Визия за България\" в областите Пловдив и София. Графика на срещите може да видите .***В 09.00 часа в зала 5 на Окръжния съд ще се проведе заседание по делото срещу бившият директор на Комплексния онкологичен център д-р Красимир Вальов. ***В 10.00 часа в зала № 1 на Апелативния съд ще се проведе заседание по дело, в което близките на пострадали при тежка катастрофа с трима загинали и трима ранени обжалват постановената от Окръжен съд – Стара Загора присъда от 6 години лишаване от свобода спрямо 24-годишния А.К.***От 13.30 часа в сградата на Средно училище „Димитър Матевски” Оперативна програма “Развитие на човешките ресурси” ще открие Национална кампания “Мисията е възможна”.***От 14.30 часа на ул. „Бгомил“ 95 министърът на енергетиката Теменужка Петкова ще участва в церемония по първа копка на подстанция „Евмолпия“.***От 12.00 часа в Родопския драматичен театър „Николай Хайтов“ ще бъде открито XV Туристическо изложение „Планините на България-гостоприемство в четири сезона“ – Смолян. От 14.00 часа на площад „България“ и площад „Свобода“ ще се проведе ученическа лекоатлетическа щафета „106 години от Освобождението на Родопите“. От 17.00 часа в Регионален исторически музей „Стою Шишков“ ще бъде открита изложбата „Костадин Илчев – гайдарят, учителят, майсторът“. От 17.00 часа в Родопски драматичен театър „Николай Хайтов“ в Зала 1 ще се състои концерт-спектакъл – 40 години от основаването на Детска градина „Слънце“ – гр. Смолян. ***От 17.00 часа в регионалния пресклуб на БТА ще се проведе пресконференция на съпредседателите на Демократична България – Христо Иванов и Атанас Атанасов по актуални национални теми и проблеми, както и такива, пряко свързани с града и региона. ***От 18.00 часа в РБ „З. Княжески“ ще бъде отбелязана 70-годишнина на Любчо Иванов и ще бъде представена новата му книга „Бащата на Нещата“.***От 19.00 часа в Драматичния театър ще се играе постановката „Трагедия от грешки“. ***От 19.00 часа в Оперния театър ще се състои операта „Дон Карлос“. ***От 10.30 часа в зала „Марица“ на Областна администрация Хасково Комисията по заетост към Областния съвет за развитие ще проведе заседание. ***От 19.00 часа в залата на ДКТ „Иван Димов“ ще се състои първият концерт от 43-тите Музикални дни „Проф. Недялка Симеонова“. ***От 10.30 часа в зала „Тича“ на хотел „Шумен“ ще се проведе редовно съвместно заседание на Регионалния съвет за развитие и Регионалния координационен комитет към Регионалния съвет за развитие в Североизточен район.***От 18.30 часа Арт галерия “Стойчев” открива традиционния си есенен салон.", "date": "2018.10.18", "title": "Предстоящи събития в страната за 18 октомври"}
{"url": "http://www.cross.bg/rodeni-na-oktomvri-1586546.html", "text": "/КРОСС/ Слави Трифонов, продуцент и тв водещАнани Явашев, актьорКопринка Червенкова, главен редактор на в. \"Култура\"Кънчо Атанасов, писателНикола Динев, световен и европейски шампион по класическа борбаНиколай Николаев (бате Николай), актьорАкад. Людмил Стайков, драматург и кинорежисьор", "date": "2018.10.18", "title": "Родени на 18 октомври"}
{"url": "http://www.cross.bg/pishe-spasi-sofiya-1586551.html", "text": "/КРОСС/ „ОЛАФ може да провери и ремонта на \"Граф Игнатиев\"“, пише на първата страница на вестник \"Сега\". Колкото повече наближава времето за пускане на трамваите по улицата в ремонт - \"Граф Игнатиев\" – в началото на ноември, толкова повече изпъкват строителните неуредици около обекта, допълва изданието. Вестникът пише още, че разследване на гражданската организация \"Спаси София\" показва, че Столична община е направила недопустими промени в проектите за ремонта, когато той вече е бил в ход. От \"Спаси София\" са подали сигнал по случая до управляващия орган, прокуратурата и ОЛАФ, с надеждата, че общината ще отнесе санкции.Селското стопанство и туризма са галениците на държавата, пише още \"Сега\" и допълва, че това са отраслите, които ползват най-много данъчни преференции. Благодарение на държавното рамо през миналата година, фирмите от аграрния сектор са си спестили близо 130 милиона лева, близка до тази цифра са спестили и компаниите в туристическия сектор, сочи анализ на финансовото министерство за данъчните разходи през 2017 г.„Светът се преобърна, бедните намаляха“, е водещото заглавия на \"24 часа\". Септември 2018 година е повратна точка в световната история. За пръв път 50% от човечеството вече са в средната класа, а бедните и хората в риск от бедност не са глобално мнозинство. 3,8 милиарда души живеят с над 11 долара на ден. Това съобщава авторитетния американски институт \"Брукингс\", цитиран от часовия вестник.", "date": "2018.10.18", "title": "Преглед на печата"}
{"url": "http://www.cross.bg/tema-zhivo-bulgariya-1586550.html", "text": "/КРОСС/ БНТ, „Сутрешен блок\"Тема: Политика и дипломация - външният министър Екатерина Захариева;Тема: Бум на дрогираните шофьори - ще помогнат ли санкциите;Тема: Доходи и бедност - коментират икономическите експерти;Тема: На стената на срама - как един графит представи България в Япония;Тема: По стъпките на протокола или да отидеш на среща с кралица;БТВ, \"Тази сутрин\"Тема: Терор   - колко са жертвите на кървавия атентат в Крим и какви са причините на нападението - гости Валери Тодоров и Славчо ВелковТема: Убийството в Русе - екстрадиция от Германия ,какава мярка ще опередели Прокуратурата?Тема: Инцидентът в Арсенал, какви са причините  икакаво е състоянието на ранените? - на живо от КазанлъкТема: След разследване на БиТиВи - как се контролират оБществените поръчки в София и каква проверка поиска столични якмет Фандъков?Скандалът в Япония с поругания мемориялНа живо от Лондон - как се подготвя екипа на президента за срещата с кралица Елизабет?Нова телевизия,  „Здравей  България\"Тема: Вандалите в Япония - служители на на Народната опера и балет в София - за посегателството директорът на операта аказ. Пламен КарталовТема:    Облатно  у нас - арестуваният за убийството на Виктория Маринова вече в България. На живо от Русе - подробноститеТема:   Ще отиде ли в затвора Мария, която преди 2 години уби мъж при самоотбрана.Тема:  Разединени патриоти - до къде ще стигне раздорът между Сидеров и Симеонов? ", "date": "2018.10.18", "title": "Теми и гости в ефира"}
{"url": "http://www.cross.bg/opera-kartalov-novina-1586555.html", "text": "/КРОСС/ Фалшива новина – така директорът на Софийската опера акад. Пламен Карталов определи вандалския акт на сценичните работници, които надраскаха със спрей мемориала на жертвите на атомната бомба в Хирошима.„Едно самопроизвеждане на фалшива новина, която се възпроизвежда като инфекция. От сайтове и медии до България стига новина, която няма нищо общо с новините по японска телевизия. Това не е мемориал, това е една стена, ограда пред строеж. Тя е много далеч от мемориала, нашите колеги си позволяват да правят тези надписи, но това не е оскверняване”, каза Акад. Карталов.Акад. Карталов посочи, че скандалът не е тръгнал от японските, а от българските медии. Той заяви, че инцидентът най-вероятно се е случил след употреба на алкохол от служителите на операта. Те бяха уволнени още вчера.„Аз трябваше да бъда в Канада, но се върнах по средата на пътя. Уволних ги, защото и до мен дойдоха такива хибридни новини, че нашите хора са поругали паметник, а паметникът е една стена. Няма да се откажем от нашето решение. Те са извадени от гастрола, освободени са от Софийската опера, но това излишно раздухване идва от нашата татковина”, посочи Акад. Карталов.Художественият ръководител на балета Сара-Нора  Кръстева заяви, че е разбрала за инцидента от българските медии.„Не ги оправдавам и няма да простя, защото те зашлевиха шамар на целия ни труд, на целия ни театър. Но трябва да правим разлика между вандализъм и поругаване. Полицията в Япония казаха, че за първи път им се случва чужденец да си признае и да се извини. Тяхната мярка е „леко хулиганство”, каза Кръстева.Над 25 хил. японци гледаха двата спектакъла „Кармен” и „Турандот” на Софийската опера и балет в Япония.", "date": "2018.10.18", "title": "Директорът на Софийската опера: Фалшива новина е, че наши служители са осквернили мемориала"}
{"url": "http://www.cross.bg/ninova-korneliya-levitzata-1586556.html", "text": "/КРОСС/ Над 150 жители на столичния район Подуяне направиха своите предложения по проекта „Визия за България” на среща с председателя на НС на БСП Корнелия Нинова. Те бяха свързани с демографската катастрофа, развитието на икономиката, здравеопазването, образованието, социалния пакет, предложен от левицата, транспорта и много други. Младите социалисти от района заявиха, че искат повече контрол на държавата в здравеопазването, образованието и икономиката. Те добавиха, че това са важни сектори, в които пресичането на корупцията и контролът са изключително важни. Жители на Подуяне, работещи в столичния метрополитен, подкрепиха предложенията на левицата, свързани с транспорта. Учителите, присъстващи на срещата, подкрепиха-  един учебник по предмет и поискаха повече спорт в учебните програми. \"Борисов си отива, но оставя разрушена държава. Години и много силна подкрепа от хората ще трябват, за да я възстановим\" . Това каза председателят на НС на БСП Корнелия Нинова. Тя добави, че в последните месеци той действа на принципа- \"след мен и потоп\". \"Колкото по - бързо свърши тази агония, толкова по- добре за България.  С Визията ние предлагаме перспектива и търсим националната енергия за нейната реализация. Всеки, който милее за здрава и образована нация, за българска икономика и добри доходи, е добре дошъл\", заяви Нинова.По повод вота на недоверие, внесен от БСП, лидерът на левицата заяви, че здравеопазването се нуждае от коренно различен модел от досегашния, а не да се кърпят дупки. „Ние предлагаме кардинално различен подход- болниците  да не са търговски дружества\", каза още Нинова. Тя добави, че държавата  може да поеме издръжката на студентите по медицина, но след това те да остават 5 години да работят в България. „Другият огромен проблем е цената на лекарствата, затова предлагаме намаляване на ДДС на лекарствата\"- отбеляза лидерът на левицата. Корнелия Нинова каза още, че БСП за пръв път подхожда по различен начин за вот на недоверие. „Преди да го внесем, се срещнахме с пациентски организации, националното сдружение на общинските болници, общопрактикуващи лекари, Български лекарски съюз, застрахователи\", изброи Корнелия Нинова. Тя отбеляза, че тяхното мнение е изключително ценно и то е отчетено в позициите на БСП.", "date": "2018.10.18", "title": "Корнелия Нинова: Борисов си отива, но остава разрушена държава. Години ще я възстановяваме."}
{"url": "http://www.cross.bg/zasedanie-mladost-stroezh-1586557.html", "text": "/КРОСС/ . Тя и заместничката й Биляна Петрова бяха показно арестувани през април в центъра на София с белязани 70 000 евро.Сумата е искана като подкуп от строителния предприемач Александър Ваклин, за да му бъде предвидена преписка за разрешително за строеж.На миналото заседание показания даде самият Ваклин, който разказа, че през посредника Петко Дюлгеров, също бивш кмет на община “Младост”, са му поискани парите. Служителка потвърди, че преписката за строеж е забавена от юни миналата година.", "date": "2018.10.18", "title": "Второ заседание по делото срещу Десислава Иванчева"}
{"url": "http://www.cross.bg/radev-elizabet-rymen-1586554.html", "text": "/КРОСС/ Брекзит ще бъде и сред основните теми, които ще засегне президента Румен Радев в лекцията си в университета в Оксфорд, която е предвидена като част от продължаващото му посещение в Обединеното кралство, съобщава ройтрес цитиран от bTV.", "date": "2018.10.18", "title": "Днес Кралица Елизабет II приема президента Румен Радев"}
{"url": "http://www.cross.bg/liderite-sporazymenie-vecherya-1586553.html", "text": "/КРОСС/ Не е постигнат достатъчен напредък в преговорите по брекзит – до този извод са стигнали лидерите на страните от Европейския съюз след снощната работна вечеря преди Евросъвета днес, съобщава Ройтерс.Поради тази причина не се планира свикване на извънредна среща на върха през ноември, която се очакваше заради излизането на Великобритания от общността. По време на работната вечеря лидерите на 27-те са призовали главния преговарящ за Брекзит Мишел Барние да продължи усилията за постигане на споразумение.По думите на председателят на Европейския парламент Антонио Таяни, британският министър-председател Тереза Мей не е предложила „по същество нищо ново” на лидерите снощи, но все пак разговаряла с тона на човек, който иска да постигне споразумение.", "date": "2018.10.18", "title": "Няма напредък в преговорите по брекзит"}
{"url": "http://www.cross.bg/lyka-sveti-apostol-1586543.html", "text": "/КРОСС/ След възнесението Господне свети Лука пребивавал известно време заедно с другите апостоли в Иерусалим, а после, според преданието, се завърнал в родината си Антиохия, където вече имало много християни. По пътя той проповядвал в Севастия, където се намирали нетленните мощи на свети Иоан предтеча. Когато си тръгвал оттам, свети Лука поискал да вземе със себе си мощите и да ги отнесе в родината си, но местните християни, които усърдно почитали Господния Кръстител, не му позволили да направи това. Тогава свети Лука взел дясната му ръка, под която някога преклонил глава Самият Христос, приемайки кръщение от Иоана.С това безценно съкровище той се завърнал в родината си, за голяма радост на антиохийските християни. Той напуснал родния си град чак тогава, когато станал спътник и съратник на свети апостол Павел, който, според преданието на някои древни писатели, дори му се падал роднина. Това, впрочем, станало вече по време на второто апостолско пътешествие на свети Павел (от 52 до 55 г. след Р.Хр., бел. ред.). Заедно с апостола свети Лука тръгнал да проповядва в Гърция и бил оставен от него да утвърди и устрои Църквата в македонския град Филипи, и в течение на няколко години се трудил за разпространяването на християнството в Македония (Деян. 20:6) (8).Когато апостол Павел, в края на своето трето апостолско пътешествие, отново посетил Филипи, по негово поръчение и по избора на всички вярващи Лука отишъл в Коринт, за да събере милостиня за бедните християни от Палестина (9).След като събрали милостиня, свети Лука и апостол Павел се отправили в Палестина, като посещавали по пътя си църквите от архипелага, по бреговете на Мала Азия, във Финикия и Иудея. Когато апостол Павел бил взет под стража в палестинския град КесарияРечник, свети Лука останал с него. Той не го оставил и тогава, когато апостолът бил пратен в Рим, на съд при кесаря. Заедно с него понасял всички трудности на пътешествието по море, като се излагал се на опасност дори да изгуби живота си (10).Когато пристигнали в Рим, свети Лука също бил заедно с апостол Павел и Марк, Аристарх и други спътници на апостола и проповядвал Христа в тази столица на древния свят (11). В Рим свети Лука написал своето Евангелие и книгата Деяния на светите апостоли (12). В Евангелието той изобразил земния живот на нашия Господ Иисус Христос не само въз основа на това, което сам видял и чул, но и като вземал предвид всичко, което са предали \"ония, които от самото начало бяха очевидци и служители на словото\" (Лук. 1:2) (13). Свети апостол Павел го ръководел в това дело и после одобрил написаното от него Евангелие. Също така и книгата Деяния на светите апостоли била написана, според църковното предание, по повеление на апостол Павел (14).След две години, прекарани в римска тъмница, апостол Павел получил свободата си и оставил Рим. Той посетил някои от църквите, които основал преди. Свети Лука го съпътствал и в това пътуване. Скоро император Нерон започнал в Рим жестоко гонение против християните. По това време апостол Павел за втори път посетил Рим, за да ободри и подкрепи преследваната Църква със словото и примера си, и ако бъде угодно на Бога, да сподели с вярващите мъченическия венец. Свети Лука и сега не изменил на своя учител, и само той от всички съратници на апостола бил с него в това толкова тежко време, когато апостолът се сравнявал с жертва, обречена на заколение.- \"Защото аз вече ставам жертва, и времето на моето отхождане настъпи - писал апостолът на своя ученик Тимотей. - Побързай да дойдеш при мене скоро. Защото Димас ме остави, понеже обикна сегашния свят, и отиде в Солун; Крискент - в Галатия, Тит - в Далмация. Само Лука е с мене.\" (2Тим. 4:6, 9, 10) (15)Много вероятно е свети Лука да е бил свидетел и на мъченическата кончина на апостол Павел в Рим. Както повествува църковното предание, след смъртта на апостола той благовестял Христа в Италия, Далмация, Галия и особено в Македония, където и преди се трудил няколко години, а също и в съседна Ахаия (16).Вече в преклонни старини, апостол Лука предприел пътешествие в далечния Египет и тук понесъл много трудове и огорчения заради славата на светото Иисусово име. Той дошъл в Египет, като пред това преминал цяла Ливия (17) и в Тиваида, и обърнал мнозина към Христа. В Александрия той ръкоположил за епископ Авилий, на мястото на Аниан, ръкоположен от евангелист Марко, който служил 22 години. Като се завърнал в Гърция, той отново устроил тук, в областта Беотия (18), църкви, ръкополагал свещеници и дякони, изцелявал болните телесно и душевно.Подобно на своя приятел и ръководител апостол Павел и свети Лука се подвизавал с добрия подвиг, пътя свършил и вярата опазил. Той починал на 84-годишна възраст в Ахаия с мъченическа смърт, повесен, поради липсата на кръст, на едно маслинено дърво (19). Честното му тяло било погребано в Тива, главния град на Беотия. Светите му мощи, подаващи много изцеления, се пазели там до втората половина на четвърти век, а после били пренесени в столицата на Източната империя Константинопол.За местонахождението на мощите на светия апостол Лука станало известно през четвърти век по изцеленията, които се извършвали тук. Особено много изцеления имало за страдащите от болести на очите (20).Синът на равноапостолния Константин Велики, император Констанций, научил от един ахайски епископ, че тялото на свети Лука почива в Тива, пратил управителя на Египет Артемий (21) да пренесе мощите на свети Лука в столицата и той с голяма тържественост изпълнил това (22).По време на пренасянето на светите мощи от морския бряг в храма станало чудо. Един човек, на име Анатолий, евнух, прислужник на царя, бил болен от неизлечима болест. Той похарчил много пари за лекари, но не могъл да получи изцеление, и сега с вяра в чудодейната сила на честните мощи на апостол Лука, започнал да моли светия за изцеление. При това той се приближил до честния ковчег на светеца и помагал да го носят, доколкото имал сили. И едва изминал няколко крачки, болестта го оставила. После той с радост носел ковчега до храма на светите апостоли, където мощите на свети Лука били положени под престола, заедно с мощите на светите апостоли Андрей и Тимотей (23). Тук светите мощи подавали много чудеса и с особена любов били почитани от православните християни.Древните църковни писатели съобщават, че удовлетворявайки благочестивото желание на първите християни, свети Лука пръв изписал с бои образа на Пресвета Богородица, държаща на ръце Предвечния Младенец, нашия Господ Иисус Христос, а после създал и други две икони на Пресветата Божия Майка и Й ги донесъл да ги види. Тя разгледала иконите и казала:- Благодатта на Родилия се от Мене и Моята милост да бъдат с тези икони (24).Свети Лука изобразил на дърво и светите първовърховни апостоли Петър и Павел и с това положил началото на добро и достославно дело - изобразяването на светите икони за слава на Бога, на света Богородица и на всички Светии, за украшение на светите църкви и за спасение на вярващите, които благочестиво ги почитат. Амин.", "date": "2018.10.18", "title": "Св. ап. и ев. Лука. Св. вмчца Злата Мъгленска"}
{"url": "http://www.cross.bg/voiina-venera-vtorata-1586544.html", "text": "/КРОСС/ 31 г. - В Рим по предварително начертан план е убит заговорникът Сеян.1748 г. - Приключва Войната за австрийското наследство.1795 г. - Обесена е Злата Мъгленска, след като е измъчвана зверски от османците, заради отказа ѝ да приеме мохамеданството; канонизирана е за светица.1867 г. - САЩ влиза във владение на Аляска, след като я купува от Русия за $7,2 милиона.1890 г. - Основан е град Виндхук, Намибия.1892 г. - Открива се първата платена далекосъобщителна телефонна линия Чикаго - Ню Йорк.1906 г. - В Русия е обявено равноправие между съсловията в обществото.1912 г. - Балканска война: Сръбският крал Петър I Караджорджевич издава обявление \"Към сръбския народ\" като страната му се присъединява към войната.1918 г. - В Париж е обявена декларация на президента на САЩ за даване на независимост на Чехословакия от Австро-Унгария.1922 г. - Създадена е британската радиостанция Би Би Си (BBC).1941 г. - Втората световна война: В Токио е арестуван съветският разузнавач Рихард Зорге.1944 г. - Втората световна война: Червената армия нахлува в Чехословакия.1945 г. - СССР получава планове на американската атомна бомба от Клаус Фукс.1967 г. - Съветският космически апарат Венера 4 каца на Венера и става първият апарат, който измерва атмосферата на друга планета.1981 г. - Открит е Античният театър в Пловдив1989 г. - Ерих Хонекер, лидера на ГДР, подава оставка.1991 г. - Азербайджан обявява независимост от СССР.1993 г. - В Латвия е възстановена националната валута лат.", "date": "2018.10.18", "title": "18 октомври в историята"}
{"url": "http://www.cross.bg/vseki-den-tryabva-da-1586545.html", "text": "/КРОСС/  \"Всеки ден трябва да изслушаш поне една хубава песен, да погледаш хубава картина и ако е възможно, да прочетеш поне едно мъдро изречение.\"Гьоте", "date": "2018.10.18", "title": "Всеки ден трябва да ..."}
