{"url": "http://www.cross.bg/severno-yseten-mramor-1612201.html", "text": "/КРОСС/ Земетресение с магнитуд 4,7 по скалата на Рихтер е регистрирано на територията на Босна и Херцеговина.Земният трус е усетен в 15:01 местно време с епицентър на 6 км северно от град Мрамор и на 89 км северно от столицата Сараево, с дълбочина 10 км, съобщиха от Европейския сеизмологичен център.Няма данни за пострадали и материални щети. Жителите на град Мрамор и околностите му коментират, че земният трус е усетен силно за около 10 секунди.", "date": "2019.08.30", "title": "Силно земетресение разтърси Босна и Херцеговина"}
{"url": "http://www.cross.bg/vitosha-mostove-zlatnite-1612203.html", "text": "/КРОСС/ Джип \"Тойота\" \"паркира\" върху геоложкия феномен \"Златните мостове\" в Природен парк Витоша. Най-вероятно пътният инцидент е станал късно снощи или през нощта.Причина за катастрофата е несъобразена с пътните условия скорост.Към момента няма данни за тежко пострадали при инцидента, по автомобила са нанесени сериозни материални щети.Днес колата се превърна в допълнителна атракция за преминаващите туристи.", "date": "2019.08.30", "title": "Джип се приземи върху \"Златните мостове\" на Витоша"}
{"url": "http://www.cross.bg/dzhonsun-brekzit-parlamenta-1612199.html", "text": "/КРОСС/ Британският премиер Борис Джонсън рискува бъдещето си с дръзкото предложение да парира евентуален опит за осуетяване на стратегията му за Брекзит, като просто разпусне временно \"майката на всички парламенти\" за няколко ключови седмици в навечерието на официалната дата на излизането от ЕС 31 октомври, посочва Асошиейтед прес.Ако не заседава, парламентът не може да приема официални решения и следователно така няма да бъде в състояние да предприеме съгласувани действия, за да попречи на премиера да прокара Брекзит без споразумение.Джонсън знаеше много добре, че решението му да поиска от кралица Елизабет да спре временно работата на парламента ще предизвика вой срещу него, че организира преврат срещу демокрацията. Но ако се окаже в състояние да изпълни често даваното от него обещание Великобритания да напусне ЕС на 31 октомври, Джонсън може да бъде запомнен като лидерът, който претвори на дело резултатите от референдума за Брекзит от 2016 г.\"Ако това сработи, много хора ще кажат, че то е брилянтен пример за политически театър и лидерство\", каза Антъни Селдън, историк от Бъкингамския университет. \"Ако не, е много вероятно това да ознаменува края на управлението му като премиер\", добави той.Джонсън залага на това, че политическите ползи ще засенчат всякакви финансови разходи въпреки мрачните предупреждения на влиятелни личности от деловите среди и икономисти, че при внезапно скъсване на отношенията с ЕС Великобритания ще се хвърли в продължителна рецесия, придружена от загуба на работни места и понижаване на покупателната способност.Това е стъпка, която предишният министър-председател Тереза Мей не беше склонна да предприеме. Тя нееднократно стигаше до ръба, после се отдръпваше от него и поискваше от другите 27 членки на ЕС продължаване на срока на Брекзит вместо излизане без споразумение.Но ако гамбитът не успее, на Джонсън може да се наложи да отиде на парламентарни избори, което от своя страна ще изложи на опасност лидерското му място в Консервативната партия - или неговият план за Брекзит може да се окаже блокиран от активизирал се парламент, решен да наложи волята си в този политически сблъсък, превърнал се в исторически.Но дори и това да стане, според Селдън Джонсън ще бъде в добра позиция за парламентарни избори, защото ще може да стовари вината за неизпълнението на волята на народа върху парламента, който ще е направил Брекзит невъзможен, въпреки че на референдума мнозинството е гласувало именно за него.Решението на премиера предизвика очаквани заклеймявания от някои британски вестници, които яростно се противопоставят на излизане без споразумение. \"Индипендънт\" написа, че Джонсън си служи с непочтени методи, за да подкопава демократичните институции на Великобритания.\"Само 63 дни преди крайния срок 31 октомври, един неизбран премиер се самонаправи неподотчетен на парламента за срок от цели пет седмици\", отбеляза вестникът. \"Не само че Борис Джонсън иска да лиши избирателите от последната дума, но сега той заглушава и техните представители\", допълва \"Индипендънт\".Джонсън не разполага с кой знае какво поле за политическо маневриране. Той не е дошъл на власт с парламентарни избори, а партията му не разполага с мнозинство в Камарата на общините и затова разчита на споразумението с малка северноирландска партия да го подкрепя в ключовите гласувания.И двамата негови предшественици - Мей и Дейвид Камерън - паднаха от власт след неуспехи, свързани с Брекзит, а Джонсън изглежда решен да избегне съдбата им. Чрез временното спиране на работата на парламента, което ще обхване голяма част от времето до датата на напускането, той съкращава времето на политическите си опоненти да измислят солиден законодателен план за блокиране на Брекзит без споразумение.Скот Ейнзли, английски евродепутат от групата на Зелените, заяви, че провокативната тактика на Джонсън може да накара опозицията бързо да изнамери ефикасен начин за предотвратяване на Брекзит без сделка.\"Сега, в този преломен момент, всички останали партии трябва да се организират и да се обединят, за да предотвратят катастрофата, към която правителството се е запътило\", каза той. Ейнзли окачестви временното спиране на работата на парламента като последен отчаян гамбит, който може да е \"предсмъртното издихание\" на Консервативната партия и да сложи край на мъките й.Следващите редовни избори са през 2022 г., но те може да се състоят по-рано, ако Джонсън загуби вот на недоверие в парламента или реши да предизвика предсрочни избори с цел да спечели пълно мнозинство.", "date": "2019.08.30", "title": "Британският премиер рискува бъдещето си, като спря работата на парламента"}
{"url": "http://www.cross.bg/politziya-putya-narysheniya-1612194.html", "text": "/КРОСС/ Голяма акция на гръцката полиция срещу нарушителите на пътя се провежда от няколко дни, съобщава БНР.Само в област Атика в рамките на три дни са отнети 200 шофьорски книжки и са свалени номерата на 113 автомобила.За употреба на алкохол пък са глобени над 300 водачи. Общо в рамките на акцията са констатирани 1700 нарушения, информират от Пътна полиция в южната ни съседка.Проверките са денонощни по цялата пътна мрежа на страната, предупреждават полицаите.Най-честите случаи на нарушения са преминаване на червен светофар, неправилно изпреварване и пушене в колата в присъствие на деца. За всички тези нарушения глобите са високи, а освен тях има и допълнителни санкции като вземане на шофьорска книжка и сваляне на номерата на колата.В Северна Гърция при движение по магистралата Александруполис към Солун има разположени много извънредни екипи не само по контрол на трафика, но и проверяват за превозване на нелегални мигранти.Проверките по тази линия се засилиха след катастрофата с български автомобил, превозвал мигранти, при която загинаха шестима души.Полицаите проверяват личните документи на пътуващите и съветват да не се вземат по пътя непознати лица. ", "date": "2019.08.30", "title": "Гръцката полиция с мащабна акция срещу нарушителите на пътя"}
{"url": "http://www.cross.bg/asen-sedmitza-fandukova-1612190.html", "text": "/КРОСС/ През следващата седмица кметът на София Йорданка Фандъкова ще обяви дали ще се кандидатира за нов мандат. Това каза тя в отговор на въпрос по време на проверка на ремонта на бул. \"Асен Йорданов\" в кв. \"Дружба\", район \"Искър\".Сега се извършва рехабилитация на бул. \"Асен Йорданов\" от бул. \"Проф. Цв. Лазаров\" до бул. \"Христофор Колумб\" и на ул. \"Искърско шосе\" от бул. \"Христофор Колумб\" до ул. \"Димитър Пешев\". Общата площ на реконструкцията на двата булеварда е 3 км. В участъка ще бъде подменена цялата подземна инфраструктура, ще има ново улично осветление, ще бъдат изградени тротоари и велоалея, каза кметът.По думите ѝ ремонтът на обекта е тежък, в хода на работата се е появил проблем с канализацията, което е забавило работата. Наложило се е да се мобилизират допълнително експлоатационните дружества.Установено е, че изпълнителите са успели да наваксат забавянето и в момента ремонтът се движи в необходимите срокове, посочи столичният кмет. Тя съобщи, че в края на октомври строителните дейности трябва да приключат, а в началото на ноември движението трябва да бъде изцяло възстановено по протежението на тези 3 км от двата булеварда.", "date": "2019.08.30", "title": "Фандъкова: Следващата седмица ще обявя дали ще се кандидатирам за нов мандат за кмет на София"}
{"url": "http://www.cross.bg/tihomir-talant-stori-1612200.html", "text": "/КРОСС/ Спортният талант на „Еврофутбол“ – Тихомир Иванов, е изравни личното си постижение в старта от Диамантената лига по лека атлетика в Цюрих, след като преодоля 230 см в скока на височина. Това стана в първия финал в престижното състезание на 24-годишният ни талант, който се състоя в швейцарския град на 29.08.2019 г.Плевенчанинът постигна отличния резултат от 3-ти опит, което определи и класирането му, тъй като 2-ят – Брендън Стърк от Австралия стори това още от първия път. Победител е Андрий Проценко от Украйна с 232 см.Интересното е, че Тихомир остави след себе си световния шампион Мутаз Баршим (Кат), както и бронзовият медалист от Световното първенство от 2017 г. Мажд Газал (Сир), които са 10-ти с 220 см.Други двама Спортни таланти на „Еврофутбол“ – Василики Кадоглу и Георги Цурев, ще участват в последния ден на август в плувния маратон в холандския град Дордрехт като част от кампания за набиране на средства за борбата срещу рака.Двамата ще се състезават като отбор „Варна“ от България, а право за това придобиха, след като победиха съответно при жените и мъжете на традиционния маратон „Галата-Варна“ на 04.08.2019 г. Всеки, който иска да ги подкрепи, може да стори това . ", "date": "2019.08.30", "title": "Спортният талант на „Еврофутбол“ – Тихомир Иванов преодоля 230 см в скока на височина"}
{"url": "http://www.cross.bg/mogerini-razshiryavane-gledna-1612202.html", "text": "/КРОСС/ Шефката на европейската дипломация Федерика Могерини заяви, че на днешната неформална среща на външните министри на ЕС тя отбелязва по-голяма подкрепа и решителност за разширяване към Западните Балкани.Изказвайки се на пресконференция след министерската среща, тя отбеляза, че за първи път дискусията за разширяване се води не само от гледна точка на страните кандидатки, но и от гледна точка на самите държави-членки., каза Могерини., добави европейският дипломат.Тя напомни, че Балканите са единственият регион, в който подкрепата за ЕС достига над 70% и че ЕС се нуждае от тази енергия.Могерини призна, че министрите са имали „широка“ дискусия за преговорите за присъединяване на Македония и Албания. Говорейки за диалога между Сърбия и Косово, Могерини отново призова да се продължи с преговорите. каза тя.Финландският външен министър, чиято страна е председател на ротационното председателство на ЕС до 31 декември, заяви, че Хелзинки подкрепя разширяването и предупреди, че ако ЕС остави вакуум в региона, други ще го запълнят.", "date": "2019.08.30", "title": "Могерини: Засилва се подкрепата на държавите-членки за разширяването на ЕС"}
{"url": "http://www.cross.bg/slychaya-ostavkata-traiikov-1612193.html", "text": "/КРОСС/ Директорът на Софийския затвор Десислав Трайков е депозирал оставката си. Като причина той изтъква обвиненията отправени от бившия вътрешен министър Румен Петков по случая с Будимир Куйович. Черногорският наркобос беше задържан с фалшива книжка на магистрала \"Тракия\", докато е в отпуск от затворническото общежитие в Казичане, където излежва присъда. За момента оставката на Трайков не е приета, коментираха за Bulgaria ON AIR, като уточниха, че в тече проверка по случая. ", "date": "2019.08.30", "title": "Шефът на Софийския затвор с оставка заради случая \"Куйович\""}
{"url": "http://www.cross.bg/ferentzvarosh-espanyol-evropa-1612197.html", "text": "/КРОСС/ Българският шампион Лудогорец нямаше особен късмет в жребия за груповата фаза на Лига Европа. Той бе теглен по-рано днес в Монако. Зелените се паднаха в група „H“ в компанията на ЦСКА Москва, Еспаньол и Ференцварош.Сезонът в Европа за орлите започна именно срещу Ференцварош. Унгарският първенец отстрани тима от Разград в първия квалификационен кръг на Шампионската лига. Българският загуби и двата мача с унгарците. После обаче и Ференцварош не успя да стигне до групите на най-престижния турнир.Еспаньол пък отстрани с лекота Зоря Луганск в плейофите. Украинците изхвърлиха от турнира друг български представител – ЦСКА-София.Зелените участват за трети пореден път в групите на Лига Европа. Първите мачове в тях са на 19 септември.Група „А“ – Севиля, АПОЕЛ, Карабах, ДюделанжГрупа „B“ – Динамо Киев, Копенхаген, Малмьо, ЛуганоГрупа „C“ – Базел, Краснодар, Хетафе, ТрабзонспорГрупа „D“ – Спортинг Лисабон, ПСВ Айндховен, Розенборг, ЛАСКГрупа „Е“ – Лацио, Селтик, Рен, КлужГрупа „F“ – Арсенал, Айнтрахт Франкфурт, Стандарт Лиеж, Витория ГимараешГрупа „G“ – Порто, Йънгс Бойс, Фейенорд, РейнджърсГрупа „H“ – ЦСКА Москва, Лудогорец, Еспаньол, ФеренцварошГрупа „I“ – Волфсбург, Гент, Сент Етиен, ОлександрияГруоа „J“ – Рома, Борусия Мьонхенгладбах, Истанбул ББ, ВолфсбергерГрупа „К“ – Бешикташ, Брага, Уулвърхемптън, Слован БратиславаГрупа „L“ – Манчестър Юнайтед, Астана, Партизан, АЗ Алкмаар", "date": "2019.08.30", "title": "Лудогорец с ЦСКА-Москва, Еспаньол и Ференцварош"}
{"url": "http://www.cross.bg/dogovorite-kasata-proverka-1612187.html", "text": "/КРОСС/ \"Здравната каса контролира непрекъснато договорите\", това съобщиха от Касата след като от Върховна административна прокуратура обявиха, че са направили проверка на зъболекарите в цялата страна и има нарушения на изпълненията по договорите с Касата. Припомняме, малко по-рано стана ясно, че от ВАП били проверили зъболекарите в цялата страна и били установили нередности. \"Съгласно Закона за здравното осигуряване НЗОК, в т.ч. - районните здравноосигурителни каси, осъществява непрекъснат контрол по изпълнение на договорите за оказване на медицинска и/или дентална помощ, както и по спазване на правата на здравноосигурените\", пише в съобщението от Касата.След инспекцията от Върховната административна прокуратура (ВАП) управителят на Здравната каса е назначил проверка за периода 1 юли 2019 - 10 август 2019 г. Докладът с резултатите е предоставен на ВАП.", "date": "2019.08.30", "title": "НЗОК: Непрекъснато контролираме договорите с лекари и зъболекари"}
{"url": "http://www.cross.bg/izpulnenie-predvaritelno-spirane-1612192.html", "text": "/КРОСС/ Избраният още на 27 ноември м.г. от Съдийската колегия на Висшия съдебен съвет (ВСС) за председател на Софийския градски съд (СГС) съдия Алексей Трифонов трябва да остане на поста си. Това реши окончателно петчленен състав на Върховния административен съд (ВАС), във връзка с частна жалба на отхвърления двукратно от ресорната колегия на кадровия орган кандидат за ръководител на най-големия оркъжен съд у нас Евгени Георгиев, съобщиха от съда. Веднага след избора на Алексей Трифонов за председател на СГС, Георгиев, който бе негов опонент, но и кандидат в предходна процедура, при която не събра необходимата подкрепа от кадровиците, подаде жалба във ВАС срещу решението на Съдийската колегия.Това моментално предпостави блокаж на встъпването в длъжност на Трифонов и застраши Градския съд да остане без титуляр още дълго време. Междувременно членове на Съдийската колегия поискаха от ВАС да допусне предварително изпълнение на решението им от 27 ноември, така че най-големият окръжен съд все пак да има ръководство до приключването на процеса по жалбата на Георгиев срещу избора на Трифонов, след повече от година и половина без председател.Върховните съдии уважиха искането на кадровиците и на 12 февруари т.г. новият председател на СГС официално встъпи в длъжност. Това обаче не демотивира Евгени Георгиев да продължи борбата за съдийски началник и той пусна нова жалба, този път с искане за спиране на предварително изпълнение на решението на ресорната колегия. На 1 август тричленен състав на ВАС остави без разглеждане искането на Георгиев, с мотив, че разпоредбата на чл.166 от Административнопроцесуалния кодекс (АПК), не предвижда ред за спиране на допуснато от съда предварително изпълнение. С настоящото си решение петчленния състав на съда оставя в сила решението на колегите си. Според върховните съдии от петчленния състав определението на тричленния състав на ВАС е правилно и законосъобразно, тъй като отсъстват предпоставките, регламентирани в чл. 166, ал. 2 от АПК за спиране действието на оспорения акт. От ВАС припомнят още, че абсолютните предпоставки за допустимост на искането по чл. 166, ал. 2 от АПК са три: висящ съдебен процес за проверка законосъобразността на акта; допуснато по силата на закона или с влязъл в сила акт на административен орган предварително изпълнение и правен интерес от искането. Съдът приема, че първата предпоставка е налице – подадена е жалба от Евгени Георгиев срещу решението на Съдийската колегия, като е образувано и административно дело, което не е приключило с влязло в сила решение. Налице е и третата предпоставка – правен интерес, поради наличие на оспорване на акта. Според върховните съдии, обаче, не е налице втората предпоставка, както правилно е приел в мотивите си тричленният състав на ВАС. \"Изрично законодателят е посочил в нормата на чл. 166, ал. 2 и ал. 4 при наличието на кои предпоставки е допустимо предявяване на искане за спиране допуснатото предварително изпълнение на административния акт – ако то е допуснато по силата на закона или по разпореждане на административния орган, издател на акта. В конкретния случай не са налице нито една от двете хипотези, тъй като предварителното изпълнение на решението на СК на ВСС е допуснато с нарочен съдебен акт от ВАС. Законодателят не е предвидил спиране допуснатото предварително изпълнение на акт от съда. Този извод не е в противоречие с изразеното в тълкувателно решение № 5/08.09.2009 г., постановено по тълкувателно дело № 18/2009 г. на ОСК на ВАС, където е прието, че разпоредбата на чл. 166, ал. 2 от АПК за спиране изпълнението на административния акт е обща разпоредба за съдебен контрол, приложима по отношение на всички актове, с които е допуснато по силата на отделни закони предварително изпълнение на административен акт, когато законът не предвижда изрична забрана за съдебен контрол.Тоест с това решение е посочено, че е допустимо искане за спиране на допуснато предварително изпълнение на две основания – по силата на закона или при изрично разпореждане на административния орган, издал акта, но не и при наличие на постановен положителен съдебен акт на основание чл. 167 от АПК\", смятат върховните съдии.", "date": "2019.08.30", "title": "Алексей Трифонов остава начело на Софийски градски съд"}
{"url": "http://www.cross.bg/yadki-vitamini-glavno-1612188.html", "text": "/КРОСС/ Овесът може би е една от най-здравословните зърнени храни на земята. Чудесен източник на редица важни витамини, минерали, фибри и антиоксиданти.Овесът е житно растение, което отглеждаме главно заради зърната му. От тях се приготвят различни хранителни продукти – грис, брашно, овесени ядки (към които главно ще се насочим тук) и др.За да стигне до нас под формата на добре познатите ни овесени ядки, овесът преминава през специална обработка, която отделя зърната от неядивната част на растението и от тяхната обвивка.Освен това, те са и доста хранителни. Съдържат главно бавни (сложни) въглехидрати, но и протеин и мазнини – в по-малки, но значими количества.Овесените ядки са доста калорични и въпреки многобройните ползи, количеството им в твоя хранителен режим трябва да бъде съобразено с цялостния калориен прием, както и с препоръчителната доза фибри за деня.*Богатият набор от витамини и минерали в овесените ядки включва калций, калий, манган, фосфор, магнезий, желязо, селен, цинк, някои витамини от B група и др.", "date": "2019.08.30", "title": "Овесът: Ползи за здравето"}
{"url": "http://www.cross.bg/grypata-svurshi-geshev-1612191.html", "text": "/КРОСС/ Както свърши времето на мутрите, така скоро ще свърши и времето на телефонните измамници. Това обеща зам.-главният прокурор Иван Гешев след днешната акция на спецпрокуратурата и МВР в град Левски. При нея беше разбита бандата на един от ветераните на ало мафията у нас Димитър Серафимов-Келеша. В ареста освен тартора са още седем негови съучастници, сред които и мъж от София, за когото се предполага, че е бил мулето на групата. Гешев обясни, че на най-високо ниво, с участието на премиера и главния прокурор, са обсъдени мерки, които трябва да края на годината или най-късно до следващото лято рязко да се ограничи този вид престъпност. Зам.-главният прокурор заяви, че ало измамниците по принцип са хора с нисък социален стаус и образование, но в същото време разполагат с впечатляващи с лукса къщи и коли. \"Не можем да позволим повече такива групи да тормозят възрастните хора в страната и да обират спестяванията и последните им пари. Държавата е в дълг на потърпевшите от телефонните измамници\", заяви още Гешев. Той определи разбитата банда в Левски като организирана престъпна група, срещу която имало достатъчно събрани доказателства. От думите му стана ясно, че при днешните арести и обиски е открито повече от кило злато в дома на Серафимов, който се оказа собственик и на луксозни лимузини. Намерени и иззети са и много телефони, които са били \"оръдия на труда\" на групата.\"Не можем да говорим за ръководители на престъпна група, но двама от задържаните са доминирали в нея. Според събраните доказателства ще се прецени правната квалификация срещу тях - дали са ръководители, или участници в групата. 4 часа работа не са достатъчни за анализ, но по оперативна информация групата в Левски е сред най-сериозните, работили на територията на страната. За никого не е тайна, че Левски е меката на ало измамниците в България,\" обясни Гешев пред медиите. Всички задържани са криминално проявени, някои са осъждани. При обиските са иззети килограм злато и доста сим карти, някои от Румъния. Има данни, че измамниците са пътували и до Румъния. Един от арестуваните е бил в групата на ало измамниците в Горна Оряховица, а след разбиването й преди месеци се е преместил в Левски. По първоначални изчисления, измамите са за десетки хиляди левове. Вземани са дребни суми, но редовно. Има няколко случая на предотвратени измами на възрастни хора, които са опитали да теглят пари от банки, за да ги дадат на мошениците.", "date": "2019.08.30", "title": "Иван Гешев: Както свърши времето на мутрите, така скоро ще свърши и времето на ало мафията!"}
{"url": "http://www.cross.bg/voiiski-polk-syhoputnite-1612195.html", "text": "/КРОСС/ От 9 до 20 септември 2019 г. в района на гр. Смолян ще се проведе тактическо учение на Сухопътните войски с международно участие „Родопи - 2019“. В него ще участват близо 600 военнослужещи от България, Румъния, Полша, Чехия, Австрия и Центъра за изследване, изграждане и усъвършенстване на способности на НАТО за водене на „Планинска война” в град Полче, Словения.От Въоръжените сили на Република България в „Родопи – 2019 г.“ ще участват 490 военнослужещи от 101-ви алпийски полк, 2-ра механизирана бригада, 4-ти артилерийски полк, 55-ти инженерен полк, 61-ва механизирана бригада, 78-ми батальон за осигуряване, 110-ти логистичен полк, Националния военен учебен комплекс „Чаралица“ и Националния военен университет „Васил Левски“.Учението ,,Родопи -2019 г.“ е планирано и се провежда с цел повишаване на взаимодействието и оперативните способности на участващите формирования при провеждане на съвместни действия в планинско-гориста местност. Темата е ,,Участие на 101-ви алпийски полк в отбранителна операция на Сухопътния компонент”. Участниците ще повишат подготовката си при извършване на маньовър, заемане на райони за отбрана в планинско-гориста местност, стрелба, целеуказване, устройване на наблюдателни постове и др.Офицер, планиращ учението е командирът на Сухопътните войски генералмайор Михаил Попов, провеждащ учението е заместник-командирът на Сухопътните войски бригаден генерал Валери Цолов, а директор на учението е полковник Мирослав Костадинов от отдел „Операции” в командването на Сухопътните войски. ", "date": "2019.08.30", "title": "Близо 600 военнослужещи ще участват в тактическото учение на Сухопътните войски „Родопи -2019 г.“"}
{"url": "http://www.cross.bg/snoybord-spysne-pavlov-1612185.html", "text": "/КРОСС/ Сноубордистът Владимир Павлов ще направи опит да се спусне от Манаслу (8163 м). Българинът заминава на експедиция към осмия по височина връх на планетата.Първата му цел е да изкачи върха, а след това и да се спусне със сноуборд.Павлов заяви, че осъзнава какви са рисковете. \"Без да рискуваш, няма как да успееш. Това е предизвикателство за тялото и за ума. В подобни начинания човек разбира много повече за себе си, за това какво представлява. Това всъщност е едно себеоткриване. Такива неща ти показват, че реално в света няма граници. Ние сами си ги поставяме\", каза той, цитиран от БНР.Според информацията Павлов има повече от 20 години опит в планинарството и екстремния сноуборд и е сред пионерите в този спорт в България. През 2016 година той успя да изкачи и да се спусне от петхилядника Дамаванд в Иран. Година по-късно стана и първият българин, спуснал се със сноуборд от над 7000 м височина - от връх \"Ленин\" в Киргизстан.", "date": "2019.08.30", "title": "Българин ще опита да се спусне със сноуборд от осемхилядника Манаслу"}
{"url": "http://www.cross.bg/irak-velikobritaniya-vurna-1612184.html", "text": "/КРОСС/ Британският музей върна на Ирак най-голямата колекция от артефакти, изнесени незаконно от страната и открити на територията на Великобритания, пише „Таймс”.Церемонията по предаването на експонатите се е състояла в резиденцията на иракския посланик в Лондон. Колекцията включва 156 глинени плочки с клинопис, които представляват административни документи, писма, училищни текстове и математически изчисления. По-голямата част от експонатите са датирани към 2100 и 1800 г. до н.е. и произхождат от третата династия на Ур.Според изданието, през 2011 г. митническите служби конфискуват товар, внесен във Великобритания от Обединените арабски емирства. В съпътстващите документи е било записано „миниатюрна глинена плочка ръчно производство” с обявена цена в размер на няколкостотин британски лири.Откритите експонати са предадени на Британския музей за определяне на тяхната стойност. Смята се, че артефактите са били разграбени от местните жители през 2003 г. и изнесени от Ирак в ОАЕ.Като благодари на властите във Великобритания, посланикът на Ирак е подчертал, че връщането на разграбените иракски съкровища е приоритет на правителството и народа на Ирак.", "date": "2019.08.30", "title": "Британският музей върна на Ирак най-голямата колекция от откраднати артефакти"}
{"url": "http://www.cross.bg/kytii-slyzhiteli-registratziya-1612189.html", "text": "/КРОСС/ Два пъти повече в сравнение с месец юли, над 2 100 000 къса безакцизни цигари са задържали митническите служители от ГКПП Капитан Андреево, съобщи Агенция Митници.Само за два дни, на 27 и 28 август, митничарите са задържали 272 600 къса/13 630 кутии/ цигари без български акцизен бандерол като от тях - 163 460 къса /8173 кутии/ са открити по метода \"анализ на риска\" при щателни митнически проверки, а 109 140 къса /5457 кутии/ са иззети от преминали пътници тъй като акцизната стока е била над нормата за безмитен внос.При единият от случаите на граничния пункт Капитан Андреево пристига лек автомобил \"BMW\" с френска регистрация, управляван от турски гражданин, който пътувал със съпругата си и трите им деца. Превозното средство е подложено за щателна митническа проверка, при която служители откриват в кутии от детски играчки и на мястото на резервната гума, укрити 1544 кутии /30 880 къса/ без бандерол от марките \"Marlboro\" и \"Parliament\" .При проверка на лек автомобил \"Mercedes\" също с френска регистрация, са открити 418 кутии /3600 къса/ цигари, една част укрити под седалките на автомобила в метален сандък, а друга - между личния багаж на един от петте пътника.500 кутии /10 000 къса/ контрабандни цигари митническите служители откриват в лек автомобил с английска регистрация, управляван от английски гражданин, пътуващ за Великобритания със семейството си. Безакцизните цигари са били укрити в личния багаж, обвити с подаръчна хартия.На нарушителите са съставени актове.", "date": "2019.08.30", "title": "Над 2 милиона безакцизни цигари задържаха митничари само за месец август"}
{"url": "http://www.cross.bg/dunst-zvezda-ychastieto-1612198.html", "text": "/КРОСС/ Кирстен Дънст получи звезда в Алеята на Славата в Холивуд.37-годишната актриса беше придружавана от съпруга си, също актьор – Джес Племънс.", "date": "2019.08.30", "title": "Кирстен Дънст получи своя звезда на Алеята на славата"}
{"url": "http://www.cross.bg/gkpp-leki-avtomobili-1612196.html", "text": "/КРОСС/ Трафикът на леки автомобили и на пътници днес през ГКПП „Капитан Андреево-Капъкуле“ и ГКПП „Лесово-Хамзабейли“ е с много висока интензивност в посока от Турция към България поради завръщащите се от отпуск турски граждани в Западна Европа.По информация на българското консулство в Одрин на ГКПП „Хамзабейли“ опашката от леки автомобили е около 6 км, а на турска територия, извън ГКПП „Капъкуле“, в специален паркинг изчакват за преминаване през турско-българската граница около 1 400 леки автомобила.През почивните дни се очаква още по-интензивен трафик, като е възможно пътуващите към България да трябва да чакат 5-6 часа за преминаване на границата.", "date": "2019.08.30", "title": "Гастербайтерите задръстиха „Капитан Андреево“ и „Лесово“, чака се с часове за влизане у нас"}
{"url": "http://www.cross.bg/gori-kushta-na-yl-kamenodelska-v-stolitzata-1612181.html", "text": "/КРОСС/ Пожар гори на ул. \"Каменоделска\" в столичния кв. \"Орландовци\". За това съобщава читател в групата \"Забелязано в София\". По думите му се е запалила къща. Инцидентът е станал преди минути.  Към момента няма данни за пострадали. Екипи на пожарната се борят с пламъците.  ", "date": "2019.08.30", "title": "Гори къща на ул. \"Каменоделска\" 6 в столицата"}
{"url": "http://www.cross.bg/manolova-suvet-ombydsmanut-1612169.html", "text": "/КРОСС/ Осъществяването на граждански контрол върху местната власт е реалистично. Това заяви омбудсманът Мая Манолова след пресконференцията на Асоциацията за регулиране на отношенията в етажната собственост \"Справедливост\".\"Крайно време е общинският съвет, кметът, органите, легитимно да изпълняват своите функции, което означава при пълна публичност и прозрачност, за да не остават никакви съмнения за скрити интереси\", каза омбудсманът Мая МаноловаОбщественият защитник добави, че Столичният общински съвет, както и всички органи към него, трябва бъдат \"прожектор\", който да осветява в дълбочина всеки един инвеститор, всяко едно строително разрешение, всяка една идея за строителство, за да може всичко да е наистина публично и ясно. Тя смята, че има механизми това да се случи.По думите й чрез наредбата за обществените обсъждания само се имитира обществено обсъждане, защото хората не разбират какво предстои да се строи даже в междублоковото пространство пред техния блок.\"Смятам, че е крайно време гражданите да станат реални участници в заседанията на Общинския съвет, а не просто да го наблюдават от съседна сграда или от съседна стая\", заяви омбудсманът.Искането за създаване на обществени съвети е легитимно, смята още Мая Манолова.Тя допълни, че такива би следвало да съществуват не само в Столична община, но и към районните кметове.\"Без обществен контрол, през обществени съвети и в столичните общински дружества, нещата ще вървят по начина, по който вървят сега - с огромни съмнения за това дали се работи в обществен интерес\", отбеляза Мая Манолова.Пълната дигитализация на общината също ще разреши голяма част от проблемите на гражданите.\"Електронна община е едно гише, което да бъде в джоба на всеки столичанин\", допълни още Мая Манолова.", "date": "2019.08.30", "title": "Манолова: Обществен контрол и дигитализацията на общината ще решат проблемите на гражданите"}
{"url": "http://www.cross.bg/klienti-elektrozahranvaneto-prekusvaniya-1612171.html", "text": "/КРОСС/ ЧЕЗ Разпределение осъществява амбициозна инвестиционна програма за подобряване на услугите за своите клиенти.Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 02 - 05 септември 2019 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ", "date": "2019.08.30", "title": "ЧЕЗ планира прекъсвания на електрозахранването на територията на Западна България"}
{"url": "http://www.cross.bg/pytin-vurha-zaradi-1612176.html", "text": "/КРОСС/ Кремъл заяви, че на този етап въобще не става дума за пътуване на президента на Русия Владимир Путин в САЩ, защото за международни контакти на такова високо ниво са необохдими определени условия и достатъчно дълга подготовка.В интервю за Канал 1 прессекретарят на руския президент Владимир Путин Дмитрий Песков обяви условието за възможното посещение на държавния глава в Съединените щати.Отговаряйки на въпроса за важността на подобно събитие, представителят на Администрацията на руския лидер подчерта, че такова пътуване изисква не само задълбочена и продължителна подготовка, но и конкретна програма.\"Посещение заради самото посещение, контакт заради контакта, среща на върха заради срещата на върха — това не е нещо, с което Путин обикновено е свикнал“, уточни Песков и добави, че понастоящем не се говори за подобно пътуване. Коментирайки евентуалното завръщане на Русия в Г7, прессекретарят на президента отбеляза, че прераждането на «седморката» в «осмица» не е самоцел за Москва.Песков отбеляза, че форматът на Г20 е по-предпочитан, тъй като в рамките на Г7 не е възможно да се води продуктивна дискусия по основни въпроси на глобалната икономика и политика. Миналата седмица президентът на САЩ Доналд Тръмп обяви готовността си да покани Владимир Путин на срещата на върха на Г7 като гост.Според аналитиците от китайското издания Sohu, така американският лидер се опитва «да забие клин» между Москва и Пекин. Експертите са убедени, че подобни идеи предварително са обречени на провал.", "date": "2019.08.30", "title": "Условието за възможното посещение на Путин в САЩ"}
{"url": "http://www.cross.bg/evroviziya-konkyrsa-roterdam-1612177.html", "text": "/КРОСС/ Организаторите на 65-ото издание на конкурса за песен Евровизия обявиха днес кой е градът, който ще домакинства тазгодишното издание на престижната европейска музикална надпревара. Това е Ротердам, който успя в последния етап на конкурса за избор да победи кандидатурата на Маастрихт.Големият финал на Евровизия 2020 ще се проведе на 16 май в залата Rotterdam Ahoy, а първият и вторият полуфинал – на 12 и 14 май.Холандия спечели правото да домакинства Евровизия 2020 след победата на младия и дотогава неизвестен изпълнител Дънкан Лорънс с песента „Arcade“. Тя се превърна в хит в цяла Европа и Австралия, като дори 4 месеца след края на конкурса в Тел Авив песента все още намира място в редица музикални класации.Това ще е петото домакинстване на Евровизия на холандската национална телевизия. Предишната победа на страната е през далечната 1975 година, когато конкурсът се провежда в Стокхолм.Ротердам беше предварителният фаворит за спечелване на домакинството, след като стана ясно, че Амстердам се отказва още в ранния етап на надпреварата. Една от основните причини за това е, че градът разполага с една от наймодерните спортни и концертни зали в Холандия - Rotterdam Ahoy. Капацитетът ѝ от 16 хиляди, близък до този на Арена Армеец, я превръща в перфектната зала домакин на най-мащабната телевизионна продукция в Европа.Ротердам също разполага с нужната хотелска база и транспортна инфраструктура за подобно мащабно събитие. Това са важни условия за домакинстването на конкурса заради хилядите журналисти и фенове, които ще посетят града през май 2020 година. Това носи огромни приходи на домакините и затова изборът където точно да се проведе Евровизия е толкова оспорван.България не взе участие в конкурса през 2019, който се проведе в Тел Авив. Преди отказването си страната ни беше една от най-успешните държави на конкурса, с второто място на Кристиан Костов през 2017, четвъртото място на Поли Генова през 2016 и 14-тото място на групата Equinox. След като България прекрати своето участие на конкурса зрителите на Евровизия организираха подписка с искане страната ни да се завърне на конкурса, която за броени дни събра над 20,000 подписа.Всяка година Евровизия събира пред екрана на 200 милиона зрители от цял свят. Конкурсът се излъчва без прекъсване всяка година от 1956 насам, което го прави една от най-дълго съществуващите телевизионни програми в света. Мащабното шоу се излъчва на територията на цяла Европа и Австралия, както и в САЩ,  Канада, Китай, Индия, Корея и Нова Зеландия, макар че тези държави не участват в него.Официално представяне на Ротердам като домакин на Евровизия 2020:\n\t\t\t\t\t", "date": "2019.08.30", "title": "Ротердам ще е градът домакин на Евровизия 2020"}
{"url": "http://www.cross.bg/cictema-peugeot-cili-1612175.html", "text": "/КРОСС/ Фрaнцузитe oт Pеugеоt прeдcтaвихa cвoя нaй-мoщeн ceриeн мoдeл - 3008 GT HYBRID4.", "date": "2019.08.30", "title": "Това е най-мощното серийно Peugeot"}
{"url": "http://www.cross.bg/levski-vasil-hristo-1612174.html", "text": "/КРОСС/ От 09.00 до 13.30 часа на 6 септември 2019г. се въвежда временна организация на движението за провеждане на щафетен маратон в София. Маршрутът на спортното събитие е следният: старт от северозападното пътно платно на бул. „Евлоги и Христо Георгиеви” пред националния стадион „Васил Левски” по западното пътно платно на бул. „Евлоги и Христо Георгиеви”, по източното пътно платно на ул. „Проф. Фритьоф Нансен”, обратен завой при бул. „Васил Левски”, по западното пътно платно на ул. „Проф. Фритьоф Нансен”, надясно по бул. „България”,по източното пътно платно на бул. „Пенчо Славейков”, обратен завой по тротоара на бул. „Витоша”, по западното пътно платно на бул. „Пенчо Славейков”, по бул. „България”, надясно по бул.„Черни връх”, обратен завой при ул. „Св. Наум”, по бул. „Черни връх”, надясно по бул.„Евлоги и Христо Георгиеви”, бул.„Драган Цанков”, Борисова градина, изход от Борисова градина при Национален стадион „Васил Левски”, по бул. „Евлоги и Христо Георгиеви” до Орлов мост, преминава по пешеходната зона, по северозападното пътно платно на бул.„Евлоги и Христо Георгиеви” до национален стадион „Васил Левски”, където е финала.Забранява се престоят и паркирането на пътни превозни средства, както следва:- от 08.00 часа на 5.09.2019 г. до 07.00 часа на 6.09.2019 г. на моста пред Националния стадион „Васил Левски”.- от 07.00 часа на 06.09.2018 г.  до приключване на мероприятието на моста пред Националния стадион „Васил Левски”.", "date": "2019.08.30", "title": "Организация на движението за провеждане на V-ти щафетен Маратон София на 06.09.2019 г."}
{"url": "http://www.cross.bg/ivanov-santimetra-myasto-1612180.html", "text": "/КРОСС/ Тихомир Иванов завърши на престижното трето място на скок височина във финалите на Диамантената лига по лека атлетика в Цюрих.В първото си участие на финал Иванов изравни най-доброто си постижение за сезона с 230 сантиметра, като изпревари световния шампион Мутаз Баршим (Кат) и бронзовият медалист от първенството на планетата през 2017 г. Мажд Газал (Сир). Катарецът и сириецът си поделиха десетата позиция с 220.Победител стана Андрий Проценко (Украйна) с 232 сантиметра, а втори завърши Брендън Старк от Австралия с 230 сантиметра от първи опит. “Много съм доволен от представянето си тази вечер. Участвах във възможно най-много състезания, за да натрупам повече точки. Имах някои проблеми с контузия, но се справих с тях по възможно най-добрия начин, така че съм щастлив. След три дни е следващия ми старт и след това ще насоча подготовката си изцяло за Световното първенство в Доха”, коментира Иванов.Руснакът Иля Иванюк раздели петото място днес с 227 сантиметра, но с това спечели диамантения трофей в дисциплината с общ актив от 34 точки.", "date": "2019.08.30", "title": "Трето място за Тихомир Иванов във финала на Диамантената лига"}
{"url": "http://www.cross.bg/shose-lomsko-podkrepyat-1612172.html", "text": "/КРОСС/ Народните представители от БСП за България доц. д-р Николай Цонков и Анна Славова и общинският съветник от групата на социалистите Николай Николов ще подкрепят протеста на собствениците на имоти по бул. \"Ломско шосе\". Гражданите ще изразят недоволството си срещу намеренията за отчуждаване на имотите и обезщетяването им на ниски, не пазарни цени.На протеста ще присъстват и избраният за кандидат на БСП за кмет на район \"Връбница\" Владимир Петров и председателят на РС на БСП във \"Връбница\" Християн Кръстев.Протестът е в неделя, 1 септември, от 11,00 часа на ъгъла на бул. \"Ломско шосе\" и ул. \"Обелски път\".", "date": "2019.08.30", "title": "Народни представители от БСП за България ще подкрепят протест на граждани от \"Обеля\""}
{"url": "http://www.cross.bg/plazh-detza-dvama-1612179.html", "text": "/КРОСС/ \"Мъж се е удавил в морето на неохраняем плаж „Липите“ край Синеморец, докато се опитвал да спаси давещи се деца\", това съобщи Цветелина Рандева от ОДМВР – Бургас пред „Фокус“.“Преди десет минути е извадено тялото на единия от “спасителите”, който е на видима възраст около 40 години с неустановена към момента самоличност.На място са пожарникари, както и брегова охрана. Шансовете да ги открият живи обаче са нищожни.През 2012-та на неохраняемия плаж се разигра подобна трагедия, която днес се повтаря. Тогава двама мъже загинаха в опит да спасят давещи се деца.Очаквайте подробности!", "date": "2019.08.30", "title": "Трагедия край Синеморец: Мъж се удави на плаж Липите, издирват още едно дете и възрастен"}
{"url": "http://www.cross.bg/trump-prezidenta-beliya-1612163.html", "text": "/КРОСС/ Личната помощничка на президента на САЩ Доналд Тръмп подаде оставка, тъй като разказала на журналисти подробности за семейния му живот, предаде АФП, позовавайки се на US медии.Неочакваното напускане на Мадлин Уестърхаут в четвъртък станало, след като Тръмп научил, че га говорила за семейството му и дела в Белия дом пред репортери при неотдавнашното работно посещение на президента в Ню Джърси, писа „Ню Йорк таймс“.Други издания, включително Си Ен Ен и „Политико“ също съобщават за оставката, позовавайки се на неназовани източници.Не е ясно какво точно е казала тя на журналистите, но един репортер разкрил разговора на Белия дом, посочва Си Ен Ен.Уестърхаут работела за Тръмп от началото на мандата му и офисът ѝ бе точно срещу Овалния кабинет, но нямала право да разкрива никаква информация за личния и семейния му живот. Тя се опитала да поеме нови ангажименти в Белия дом, включително да организира посещения на президента в чужбина. Действията ѝ предизвикали недоволството на други служители от правителството. Последна капка станала среща на Уестърхаут с журналисти в имението на Тръмп в щата Ню Джърси, когато изглежда тя им разказала подробности от живота на президента, но без да ги предупреди да не правят запис. След като това се разчуло, в Белия дом се заговорило за евентуалното ѝ уволнение.„В никой друг период от историята на нашата Страна Медиите не са били толкова Лъжливи, Изопачаващи и Корумпирани\", написа Тръмп в сряда вечерта. Той изрази надежда, че когато настъпи време за оценка на неговото президентство, ще му бъде признато, че има заслуга за „осветляването на огромната непочтеност“ на медиите, добавя Си Ен Ен.", "date": "2019.08.30", "title": "Личната помощничка на Тръмп подала оставка след разгласяване на информация"}
{"url": "http://www.cross.bg/iiotova-peryshtitza-vitzeprezidentut-1612161.html", "text": "/КРОСС/ „Погрешно е постоянно да се оплакваме, че сме на дъното, на последните места. Трябва да вземем живота си в нашите ръце и да вярваме, че заедно, сплотени, можем да градим страната, стабилна и просперираща. Ако героите на Перущица се спасяваха поединично, нямаше да я има днес България. Те ни показаха, самочувствие на българи, дръзнали да се вдигнат и срещу могъщата Османска империя заради свобода, вяра и род.“ Това заяви вицепрезидентът Илияна Йотова в Перущица на честването на 50-годишнината от обявяването на населеното място за град.„Днес често спорим за идентичност, за държавност. Нека по-често идваме в този град, в априлските градове на 1876 година, за да чуем камбанния звън и думите на героите за вяра, за родина, за свобода, за българщина. Днешният прочит на тези думи означава да имаме самочувствие като българи“, подчерта в приветствието си вицепрезидентът Йотова.Вицепрезидентът определи Перущица като един от символите на многовековната и славна българска история и изтъкна саможертвата на героите. „Те не чакаха някой да ги призовава срещу робството и тиранията. Мъчениците от „Св. Архангел Михаил“ не бяха войводи, не бяха революционери, а обикновени хора, но с делата и саможертвата осмислиха понятията родолюбие и патриотизъм. Те написаха историята не само на Перущица, а на цяла България“, заяви вицепрезидентът Йотова.Вицепрезидентът се обяви категорично против опитите за промяна или дописване на историята. „Днес, когато взимаме решения, трябва да поглеждаме към героите от априлските дни на 1876 г. и често да препрочитаме Захари Стоянов. Отвъд клишетата“, изтъкна Илияна Йотова.Вицепрезидентът отговори на многобройните въпроси на гражданите за перспективите пред региона, за бъдещето на малките общини, за възможностите за инвестиции. „Днешната кауза на държавници, политици и общество трябва да бъде просперираща България, която мотивира младите хора да остават, да се развиват и изграждат у дома, в родината“, подчерта Илияна Йотова.", "date": "2019.08.30", "title": "Вицепрезидентът в  Перущица: Грешна е философията всеки да се спасява поединично"}
{"url": "http://www.cross.bg/riiids-kontzerta-bilo-1612167.html", "text": "/КРОСС/ 16-годишно момиче от английския град Портсмут с мозъчен тумор изпълни една мечта и се срещна със своя идол. Шаян Рийдс е диагностицирана през 2018 година със страшната болест, след което й е предписан курс на химиотерапия.Момичето решило да направи списък с предсмъртни желания, сред които било и посещение на концерта на любимия й изпълнител - Ед Шийрън.Тогава сестрата на Рийдс решила да се свърже с мениджъра на певеца, за да разкаже историята на своята роднина.Така момичето било поканено на концерта на певеца в деня на 16-ия й рожден ден, а то също така получило и пропуск да влезе зад кулисите, където успяла да разговаря и да се снима с Шийрън.Според бащата на детето, певецът бил много любезен и взел гривната, която Рийдс специално изработила за него, и не я свалил по време на целия концерт.„Това силно впечатли Шаян. Тя постоянно говори за това“, каза бащата.Момичето не се отчайва и планира да изпълни всичките си желания от списъка, например скок с парашут и работен ден в зоопарка.", "date": "2019.08.30", "title": "Силата на доброто: Ед Шийрън сбъдна мечтата на тежко болно дете"}
{"url": "http://www.cross.bg/karayancheva-zashtoto-sesiya-1612162.html", "text": "/КРОСС/ Очаквам много динамична парламентарна сесия, защото началото на предизборната кампания почти съвпада с нея.Това каза във Варна председателят на Народното събрание Цвета Караянчева, която присъства на започналия днес 12-ти летен университет на младежката структура на ГЕРБ.Според нея тонът в парламента ще е същият както преди изборите за Европейски парламент. Тя смята, че ще има доста по-засилени политически дебати, защото това е възможността от парламентарната трибуна да се отправят политически послания. Надявам се колегите да не се увличат в черния пиар, да не бъдат толкова жлъчни и арогантни понякога, добави Караянчева.За предстоящата сесия тя каза още, че НС има 18-то вето от президента, което предстои да бъде разгледано следващата седмица. Караянчева допълни, че есенната сесия е бюджетна, защото това е най-важният закон на държавата.Структурите на ГЕРБ са мобилизирани, работят и очакваме добро представяне на предстоящите избори, каза още Караянчева в отговор на въпрос.По думите й август е месец за почивка, а хубавото е, че хората могат да си позволят и по-дълги ваканции, което показва, че икономиката върви и покупателната способност на българина се повишава.Тя коментира още за предстоящите местни избори, че предизборните кампании в България са изключително изострени, с много черен пиар, но ГЕРБ ще останат верни на себе си и продължат да работят както досега – да разказват какво е направено до момента и какво може да се направи занапред, което е добро за страната и за българските граждани. Караянчева каза още, че в момента се работи върху платформата за местните избори и в скоро време тя ще бъде официализирана.В отговор на въпрос за критиките, отправени от президента Румен Радев на Шипка, Караянчева посочи, че не знае откъде се информира президента, защото по думите й „вчера в България беше председателят на ЕК и каза, че страната ни се развива изключително добре, има икономически ръст“.Аз това го забелязвам и не знам дали той не се информира само от партийната телевизия на БСП, защото говори като беквокал на Корнелия Нинова, коментира председателят на НС.", "date": "2019.08.30", "title": "Цвета Караянчева: Очаквам много динамична парламентарна сесия"}
{"url": "http://www.cross.bg/kushta-prostranstvo-frenskata-1612160.html", "text": "/КРОСС/ В средата на юли Dior откри новия си бутик на Champs-Élysées, Париж, а сега модната къща отвори първия си магазин за интериор във френската столица, където представя линията си Maison.Той представлява отделно пространство на основния адрес на марката на Avenue Montaigne. Стилът „tual de jouy” е типичен за френската естетика и мотивите му са били използвани и през 1947 г. от декоратора Виктор Гранпиер, който работи върху визията на легендарния бутик на Dior. Пасторалните сцени, характерни за стила, са често нещо често срещано в продуктите на Dior Maison – от сервизите, до текстила. „Да живееш в къща, която не прилича на теб, е като да ходиш в чужди дрехи“, казва някога Мосю Диор. Сега за артикулите, търсени по различни флагмански бутици или на сайта на Dior, днес има специализирано парижко пространство.", "date": "2019.08.30", "title": "Интериор от Dior"}
{"url": "http://www.cross.bg/stadiona-septemvri-provezhdane-1612164.html", "text": "/КРОСС/ СДВР предприема необходимите мерки за охрана на обществения ред и безопасност на движението в столицата във връзка с предстоящото на 1 септември /неделя/ дерби от 17:45 ч. на Национален стадион \"Васил Левски\", съобщиха от столичната полиция.Полицията ще следи за опазването на обществения ред и за недопускането на инциденти на територията на града преди, по време и след провеждане на спортната среща.На изградени контролно - пропускателни пунктове в района на Националния стадион полицаи ще извършват щателна проверка на всички посетители на футболния мач. Стриктно ще се следи за недопускане на посетители, които имат наложена съдебна забрана за посещение на спортни мероприятия.Малолетни ще се допускат на стадиона само с пълнолетен придружител и предварително попълнена декларация, която може да бъде изтеглена и от интернет. Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/.Ангажимент по охраната на спортната среща имат и частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. За да бъде избегнато струпване, СДВР приканва зрителите да се възползват от по-ранното отваряне на входовете на стадиона. Вратите за посетители ще бъдат отворени в 15.45 часа.В деня на мача, няма да има билети на касите на Национален стадион \"Васил Левски\". Във връзка с провежданото спортно мероприятие, в следобедните часове на 1 септември е възможно да възникне временно затруднение в движението в централната градска част, предупреждават още от полицията.", "date": "2019.08.30", "title": "Засилени мерки за сигурност заради вечното дерби \"Левски\" - ЦСКА"}
{"url": "http://www.cross.bg/leva-singul--1612168.html", "text": "/КРОСС/ Бум на дербита очакват най-верните фенове на футбола в следващите три дни. Разбира се, най-вълнуващото от тях е предстоящият сблъсък между ЦСКА София и Левски. Двубоят е в първия ден на септември от 17.45 часа на Националния стадион „Васил Левски“:ЦСКА София – Левски София            Сингъл, Live, ТОП                  „1“-2.50 „Х“-3.05 „2“- 2.55Новокартотекираният Томи Юрич е с коефициент 7.00 за Първи голмайстор за ЦСКА. От „Червените“ с най-ниска ставка е Евандро с 5.50. Толкова имат и Станислав Костов, и Найджъл Робърта от Левски. Всичкиопции за Голмайстор можете да намерите . Вижте и другите интересни сблъсъци от Европа и Аржентина:Атлетик Билбао – Реал Сосиедад        Сингъл, Live, ТОП              „1“-2.15 „Х“-3.00 „2“- 3.55Локомотив Пловдив – Ботев Пловдив   Сингъл, Live, ТОП             „1“-1.80 „Х“-3.20 „2“- 3.50Хайдук Сплит – Динамо Загреб            Сингъл, Live, ТОП             „1“-1.85 „Х“-3.18 „2“- 3.78Рейнджърс – Селтик                          Сингъл, Live, ТОП               „1“-2.27 „Х“-3.08 „2“- 2.82Аустрия Виена – Рапид Виена           Сингъл, Live, ТОП               „1“-2.61 „Х“-3.32 „2“- 2.30Арсенал – Тотнъм Хотспър                 Сингъл, Live, ТОП               „1“-2.22 „Х“-3.35 „2“- 2.69Лацио – Рома                                    Сингъл, Live, ТОП                „1“-2.03 „Х“-3.44 „2“- 2.99Спартак Москва – Зенит СТП             Сингъл, Live, ТОП                „1“-3.06 „Х“-3.15 „2“- 2.10Ривър плейт – Бока Хуниорс           Сингъл, ТОП                       „1“-2.02 „Х“-3.06 „2“- 3.34„Еврофутбол“ пусна коефициенти за Голмайстор на дербитата , ,  и .Григор Димитров е фаворит в третия кръг на Откритото първенство по тенис на САЩ срещу квалификанта Камил Майхжак. Двубоят е на 30.08.2019 г. от 21.30 часа:Григор Димитров – Камил Майхжак                Сингъл, ТОП        „1“-1.17         „2“- 3.41Българският национален отбор по волейбол жени излиза в 1/8-финал от Европейското първенство в Турция срещу тима на Азербайджан в неделя от 19.30 часа:Азербайджан /ж/ – България /ж/                   Сингъл, ТОП        „1“-1.60         „2“- 1.90Жител на Несебър прибра 3109,50 лева със 100 лева залог на 6 футболни мача в права колонка във вторник. В Разлог бе реализирана печалба от 2708,85 лева с 12,80 лева със система 4, 5, 6, 7 от 7 мача. В сряда двама футболни фенове грабнаха по 4118,40 лева с 500 лева залог за 3 мача в права колонка. Единият е отново от Несебър, а вторият от град Завет (обл. Разград).Варненци направиха истински „удари“ с печалби от Спортмакс в последните три дни. Там бяха осъществени суми от 11 560 лева, 4130 лева, 3959 лева, 2526 лева и 2227,50 лева след предвиждане за Секунда на 1-ви гол.В пункта на ул. „Бряснка“ №96 в Габрово местен взе суми от 2590 лева, 2516 лева и 2262 лева за Място.Към 12.00 часа на 30.08.2019 г. сумата в Джакпот 13 е на стойност 12 560 лева, а срещите от него можете да видите .", "date": "2019.08.30", "title": "„Еврофутбол“: ЦСКА София и \"Левски\" в равностойна битка в неделя "}
{"url": "http://www.cross.bg/demokratziya-honkong-grada-1612166.html", "text": "/КРОСС/ Хонконгският активист за демокрация Джошуа Уон беше арестуван в навечерието на следващи два дни планирани протести в управлявания от Китай град, който се бори с най-голямата политическа криза от предаването му на Пекин преди повече от две десетилетия, предаде Ройтерс.Уон, който беше лицето на акциите за демокрация по време на протестите през 2014 г., парализирали части от града за 79 дни, беше освободен от затвора през юни, след излежаване на присъда от пет седмици за неуважение към съда.\"Внезапно го вкараха в частна кола на улицата\", обяви в Туитър политическата партия на Уон \"Демосисто\", която се застъпва за повече демокрация в Хонконг.Безредиците в Хонконг ескалираха в средата на юни заради сега оттеглен законопроект за екстрадиция, който щеше да позволява изпращане на хора в континентален Китай, за да бъдат изправяни пред контролирани от комунистическата партия съдилища.Впоследствие протестите преминаха към призиви за по-голяма демокрация по формулата \"една държава - две системи\", която гарантира свободи, неразрешени в континентален Китай, включително независима съдебна власт.Китай изпрати вчера нови военни части в Хонконг, което беше наречено от китайските държавни медии рутинна ротация на гарнизона. В редакционна статия във в. \"Чайна дейли\" вчера беше отправено предупреждение, че китайските войници не са в Хонконг само символично и няма да стоят със скръстени ръце, ако положението в града се влоши.Полицията отказа разрешение за поход за демокрация утре, но организаторите обжалват този отказ. Протестът трябва да отбележи пет години откакто Пекин отмени всеобщото избирателно право в Хонконг в условията на първата рецесия в града от десетилетие, посочва Ройтерс. ", "date": "2019.08.30", "title": "Арестуваха виден активист в Хонконг преди планираните за почивните дни протести"}
{"url": "http://www.cross.bg/cled-cedmitzata-dolapa-1612170.html", "text": "/КРОСС/ Цeнитe нa пeтpoлa зaвъpшвaт ceдмицaтa cъc cпaд cлeд тpи пopeдни дни нa pъcтoвe, cъoбщaвa Rеutеrѕ.Aмepиĸaнcĸият cypoв пeтpoл изгyби 6 цeнтa или 0,1% oт cтoйнocттa cи дo 56,65 дoлapa зa бapeл пo вpeмe нa paннaтa тъpгoвия в Aзия. Toй ycпя дa нaвaĸca c нaд 4% пocĸъпвaнe пpeз пpeдxoднитe дни, cтимyлиpaн oт нaмaлeлитe зaпacи нa CAЩ.Copтът Вrеnt пoeвтиня c 10 цeнтa или c 0,2% дo 60,98 дoлapa зa бapeл, cлeд ĸaтo цeнaтa мy oтчeтe 1% pъcт пo-paнo.Oпaceниятa oĸoлo зaбaвянeтo нa иĸoнoмичecĸия pacтeж в peзyлтaт нa тъpгoвcĸaтa вoйнa мeждy CAЩ и Kитaй и cтaбилнoтo тъpceнe нa пeтpoл зaпaзиxa пo-виcoĸитe цeни пpeз пpeдxoднитe дни oт ceдмицaтa.Meждyвpeмeннo oфициaлнитe дaнни, пpeдcтaвeни в cpядa, пoĸaзaxa, чe зaпacитe нa Щaтитe ca ce cвили c 10 милиoнa бapeлa, ĸoeтo e нaй-ниcĸoтo им paвнищe oт oĸтoмвpи минaлaтa гoдинa. Haмaлeниeтo идвa в peзyлтaт нa зaбaвянe нa внoca. ", "date": "2019.08.30", "title": "Πeтpoлът зaвъpшвa ceдмицaтa cъc cпaд cлeд тpи пopeдни дни нa пocĸъпвaнe"}
{"url": "http://www.cross.bg/vlakche-nesebur-postradaha-1612165.html", "text": "/КРОСС/ Румънче на 8 години и баща му пострадаха леко заради катастрофа на атракционно влакче в Несебър. Инцидентът е станал край ул. \"Хан Крум\" в курорта около 21 ч. вчера, съобщиха от полицията. Заради липса на достатъчно разстояние влакчето с две прикачени ремаркета, управлявано от 65- годишен мъж от Равда,  се ударило в рекламно табло, покрай което преминавало. От удара се деформирала покривната му конструкция, тя се  откъснала  и паднала, закачайки  43-годишен румънски турист и 8- годишното му дете. Те не са пострадали сериозно.", "date": "2019.08.30", "title": "Румънец и детето му пострадаха заради влакче в Несебър"}
{"url": "http://www.cross.bg/elektrorazpredelenie-sliven-elektroenergiya-1612153.html", "text": "/КРОСС/ В „Електроразпределение Юг“, част от EVN Група, постъпи официална заявка от търговец на електроенергия на свободния пазар за спиране на електрозахранването към обекти на ВиК Сливен на 04.09.2019 г. Като причина са посочени неизплатени задължения за потребено електричество на водното дружество към търговеца на електроенергия.Подадените обекти за изключване са: „Мараш I-ви Подем - гр. Сливен“ и „Мараш II-ри Подем - гр. Сливен“. В „Електроразпределение Юг“ няма информация кои места ще бъдат засегнати от спиране на водоснабдяването. Предишната заявка за изключване на обекти на ВиК Сливен беше за 15 август. „Електроразпределение Юг“ е информира водното дружество и местната власт в Сливен за новопостъпилата заявка.Електроразпределение Юг“ уточнява, че ВиК Сливен закупува енергията си от търговец на свободния пазар. Водният оператор заплаща към „Електроразпределение Юг“ единствено цени за ползване на мрежовите услуги на дружеството, които се регулират от КЕВР и не подлежат на пряко договаряне.„Електроразпределение Юг“ като мрежови оператор е задължен, съгласно Закона за енергетиката, да спази процедурата и да изпълни заявката, постъпила от търговеца на електроенергия. Ролята на „Електроразпределение Юг“ в подобни случаи е ясно регламентирана от Закона за енергетиката в нормативно установените ангажименти на мрежовите оператори на свободния пазар.В тази връзка „Електроразпределение Юг“ няма отношение към въпросите, касаещи търговските взаимоотношения между ВиК Сливен и избрания от водното дружество доставчик на електроенергия - относно размер на дълга за консумирана електроенергия, срокове и начини на плащане, договорена цена на енергията и т.н.В същото време „Електроразпределение Юг“ изразява надежда, че двете компании ще намерят начин за изчистване на търговските претенции помежду си, за да не се стига до спиране на електрозахранването, а оттам и на водоснабдяването за клиенти на ВиК Сливен.", "date": "2019.08.30", "title": "Търговец отново поиска „Електроразпределение Юг“ да изключи захранването в Сливен"}
{"url": "http://www.cross.bg/tyrtziya-erdogan-vashington-1612150.html", "text": "/КРОСС/ Посещението на Реджеп Ердоган и Владимир Путин на въздушно шоу в Москва е директен сигнал от Турция по адрес на САЩ, според наблюдателя на Hürriyet Daily News Серкан Демирташ. Анкара показва на Вашингтон, че има алтернативни възможности за закупуване на оръжие. По-специално вместо американските изтребители F-35 Турция може да придобие руските Су-57.Посещението на Реджеп Ердоган в Москва започна с посещение на авиационното изложение, където бяха показани най-новите продукти на руската отбранителна промишленост, според статия в Hürriyet Daily News. Според автора на статията Серкан Демирташ мястото на срещата на Путин и Ердоган е символично: трябва да се демонстрира намерението на двете страни да разширят сътрудничеството във военната сфера.В речта си Ердоган отбеляза, че руско-турските връзки укрепват в много области, включително в отбранителната промишленост. , заяви турският лидер.Авторът на статията смята, че думите на Ердоган могат да се разглеждат като пряко послание към САЩ, които замразиха участието на Турция в програмата за снабдяване с изтребители F-35 поради закупуването от Анкара на рускте системи за ПВО С-400. Смисълът на посланието е, че Турция има алтернативни възможности за закупуване на оръжие. Например, руският изтребител пето поколение Су-57 може да се превърне в заместител на американския F-35. Опитът на Турция в придобиването на системите С-400 доказва, че сделката за Су-57 най-вероятно е една от възможностите, които Анкара обмисля.Разбира се, подобна стъпка допълнително ще усложни позицията на Турция в НАТО и отношенията й със съюзниците в алианса, отбелязва авторът. Въпреки това Ердоган сега иска да даде на Доналд Тръмп да разбере, че политиката на Вашингтон подтиква Турция да търси други доставчици. Само времето ще покаже дали това послание ще бъде възприето във Вашингтон, обобщава Демирташ.източник: ", "date": "2019.08.30", "title": "Визитата на Ердоган в Москва стана послание към Вашингтон"}
{"url": "http://www.cross.bg/treti-krug-dimitrov-1612154.html", "text": "/КРОСС/ Григор Димитров ще играе с „щастливия губещ“ от квалификациите Камил Майхшак в трети кръг на US Open.Полякът се наложи над уругваеца Пабло Куевас с 6-7 (3-7), 6-4, 2-6, 6-4, 6-1.Оспорваният двубой между двамата продължи 3 часа и 17 минути.Григор в същото време се класира без игра за трети кръг, след като Борна Чорич се отказа заради травма в гърба.Българинът досега не се е срещал с 23-годишния поляк, който е 94-и в света.Миналата година първата ни ракета отпадна още в първи след загуба от Стан Вавринка.", "date": "2019.08.30", "title": "Григор Димитров посреща Камил Майхшак в трети кръг на US Open"}
{"url": "http://www.cross.bg/grant-tvurde-velikobritaniya-1612152.html", "text": "/КРОСС/ Британската филмова звезда Хю Грант изригна в туитър с твърде нецензурен и доста нелицеприятен коментар за британския премиер Борис Джонсън и решението му да разпусне парламента за ваканция до 14 октомври.„Няма да прецакваш бъдещето на моите деца, няма да унищожиш свободите, за които дядо ми се е борил в две световни войни.Изчезни, твърде рекламирано гумено пате за баня! Великобритания е отвратена от теб и малката ти свита от масртубиращи префекти“, написа Грант.Драмата във Великобритания продължава с оставки, петиции, и пълна неяснота какво ще се случва…", "date": "2019.08.30", "title": "Вие сте твърде рекламирана гумена играчка"}
{"url": "http://www.cross.bg/fastziit-deiivid-daniel-1612155.html", "text": "/КРОСС/ Мъж във Флорида претърпя три операции, след като се зарази с месоядна бактерия.При Дейвид Айлънд се появили симптоми на грип преди седмица, след което лекарите го приели в спешно отделение в Орландо, Флорида, разказа брат му Даниел. Медиците е трябвало да премахнат повече от 25% от кожата му, а бъбреците му се влошават, съобщи семейството.Семейството не е сигурно как 50-годишният мъж се е заразил с некротизиращ фасциит, заяви заместник-шерифа на Южна Каролина. Мъжът е плувал в басейна си в Орландо, но не е ходил на езера или океан.Некротизиращият фасциит е агресивно заболяване, което се храни с плът, според Центъра за контрол и превенция на заболяванията. „Има много инфекции, които приличат на некротизиращия фасциит в ранни етапи, което може да затрудни диагностицирането“, според центъра. Тъй като некротизиращият фасциит може да се разпространи много бързо, пациентите често трябва да се подложат спешно на операция.Даниел каза, че лекарите са успели да идентифицират и започнали да лекуват инфекцията бързо и тя още не е достигнала мускулната му тъкан.„Все още е рано за смъртна присъда“, шегува се Даниел.„Дейвид все още е в опасност за живота, но всеки ден има някои малки победи. Много ми липсва моят най-добър приятел и се моля всеки ден Бог да пощади живота му и да го върне у дома при мен и нашите деца. „Животът ми не е същия без него, така че наистина се моля за чудо.“, каза съпругата на Дейвид, Джоди Айлънд.Дейвид и съпругата му имат две дъщери, на 7 и на 4 години.", "date": "2019.08.30", "title": "Мъж се зарази с месоядна бактерия"}
{"url": "http://www.cross.bg/vreme-rabotnoto-tryd-1612156.html", "text": "/КРОСС/ В последните години в страните от Европейския съюз се наблюдава повишаваща се диверсификация на организацията на работното време на трудещите се. За 2018 г. над 30% от работещите са имали нередовен работен график. Близо 40% са работели различен брой часове в дните от седмицата срещу 32% за 2010 г.Данните бяха представени по време на международната конференция на синдикалната организация КТ \"Подкрепа\" на тема \"Синдикални политики за устойчива заетост, достоен труд и преодоляване на нарастващата несигурност на работното място.Отново за 2018 г. 33% са били с т.нар. \"плаващо\" начало и край на работния ден, 32% са работели различен брой часове всяка седмица срещу 26% за 2010 г.Основната тревога на КТ \"Подкрепа\", свързана с тези тенденции на пазара на труда и с нередовната организация на работното време е, че те водят до неустойчиви доходи и недостатъчно полаган труд, като предлагат минимална или никаква защита на работника по отношение на работодателя.Президентът на КТ \"Подкрепа\" Димитър Манолов заяви, че в процес на събирането е подписка на синдикалните организаци и федерации на Европейската федерация на индустриалните работници за ограничаване на сформираното изчисляване на работното време.\"Дори и да няма нарушения в него, има грешки и те трябва да бъдат непременно поправени. Сформирането изчисляване на работното време се разпростира в дейности, в които няма място и полагането на извънреден труд е в огромни количества\", призна Манолов.Той се позова на данни на европейската статистика, според която България е една от страните, в които се полага най-голямо количество труд, голяма част от него извънреден.Шефът на синдикалната организация няма нищо против да се полага извънреден труд, но и да се заплаща като труд след края на работното време, на националните празници и в почивните дни.По думите на Манолов би било добре да се съсредоточим върху това, което ни се случва, защото европейският пазар на труда както страните-членки на ЕС, така и в страните около него, е изключително разнообразен. Той обаче е скептичен по отношение на преноса на практики от една страна в друга.Според Манолов Европейският съюз с бавни стъпки започва да се придвижва там, където е България от години.За него е важна шарената европейска практика, защото всеки един от нас може да научи какво се случва в другите страни и кой как си представя бъдещото развитие на труда.", "date": "2019.08.30", "title": "Над 30% от хората са работили на нередовен график през 2018 г."}
{"url": "http://www.cross.bg/evro-ykriti-hotelite-1612159.html", "text": "/КРОСС/ Над 6,5 милиона евро укрити приходи установи проверка на финансови ревизори на няколко гръцки острова.Екипите на министерството на финансите проверяваха отчетите на хотелите .За две години само в един хотел на остров в Йонийско море са укрити приходи от над един милион евро.Същата е ситуацията и с друг хотел, чийто собственик не е отчел приход от нощувки на стойност над един милион евро.Пълен хаос цари и при отдаване на стаи под наем, както и на вили за сезон.Ревизорите попаднаха и на стотици фалшиви отчетни документи, които не отговарят на цялата сума от приходите на хотелите.Заедно с официалните екипи за проверки действат и цивилни инспектори, които се представят за клиенти - чужденци и регистрират нарушения.Властите запечатиха няколко хотела, налагат високи глоби и предават случаите на прокуратурата.Правителството в Атина обяви, че продължава борбата със сивия сектор в икономиката.", "date": "2019.08.30", "title": "Проверяват хотелите в Гърция за укрити доходи"}
{"url": "http://www.cross.bg/nyama-dimitrova-izpulneno-1612157.html", "text": "/КРОСС/ Протестите на медицинските сестри продължават, защото нито едно от досегашните им искания не е изпълнено. Това заяви пред БНР един от организаторите Димитрия Димитрова.\"Нови искания няма да има, защото нито едно от старите не е изпълнено.По колективен трудов договор минималната заплата трябва да бъде 950 лв. Това е осъществено само, където има сключен колективен трудов договор (КТД).За жалост на повечето места няма сключен КТД и няма как да се достигнат тези суми, а да не говорим, че нашето искане е за две минимални работни заплати за България, което за момента е 1120 лв.\", каза Димитрова.Тя допълни още, че според нея допълнително отпуснатите средства за заплати на много места са били изхарчени за погасяване на стари задължения и битови разходи на болниците. На 11-и септември от 11:00 ч. медицински сестри ще протестират пред сградата на Министерския съвет.", "date": "2019.08.30", "title": "Медицинските сестри излизат на протест"}
{"url": "http://www.cross.bg/brexit-dzhonsun-pregovorite-1612158.html", "text": "/КРОСС/ Европейският съюз (ЕС) трябва да бъде „възможно най-гъвкав и позитивен“ в преговорите за Brexit, докато Великобритания излезе с „конкретни предложения“ относно начина, по който иска да напусне блока със споразумение, посочи датският премиер Мете Фредериксен, цитирана от Bloomberg.„Ние трябва да направим каквото можем“, за да избегнем „твърд“ Brexit, отбеляза премиерът пред репортери в Копенхаген.Британското правителство посочи, че вижда възможност да поднови преговорите за Brexit с представителите на ЕС, след като премиерът Борис Джонсън се срещна с германския канцлер Ангела Меркел и френския президент Еманюел Макрон миналата седмица.В сряда Джонсън изненадващо обяви, че ще поиска британската кралица Елизабет Втора да отложи началото на работата на парламента до средата на октомври, за което по-късно получи и одобрението на монарха.Действията на министър-председателя бяха посрещнати с неодобрение от политиците, които обвиниха Джонсън, че по този начин той се опитва да ги лиши от възможността да приемат законодателни актове, които да възпрепятстват раздялата между Великобритания и ЕС без сделка, като междувременно онлайн петиция срещу исканията на премиера събра над 1 млн. подписа.", "date": "2019.08.30", "title": "Дания призова ЕС за повече гъвкавост в преговорите за Brexit"}
{"url": "http://www.cross.bg/bond-dzheiims-ploshtadka-1612143.html", "text": "/КРОСС/ Почитателите на поредицата филми за агент 007 могат само да се радват, след като в началото на лятото стана ясно, че се работи върху 25-ия филм на Джеймс Бонд - NO TIME TO DIE.Даниел Крейг отново няма да изневери на най-емблематичната си роля. Очакват се много каскади и екшън, които на снимачната площадка крият много рискове. Миналия месец дори стана голяма инцидентна експлозия на сета.Сега, в няколко кадъра, успяваме да надникнем в разгара на снимките. Всичко изглежда наистина страхотно, без да сме имали каквито и да било съмнения в това. Лъскавите коли и стилните костюми продължават да бъдат почерк на Джеймс Бонд и в новия филм.", "date": "2019.08.30", "title": "На снимачната площадка на новия Джеймс Бонд"}
{"url": "http://www.cross.bg/levski-beshe-rymuniya-1612144.html", "text": "/КРОСС/ Град Левски осъмна блокиран от полиция и жандармерия. При акцията се претърсват 10 адреса. Вече има и арестувани, предаде NOVA.Операцията е срещу телефонните измамници, които живеят в квартал на богатите, но официално нямат доходи. Струпване на сили на реда има пред дома на познатия като Димитър Серафимов - Келеша, считан за един от тарторите на групи за измами.Град Левски е един от трите града с концентрация на този вид престъпност.По неофициална информация Келеша и баща му са арестувани. В къщата им са открити голяма сума пари, злато и златни пендари. Задържан е и мъж под прякор Майтапа, както и неговия брат, предаде ТrafficNews.Преди три години Келеша бе арестуван в Пловдив заедно с братовчед си, след което беше осъден на близо две години затвор. Тогава бяха доказани 6 телефонни измами, а прокуратурата поиска конфискация на имуществото на ало бандата.На 18 април при съвместна акция у нас и в Румъния беше разбита бандата на Борислав Димитров-Бобито, която е сред най-добре организираните групи на ало мафията.  Тогава полиция и жандармерия нахлуха в ромските палати в Горна Оряховица. Тарторът и четирима негови съучастници бяха задържани в Румъния и по-късно предадени на българските власти и специализирания съд.", "date": "2019.08.30", "title": "Мащабна акция срещу \"ало\" измамници в град Левски"}
{"url": "http://www.cross.bg/moshtite-turzhestvena-lityrgiya-1612140.html", "text": "/КРОСС/ С тържествена света литургия днес ще бъде отбелязано пренасянето на мощите на свети Александър Невски.Богослужението ще започне в 9,30 часа в патриаршеската катедрала в София, носеща името на светеца.", "date": "2019.08.30", "title": "Пренасянето на мощите на свети Александър Невски ще бъде отбелязано с тържествена литургия"}
{"url": "http://www.cross.bg/dzhonsun-boris-parlamenta-1612141.html", "text": "/КРОСС/ Решението на британския премиер Борис Джонсън да разпусне парламента предизвика остра реакция сред депутатите и противниците на излизането на Обединеното кралство от ЕС без сделка, съобщава БНТ.  Улични протести, петиция, събрала над 1 милион подписа срещу мярката и съдебни процедури срещу решението на Борис Джонсън, последваха плановете му да разпусне парламента за пет седмици от 9 септември. Лидерът на шотландските консерватори Рут Дейвидсън. „Обясних, че промените, както професионални, така и лични, породиха това решение. Знаете, че никога не съм крила конфликтите, в които попадам заради Брекзит“, каза Дейвидсън.Тя е противник на излизането от ЕС без сделка и е на страната на искащите оставане в блока.Решението на Борис Джонсън да разпусне парламента беше окачествено от опозицията като „недемократичен акт\". А председателят на Камарата на общините Джон Бъркоу го определи като „гавра с конституцията\". Други открито нарекоха премиера диктатор. Лидерът на британската Лейбъристка партия Джереми Корбин заяви, че на 3 септември ще се опита да осуети плановете на премиера Борис Джонсън за спиране на работата на парламента, предаде Ройтерс. Корбин изтъкна, че опозицията ще се опита да спре Джонсън с политически методи и с помощта на законодателния процес, така че да не се стига до Брекзит без сделка на 31 октомври.", "date": "2019.08.30", "title": "Реакции срещу разпускането на британския парламент"}
{"url": "http://www.cross.bg/ykraiina-rysiya-ryski-1612145.html", "text": "/КРОСС/ Преговорите за размяна на затворници между Украйна и Русия продължават, съобщи прессекретарят на Службата за сигурност на Украйна (ССУ) Олена Хитлянска, цитирана от ТАСС.По-рано днес украински медии обявиха, че самолет с освободени от Русия украинци пътува към Киев.\"Уважаеми журналисти, сложният процес на преговори за обмен на заложници продължава. Заредете се с търпение, надявам се, не за дълго. Не разпространявайте непроверена информация. Стискаме палци!\", написа Хитлянска във Фейсбук.Адвокат Валентин Рибин, който защитава част от задържаните в Украйна руски граждани, подготвяни за размяната, заяви, че те остават в ареста. \"Засега не зная дали те изобщо ще бъдат разменени днес\", каза той, цитиран от ТАСС.Вчера Русия прехвърли украинския режисьор Олег Сенцов от отдалечен затвор в Арктика в столицата Москва на фона на преговорите с Украйна за възможна размяна на затворници, съобщиха руски агенции. Ден по-рано украински съд освободи високопоставения руски журналист Кирил Вишински, обвинен в оказване на подкрепа на проруските сепаратисти в източната част на страната, припомня Ройтерс", "date": "2019.08.30", "title": "Размяната на Сенцов все още не е направена, преговорите продължават"}
{"url": "http://www.cross.bg/andreev-komisii-izbiratelni-1612142.html", "text": "/КРОСС/ „С около 20 млн. е увеличението на средствата, които са предвидени за изборите”, това каза в интервю за предаването „Тази сутрин” по БТВ говорителят на ЦИК Александър Андреев. „Нормално е всичките разходи, които са необходими за провеждането на изборите, през 2019-а да са се увеличили, включително в тази връзка разходите за СИК, за ОИК”, допълни той и уточни, че те не са увеличавани от 2011 г. „Това не мотивира по никакъв начин членовете на секционните избирателни комисии, активно да участват в изборите”, подчерта Андреев. „Тези средства, които се отделят, те не отиват за машините или не биха могли да бъдат сравними, защото ако ние трябваше предвидим и машинния вот, той щеше да увеличи допълнително бюджета, тъй като това щеше да бъде свързано с допълнителни разходи, свързани със закупуване на машини, с осигуряване на логистичното им съхраняване, обслужване, транспорт, охрана”, поясни той и допълни, че в противен случай отпуснатият бюджет  би бил много по-голям, ако имаше и машинно гласуване. Андреев съобщи, че ще бъдат увеличени възнагражденията на председателите и членовете на секционните избирателни комисии. „Ние предвидихме, за първи тур да получат 100 лв., председател, 90 лв. зам.-председател и секретар и 80 лв., член. Като в случай, че тези членове на секционната избирателна комисия участват в обучението, което се повежда от общинските избирателни комисии, ще получат допълнително 10 лв. и при предаването, ще получат 25 лв., 35 лв. и 50 лв. Надяваме се, че по този начин, с това достойно възнаграждаване на труда, който полагат членовете на секционните избирателни комисии ще може, на първо място да привлечем хора, които да вложат всичко от себе си”, каза още Александър Андреев.  ", "date": "2019.08.30", "title": "Александър Андреев: Около 20 млн. е увеличението предвидено за изборите"}
{"url": "http://www.cross.bg/partita-nyama-takiva-1612147.html", "text": "/КРОСС/ Тайно парти, вероятно с много наркотици и алкохол, изпрати в неизвестност млад мъж. Полицията все още издирва 28-годишния Иван Йорданов, за когото се смята, че е присъствал на мистериозния купон в бившето военно поделение във варненското село Любен Каравелово.Оказва се, че партито е било незаконно и е било организирано в секретна група във Facebook. Любомир Тулев, който е бивш шеф на сектор \"Компютърни престъпления\" в ГДБОП и психолозите д-р Пламен Димитров и д-р Александър Канчелов, коментираха темата в студиото на \"България сутрин\". Според тях подобни партита, които са достъпни само за определени хора, се организират в цял свят и винаги на отдалечени места, а България не прави изключение в това отношение.Гостите на Bulgaria ON AIR бяха категорични, че ако нямаше случай с изчезнал човек след този купон, нямаше да се обърне особено внимание на случая.\"Всичко, което беше казано, присъства, но там е и търсенето на екстремност. От край време е имало такива кокаинови партита, на които не може да присъства всеки. Там има всичко, което пожелаеш в необичайна степен. Удоволствията, екстремността и всичко забранено трябва да присъства\", каза д-р Александър Канчелов.По думите му всичко в живота, което ни харесва като хора, е или забранено, или вредно, а търсенето на такива неща няма да спре.Д-р Пламен Димитров пък коментира, че е част от природата ни е да търсиш нещо ново и човешките потребности включват и свързаността.\"Въпросът е дали имаме вградени вътрешни системи за самоконтрол, които ни пазят и се грижим за себе си добре\", допълни още д-р Димитров.Бившият шеф на сектор Компютърни престъпления\" в ГДБОП Любомир Тулев каза, че няма как полицията да е навсякъде, защото такива партита се организират в социални мрежи, които са затворени и няма как външен човек да разбере къде ще има такова мероприятие.\"Влизането в една такава група не става на базата на покана, която ти получаваш. Ти изразяваш желание, кандидатстваш и когато те одобрят, ставаш член\", обясни той.По думите му МВР трудно може да контролира и да разбере за тези партита, защото няма как да получи достъп до такива групи. ", "date": "2019.08.30", "title": "Тайните партита у нас - като по света: Нямаше да забележим, но изчезна човек"}
{"url": "http://www.cross.bg/poleta-stachkata-iberiya-1612146.html", "text": "/КРОСС/ Испанската авиокомпания Иберия (Iberia) реши да отмени 104 полета заради стачката на наземния персонал днес в Мадрид и Барселона, предаде ТАСС, като цитира в. \"Периодико\".По-рано стана известно, че испанският въздушен превозвач Вуелинг (Vueling) е анулирал 92 полета през стачните дни в каталунската столица. Очаква се стачката да наруши плановете на хиляди хора.По информация на електронното издание \"Вейнте минутос\" Вуелинг е решила да отмени 54 полета в петък и 38 полета в събота. Според компанията стачката ще засегне 14 000 пътници.Наземният персонал на Иберия наброява около 2500 души. В стачката ще участват служители, които регистрират пътниците, товарачи и други сътрудници, които обслужват около 20 компании, включително Вуелинг.Предишната стачка на персонала на Иберия беше на 24 и 25 август и доведе до отменяната на 100 полета. Сътрудниците на компанията поискаха подобряване на условията на труд.Международното летище в Барселона е второто по големина в Испания след летището в Мадрид. През 2018 година то посрещна рекордните в историята си 50,1 милиона пътници, което е с 6,1 процента повече, отколкото през 2017 година, припомня ТАСС.На 1 и 2 септември в Испания ще стачкува и кабинният екипаж на ирландската нискотарифна авиокомпания Райънеър (Ryanair), която отмени само под един процент от полетите си - десетина за двата дни.", "date": "2019.08.30", "title": "Иберия отмени над 100 полета в Испания заради стачка"}
{"url": "http://www.cross.bg/sreshta-evropa-makron-1612148.html", "text": "/КРОСС/ Президентът на Франция Еманюел Макрон поиска френската дипломация „да включи отново Западните Балкани в географията на Европа”, съобщава МИА.„Да имаш европейска стратегия означава да се съобразяваш с границите на Европа”, заяви държавният глава на среща с френските посланици в Елисейския дворец.Той подчерта, че в променящия се стратегически и политически план свят Франция трябва отново да се ангажира в рамките на европейските граници със своите съседи и държавите, които искат да бъдат част от Европа. „Не бива да се допуска неевропейски сили да решават вместо нас”, бе категоричен той. В противен случай решенията ще ги вземат САЩ, Русия и Турция.Макрон допълни, че Германия също има своите планове, които били по-ефективни от френските.Изказването на Макрон е на фона на провеждащата се в Хелзинки неформална среща на министрите на външните работи на държавите членки на ЕС ", "date": "2019.08.30", "title": "Макрон: Западните Балкани в Европа, не САЩ, Русия и Турция да решават"}
{"url": "http://www.cross.bg/proactive-customer-potrebitelite-1612149.html", "text": "/КРОСС/  Тазгодишната IFA ще бъде площадката, на която LG Electronics (LG) ще представи иновативната си услуга за потребителско обслужване, обогатена с възможностите на изкуствения интелект (AI) – Proactive Customer Care. Услугата стъпва на модерната ThinQ AI технология на LG, която осигурява персонализирани услуги и известия за потребителите като ги предупреждава за евентуални проблеми с техните LG уреди за дома. Освен това, тя предлага съвети и решения, с които да оптимизира и удължи работата на уредите. В началото услугата ще бъде поддържана само от няколко продукта: пералната машина с предно зареждане на LG и хладилникът с долен фризер и ще бъде достъпна във Франция, Италия, Испания и Великобритания. През следващата година, още ключови пазари в Европа, също ще получат достъп до нея.Използвайки най-новата технология с изкуствен интелект, услугата на LG Proactive Customer Care е създадена, за да информира потребителите на LG уреди за дома, за потенциални проблеми, които могат да възникнат, много преди те да се случат. По този начин поправките могат да бъдат предварително планирани. Освен това услугата предлага за потребителите как да се възползват оптимално от възможностите на своите уреди. Потребителите могат да използват системата изключително лесно, само като се свържат към тяхното безплатно LG ThinQ™ приложение (за Android и iOS).Иновативната услуга с изкуствен интелект покрива всичко от инсталация до поддръжка и диагностика след свързване с приложението. Веднага след активирането ѝ, всеки потребител получава специално известие и бива регулярно информиран за потенциални проблеми за свързания уред, както и съвети как могат да бъдат отстранени повреди. За да задоволи нуждите на потребителите, LG Proactive Customer care услугата е мястото, на което клиентите могат да получат отговори на всички въпроси свързани с поддръжка и грижа за LG уредите си.Пример за това е непрестанното наблюдение, което Proactive Customer Care извършва върху хладилникът с долен фризер на LG, следейки температурата. Приложението ще изпрати до потребителя известие, с което го предупреждава за отклонения в градусите и съвети за действие при възникнал проблем. Освен това услугата следи за евентуално повишение на консумацията на енергия и вода, което осигурява ефективна поддръжка и пести средства в дългосрочен план. Всеки потребител получава седмични рипорти, съдържащи детайлна информация за работата на уреда, известия с история за посочения период и настоящ статус, с напомняне към потребителя за поддръжка.“LG Proactive Customer Care е нова парадигма в клиентските услуги, която осигурява допълнителна добавена стойност за потребителите и още един плюс за всички които използват умни уреди за дома“, каза Сонг Дае-хюн, президент на LG Electronics Home Appliance & Air Solution Company. „Ние ще продължим да развиваме иновативни смарт решения за уредите у дома, които да направят живота на европейския потребител още по-лесен“, допълни още той.Посетителите на IFA 2019 от 6 до 11 септември могат да научат повече за умните уреди на LG, които поддържат новата Proactive Customer Care услуга в зала 18 на Messe, Берлин.Можете да следите всички новини около LG на IFA 2019 с хаштаг #LGIFA2019. ", "date": "2019.08.30", "title": "LG представя на потребителите в Европа услуги с изкуствен интелект"}
{"url": "http://www.cross.bg/ankara-erdogan-tyrtziya-1612186.html", "text": "/КРОСС/ Москва и Анкара водят преговори за доставката на руски изтребители Су-57. Това обяви турският президент Реджеп Ердоган пред руски журналисти.\"Преговорите продължават. След MAKS-2019 (авиоизложение, б.р.), представители на нашите министерства, които работят там, останаха в Русия. Ще действаме, като поставяме на масата нашите условия за кредит и съвместно производство\", допълни Ердоган.Той добави, че ако Вашингтон не промени позицията си по доставката на изтребители F-35 за Турция, Анкара ще \"търси изход от тази ситуация\".Миналия вторник двамата президенти посетиха международното авиошоу MAKS-2019 и разгледаха експозицията. Ердоган се интересува особено от самолетите Су-35 и Су-57.Ердоган попита Путин дали Су-57 вече лети и дали може да се купи, на което руският лидер отговори положително.Закупуването на руската зенитно-ракетна система S-400 предизвика скандал между Турция и САЩ. Вашингтон поиска Анкара да се откаже от сделката и в замяна да придобие комплекси \"Пейтриът\". В противен случай Вашингтон не изключи възможността да забави или дори да отмени продажбата на най-новите изтребители F-35 в Анкара. Турция отказа да прави отстъпки.В края на юли Доналд Тръмп заяви, че не обвинява Анкара за закупуването на руските системи за противовъздушна отбрана, но най-новите изтребители F-35, предназначени за Турция, могат да бъдат продадени на други страни.Участието на Турция в програмата F-35 бе ограничено.", "date": "2019.08.30", "title": "Ердоган договаря с Русия доставката на Су-57"}
{"url": "http://www.cross.bg/slunchevo-ymeren-vyatur-1612133.html", "text": "/КРОСС/ В последния петък на август ще е предимно слънчево, в следобедните часове с временни увеличения на облачността, но вероятността за валежи е много малка.Ще продължи да духа слаб, в източните райони – до умерен вятър от изток-североизток. Ще се задържи горещо, с максимални температури между 30° и 35°. Атмосферното налягане е и ще се задържи малко по-високо от средното за август.Такава е прогнозата за времето на   (НИМХ).Над Черноморието ще е предимно слънчево. Ще духа до умерен вятър от изток-североизток. Максимални температури на въздуха: 27-28°. Температурата на морската вода е 27°. Вълнението на морето ще бъде 2-3 бала.Над планините ще бъде предимно слънчево, след обяд с временни увеличения на облачността, но вероятността за валежи е много малка. Ще духа до умерен североизточен вятър. Максимална температура на височина 1200 метра около 22°, на 2000 метра – около 15°.", "date": "2019.08.30", "title": "Последният петък на август предлага само слънце и летни температури"}
{"url": "http://www.cross.bg/letishteto-nitza-sveta-1612119.html", "text": "/КРОСС/ Към единствения по рода си поне в Европа ВИП – терминал, който бе открит преди няколко години специално за пасажерите, излитащи и пристигащи с частни самолети на летището в Ница, бе прибавена и още една нечувана преди екстра, с която не може да се похвали никоя друга аерогара на планетата. На негов терен готви самият шеф Мауро Колагреко. Това е майсторът, който държи и определения тази година за най-добър ресторант в света „Миразур” в близкия град Ментон – водили сме ви там тази пролет. Ресторантът му на летището в Ница, което безспорно може да се похвали с едно от най-красивите кацания на планетата – все пак от него започва прочутата „Променад дез Англе” – символът на столицата на Лазурния бряг, се нарича „Естивал”. Това е игра на думи, в която се включва както идеята за едно от събитията, заради което летището като порта на Лазурния бряг има световна слава – фестивала в Кан, така и се съдържа намекът за нещо лятно – от френското прилагателно за топлия сезон. Дизайнът на заведението, което се намира на първия етаж на по-отдалечения от града Втори терминал на летището в Ница, е издържан в минималистичен стил, в модния в момента в цялата индустрия на гостоприемството тренд, който напомня американско ретро. Менюто, независимо дали за закуска, обед или вечеря е издържано в средиземноморската традиция с уникалния принос на великия майстор – най-добрия готвач в света, който е неговият автор. Според него това е проста кухня, но с изключително качествени съставки. Само ще напомним, че ресторантът на Мауро в Ментон се намира на самата граница между Франция и Италия – микс, който е характерен и за духа на неговата кулинария. А това са двете всепризнати като най-добри национални кухни в света. И така векове наред. Който няма време за гурме, може да се обърне към така нареченото снак – меню за бързащи пасажери. Чудесна е и винената селекция, както подобава на човека, благодарение на когото заведенията, където работи печелят максималните 3 звезди от „Мишлен”. Разбира се, летището в Ница може да се похвали и с отлични възможности за шопинг. Най-интересна за повечето пътници е неспирната промоция на алкохол, която тече във фрий шоповете по отношение на различни марки. В съседство с летището пък е прочутият аутлет търговски център Фоаре, където отстъпките от цените на колекциите на най-хитовите марки в света стигат до и над 80%. Освен всичко, летището е много удобно, тъй като е сравнително малко и много добре уредено. И е чудесно място за връзка с дестинации като Корсика и Северна Африка, които са супер привлекателни за туристите.Летището е свързано с пряк лоу – кост полет и със София. ", "date": "2019.08.30", "title": "Най-добрият шеф в света готви на летището в Ница"}
{"url": "http://www.cross.bg/polsha-trump-florida-1612135.html", "text": "/КРОСС/ Президентът на САЩ Доналд Тръмп отмени посещението си в Полша, което трябваше да се състои през уикенда, предаде радио \"Свободна Европа\". Тръмп съобщи, че американската делегация ще бъде водена от вицепрезидента Майк Пенс.Президентът е взел това решението да остане във Вашингтон за, да следи ситуацията в щата Флорида, към който се приближава ураганът \"Дориан\". Възможно е той да нанесе сериозни щети. Очаква да стихията да достигне американското крайбрежие в събота.В Полша Тръмп трябваше да вземе участие в отбелязването на 80-годишнината от началото на Втората световна война. Той е информирал президента на Полша Анджей Дуда за промяната в плановете си, като е обещал да посети Полша в бъдеще. Първоначалните планове предвиждаха Тръмп да посети и Дания, но той се отказа от визитата, след като датските власти отказаха да обсъждат неговото предложение САЩ да купят остров Гренландия.Ако прогнозите на синоптиците се оправдаят, \"Дориан\" може да се окаже най-мощният ураган за последните 27 години, който е преминавал през Флорида.", "date": "2019.08.30", "title": "Тръмп отмени посещението си в Полша заради урагана „Дориан“"}
{"url": "http://www.cross.bg/grozde-frensko-chervenoto-1612132.html", "text": "/КРОСС/ Изящните, с искрящи червени сферички чепчици са неизменен атрибут в елитната френска кухня. В изисканите ресторанти редица ястия са гарнирани с френско грозде, което им придава необичаен колорит и ги доближава до произведения на изкуството. Друг е въпросът, че подобни ястия задоволяват много повече очите, отколкото стомаха...У нас червеното френско грозде е малко познато и много рядко (само от внос) може да се закупи. Някои любители градинари, запознати с уникалните качества на това растение, с особена любов го отглеждат в градините си.Световното производство на червеното френско грозде възлиза на около 700 хил. тона, като около 60% от него си поделят Русия и Полша. Следват Германия с 22% дял, Австрия, Украйна и Великобритания с по 3% и т.н.Уникалният състав на плодовете на червения касис му е завоювал славата наВ малките червени сферички се съдържат до 10% въглехидрати, 4% киселини (лимонена, ябълчна, янтарна, оксалова, хлорогенова, хининова, салицилова и пр.), 0,6% протеини, каротеноиди, флавоноиди, кумарини, серотонин, фибри, витамини (В1, В2, В3, В4, В5, В6, В9, С, Е, К), минерали (калий, калций, магнезий, желязо, мед, цинк, манган, фосфор, селен, флуор, йод) и т.н.Киселините придават изключителна свежест на сочните плодове, а някои от тях, например хлорогеновата, имат и редица благотворни въздействия върху организма. Освен като мощен антиоксидант, инактивиращ свободните радикали, които действат губително върху човешките клетки, тази киселина се характеризира с хипогликемичен, хипохолестероломичен, хепатопротекторен и антиканцерогенен ефект. Хининовата киселина има бактерицидно действие и е особено ефективна при инфекции на пикочните пътища. Салициловата киселина има бактериостатично, противогъбично и противотемпературно действие. Неслучайно, подобно на малината, червеното френско грозде от векове се използва в народната медицина при простудни заболявания. Салициловата киселина притежава и кератолитично действие – разтваря белтъка (кератина) на брадавиците и други образувания на кожата и покриващия ги слой мъртва кожа.Изключително ценна съставка на червеното френско грозде са флавоноидите – полифенолни съединения с широка гама полезни въздействия. Към тази група се отнасят над 6000 природни вещества, повечето от които участват във формирането на уникалния цвят на плодовете.Флавоноидите са открити през 1938 г. от унгарския физиолог д-р Алберт Сент-Дьорди, носител на Нобелова награда, който им дава събирателното наименование „витамин Р”. Съвсем случайно ученият стига и до синергизма в действието на флавоноидите и витамин С, открит от него през 30-те години на миналия век. В присъствие на витамин С тези вещества способстват за увеличаване на еластичността и здравината на кръвоносните съдове, което чувствително понижава риска от инфаркт и инсулт.Те са силни антиоксиданти, които превъзхождат действието на бета-каротена и витамините С и Е. Доказано е, че флавоноидите свързват и извеждат от човешкия организъм редица токсични метали, способствайки за неговата детоксикация. Има сведения, че те имат антидиабетично действие и предпазват от окисление „лошия” (LDL) холестерол.Измежду флавоноидите, съдържащи се в червеното френско грозде, особено ефективен е кверцетинът. Последният проявява противовъзпалително и антиалергично действие, предпазва витамин С от окисление и т.н. На него в значителна степен се дължи антидиабетичното и антиканцерогенно действие на червеното френско грозде. Т.нар. проантоцианидини, представляващи най-често полимери на флавоноида катехин, допълват „отбора” от свръхмощни антиоксиданти в червеното френско грозде.Освен че способстват за заздравяването на кръвоносните съдове, проантоцианидините противодействат на кръвосъсирването, предотвратявайки образуването на опасните тромби, и препятстват разрушаването на един от най-важните белтъци в човешкото тяло – колагена, основна съставна част на кожата, хрущялите и сухожилията. Главно благодарение на високото съдържание на флавоноиди червеното френско грозде има изключително благотворен ефект при заболявания като астма, алергия, атопичен дерматит, подагра, диабет, хемороиди, мигрена, парадонтоза, разширени вени, стомашна язва, болести на черния дроб и т.н. Наскоро учени от Харвард в САЩ установиха, че антоцианите - други представители на флавоноидите, които също се съдържат в червеното френско грозде, понижават с около 50% риска от развитието на болестта на Паркинсон.които имат антиканцерогенно, спазмолитично, тромболитично и разширяващо коронарните съдове действие. Серотонинът е невротрансмитер с многостранно действие в човешкия организъм. Той взема съществено участие в регулирането на телесната температура, настроението, сексуалността, кръвосъсирването, апетита, запаметяването и др. Ниските му нива в организма са причина за агресивност, депресия, мигрена и раздразненост на стомаха.Червеното френско грозде е сред плодовете с най-високо съдържание на фибри (до 8 г/100 г), сред които преобладава пектинът. Фибрите оказват изключително благотворно действие върху храносмилателния тракт, улеснявайки чревния транзит и способствайки за избавяне от неприятната констипация (запек). Пектинът има уникалната способност да извежда от организма редица ендо- и екзотоксини и тежки метали, както и да понижава нивото на холестерола и глюкозата в кръвния ток.Поради особено голямото количество калий (280 мг/100 г) плодовете на червеното френско грозде спомагат за регулиране на водно-солевия баланс в организма (способстват за отстраняване на отоците на краката и под очите) и за нормалната работа на сърцето. Доказано е, че този елемент спомага за доброто функциониране на бъбреците, участва в доставянето на кислород в мозъка, както и в елиминирането на шлаките от организма. Поради високото съдържание на желязо (над 1,2 мг/100 г) червеното френско грозде е изключително полезно при нисък хемоглобин.", "date": "2019.08.30", "title": "Червеното френско грозде дарява сили и оптимизъм"}
{"url": "http://www.cross.bg/snoshti-ivaiilo-naiidenov-1612134.html", "text": "/КРОСС/ Полицията арестува сина на шефа на НАП – Пловдив Венелин Найденов – Ивайло.20-годишният младеж е задържан, след като снощи блъснал възрастна жена, която днес е починала в болница.След инцидента младежът се е укрил, потвърдиха от МВР.Катастрофата е станала снощи около 21:00 ч. на улица в жилищен район „Тракия”, където живее семейството на данъчния шеф, съобщиха от бТВ.20-годишният му син Ивайло Найденов карал лекия си автомобил, когато блъснал 78-годишната пешеходка на пътното платно. След инцидента е избягал и се е укрил от полицията, но камери в района са го издали. Още снощи е задържан за 24 часа. Днес в болница жената е починала от раните си.От полицията съобщиха, че това не е първото провинение на Ивайло Найденов.За двегодишния си стаж като шофьор има 18 нарушения на пътя.", "date": "2019.08.30", "title": "Арестуваха сина на шефа на НАП-Пловдив заради катастрофа, при която загина жена"}
{"url": "http://www.cross.bg/chasa-sega-tryd-1612131.html", "text": "/КРОСС/ - Мъж събра протест, за да почерпи със сладолед; - Важен портфейл в новата Европейска комисия обеща Урсула на Борисов; - Правят спецагенция срещу двойния стандарт; - Новият шеф на ЕК: България просперира;- Едва 45 000 българи на Острова със статут на уседналост; - Изследване на „Визия за София\": Всеки пети столичанин против синя зона през уикенда;- Пародията с НАП стигна и до размера на глобата й; - Около 26 000 българи получават тавана на пенсията; - 18 500 дка гора изгоря за месец; - Чиновници бачкат от петзвезден хотел на морето;- Сърдит на Бога подпали църква във Василовци; - За 60% от софиянци е важно синя зона да работи и в неделя, за 70% - такса задръстване; - 5,1 млн. лв. глоба за НАП за изтичане на данни, данъчните я обжалват; - Песимизмът при бизнеса - най-силен от 2016-та насам; - Гешев обяви края на чиновниците рекетьори; - Недостиг на работници тормози над 50% от строителните фирми; - Вертолет на армията спаси две села от пожар; - Шефът на БАБХ-Бургас пуснат срещу 150 000 лв. гаранция; - Двоен ръст на коли на ток у нас за година;  - Зорница Русинова, заместник-министър на труда и социалната политика:Не вземаме деца от родителите, а им помагаме да не ги изоставят;- Кирил Велчев, изпълнителен директор на фондация „Пловдив 2019\":23 000 илюминации озаряват Пловдив за празника на реката; - Доц. Ана Кочева, Институт за български език при БАН: \"Село в Стара планина пази диалект от столетия\"; - Геновева Петрова, социолог: Много е вероятно да се стигне до балотаж в София; - Шефът на пловдивския археологически музей доц. Костадин Кисьов: \"Гробът на император Деций Траян може да е в Малтепе\" Константин Събчев; - Емил Начев, директор на СУ „Найден Геров\" в Столипиново, пред „Труд\": За съжаление, вече сме всичко останало, но не и учители;  - Мрачни дни за английската демокрация; - Плюшеното кученце с откъснат език; - Параграф 22 на вонята; - Как катастрофира висшето образование в България; - БГ Мадоф лапнал 6 млрд. лв. от КТБ през кухи оферти; - Да се опомним малко; - КТБ - пирамидата в приватизация; - Всички плащаме за боклуци край пътищата; - Демографският срив ни затрива; ", "date": "2019.08.30", "title": "Преглед на печата за 30 август"}
{"url": "http://www.cross.bg/maribor-minyta-shans-1612136.html", "text": "/КРОСС/ Лудогорец се класира за груповата фаза на Лига Европа след драматично равенство с Марибор. След 0:0 в Разград шампионите направиха 2:2 в Словения и продължиха с повече голове на чужд терен. Това ще бъде шесто участие на орлите в тази фаза на турнира. Те отново ще бъдат и единственият тим от България, който ще играе в Европа до зимата.Зелените бяха водени от тандема Станислав Генчев – Здравко Здравков. Те замениха временно уволнения през уикенда Стойчо Стоев. Гостите имаха шанс в 14-ата минута, но Вандерсон стреля слабо от добра позиция. Лудогорец обаче поведе в 17-а минута, когато Марселиньо се разписа красиво за 0:1. Десет минути по-късно Кешерю вкара за 0:2 от дузпа. Тя бе отсъдена за нарушение на Вилер срещу Сисиньо. Зелените нямаха проблеми до края на първата част и се оттеглиха на почивка със солиден аванс. Марибор имаше само един шанс – Кронаветер излезе сам срещу Пламен Илиев, но би неточно.Всичко обаче се промени само за седем минути след почивката. Първо ветеранът Маркос Таварес вкара за 1:2. 35-годишната резерва мина между Моци и Форстър и преодоля Илиев. При това само 5 минути, след като се бе появил на терена.В 72-ата минута Марибор изравни. Руди Пожег центрира от пряк свободен удар, но всички се разминаха с топката и тя влетя в мрежата на Илиев. До края домакините натиснаха сериозно. Те бяха близо до трети гол в края на редовното време. След центриране отляво Моци се размина с топката, тя се отби в крака му и се удари в гредата, след което излезе.В третата минута на добавеното време словенците имаха нов шанс, но го пропуснаха.", "date": "2019.08.30", "title": "Лудогорец се класира за груповата фаза на Лига Европа"}
{"url": "http://www.cross.bg/ybiiistvoto-dvoiino-negovan-1612137.html", "text": "/КРОСС/ Очаква се днес съдът да реши дали да остави в ареста обвинените за жестокото двойно убийство, което потресе страната.Телата на жертвите бяха открити преди десетина дни, в язовир край Негован.Арестуваните  Пламен  Шляпашки  и  Георги Нанков  са направили пълни самопризнания. И двамата са криминално проявени. Те правели ремонт в дома на възрастното семействои. Планирали са убийството цяла година. Престъплението извършили в апартамента на жертвите –  в центъра на София и след това изхвърлили телата в язовира край Негован.Мотивът за убийството е финансов. Извършителите искали да откраднат парите от продаден имот на възрастните хора.", "date": "2019.08.30", "title": "Съдът решава дали да остави ареста обвинените за жестокото двойно убийство"}
{"url": "http://www.cross.bg/danni-postanovlenie-komisiyata-1612139.html", "text": "/КРОСС/ Грета Ганева е адвокат. Водила е дела по правата на човека пред съда в Страсбург.Националната агенция за приходите (НАП) ще бъде глобена с 5,1 млн лева за теча на лични данни, обяви лично председателят на Комисията за защита на личните данни (КЗЛД) Венцислав Караджов.Още на 21 август на електронната страница на институцията се появи информация, че на свое заседание от 20 август КЗЛД разгледала резултатите от проверката, направена в НАП по повод на нарушението на сигурността на личните данни, засегнало над 5 милиона български граждани. Съобщава се, че с оглед констатациите, които е направил проверяващият екип на КЗЛД, комисията взела решение за налагане на корективна мярка спрямо администратора на лични данни. Сочи се, че в определен срок ще бъде съставен и връчен акт за установяване на административно нарушение, извършено от НАП, както и че очакванията им били конкретното административно- наказателно производство да приключи до 29 август 2019 г. Лично председателят на Комисията обяви тогава пред медиите, че производството ще завърши с наказателно постановление, като даже посочи и мотивите за него.Към днешна дата знаем, че действително срещу НАП е бил изготвен и съставен акт за установяване на административно нарушение, който е връчен и в законоустановения тридневен срок са постъпили възражения.Знаем също, че в ранните часове на 29 август председателят на КЗЛД даде интервю пред Би Ти Ви, в което буквално казва:Какво означава всичко това?Краткият отговор е, че ако НАП обжалва пред съд наказателното постановление, което тепърва ще бъде изготвено и връчено, има всички шансове да успее. И това няма да е поради нова версия на \"ние ги хващаме, вие ги пускате\", а поради допуснат от комисията тежък порок във воденото от нея административно-наказателно производство, който порок се разви пред очите на цялото общество.Не се изискват специални юридически знания, за да съобразиш, че няма как наказващият орган да се произнесе обективно и справедливо какъв ще е изходът от производството, преди още то да е започнало, какъвто е настоящият случай. Самата комисия е посочила в съобщението на сайта си от 21 август, че \"производството се образува със съставяне и връчване на акт за установяване на административно нарушение\", и доколкото ни информира, че такъв ще бъде съставен и връчен до края на седмицата, то към онзи момент производството все още не е било образувано.Същевременно комисията очевидно е взела решение да бъде съставен акт за установяване на административно нарушение и то в определен от нея срок. Няма съмнение, че част от комисията е и нейният председател, който съгласно Закона за защита на личните данни (ЗЗЛД) издава наказателното постановление, с което пък завършва административно-наказателното производство.в работата по разглеждане на констатациите от проверката,във вземане на решение за образуване на административно-наказателно производство чрез съставяне на акт за установяване на административно нарушение; в постановяване на наказателното постановление.И това не е случайно. Изисква го справедливостта, тъй като наказващият орган трябва да е нещо като независим арбитър. Той трябва да вземе крайното решение въз основа на всички събрани доказателства по случая, с които се изясняват фактите относно обективната истина; трябва да е дал възможност на защита на нарушителя и да съобрази възраженията му, и едва след това да постанови мотивирано наказателното постановление, с което да наложи санкцията.В случая председателят на КЗЛД не крие, но дори някак пресилено ни информира периодично как участва активно в производството, във всичките му фази. И дори още преди то да е започнало, дава изявления как ще завърши.Това поведение на председателя дава всички основания да се счита, че при постановяване на наказателното постановление ще се касае за предубеденост, която съдебният състав в случай на оспорване лесно ще констатира служебно и без да е направено изрично възражение от НАП в тази насока, тъй като публичното пространство беше достатъчно наситено.Впрочем, има и още един въпрос, свързан с предубеденост, а именнои ако е така, той не може да участва в производството по разглеждане на случая, тъй като законът го забранява.Предубедеността на наказващият орган винаги е основание за отмяна на наказателното постановление, без да е необходимо да се разглежда по същество дали е извършено нарушението или не.ако НАП предприеме действия по обжалване? Защото съдебният състав също не може да бъде лице, пострадало от нарушението. Сиреч дали ще се намери български съдия, който да не е сред онези над пет милиона данъкоплатци, чиито лични данни изтекоха от НАП. Защото ако съдията се окаже сред тях, ще е в същата хипотеза на предубеденост, поради заинтересованост от изхода на делото, и не може да участва в разглеждането на делото, ще трябва сам да се отведе.Прогнозата ми е, че е много вероятно да имаме прецедент, при който за първи път в историята на българското правосъдие ще се окаже, че няма или ще е много трудно да се намери съдия, който да гледа делото и за когото да не са налице основания за отвод. Нека видим! ", "date": "2019.08.30", "title": "НАП едва ли ще плати глобата за теча на личните данни"}
{"url": "http://www.cross.bg/ombydsmana-manolova-prava-1612138.html", "text": "/КРОСС/ Във връзка със засиления обществен интерес към работата на омбудсмана и с оглед принципа за прозрачност и отчетност, общественият защитник Мая Манолова публикува информация за дейността на институцията и финансов отчет за разходваните публични средства. 122 199 граждани са потърсили съдействие от омбудсмана на България Мая Манолова за близо 4-годишен период. „45 016 са постъпилите жалби и сигнали на гражданите, като в топ пет на жалбите и сигналите през годините са следните нарушения: права на потребители – 11 291 бр.; социални права – 6360 бр.; основни права и свободи – 5858 бр.; право на собственост – 4584 бр.; в изпълнителното производство – 3318 бр.“ Дава се и отчет на приключилите жалби и сигнали - 43 569. \"Отправените препоръки към държавни и общински органи, от които всяка втора е изпълнена, са 5 113“, пише още в отчета на омбудсмана. ", "date": "2019.08.30", "title": "122 199 граждани са потърсили съдействие от омбудсмана на България Мая Манолова за 4 години"}
{"url": "http://www.cross.bg/puten-vuzel-stryma-1612127.html", "text": "/КРОСС/ През почивните дни ще има две ленти за движение в посоката на интензивния трафик в участъка от АМ „Струма“ край Дупница. Това съобщиха от пресцентъра на Агенция \"Пътна инфраструктура\". От 14.00 часа в петък до 10.00 в неделя в участъка от АМ „Струма“ в района на Дупница ще има две ленти за движение за леките автомобили и ППС до 12 т в посока Кулата и една за София. От 10 ч. в неделя до 14 ч. в петък, когато трафикът за столицата е по-интензивен, ще има две ленти за София и една за Кулата. С въвеждането на реверсивното движение ще се улесни пътуването в пиковите дни и часове. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. ", "date": "2019.08.30", "title": "АПИ: От 30 август до 1 септември ще има две ленти за движение в участъка от АМ \"Струма\" край Дупница"}
{"url": "http://www.cross.bg/tema-yrsyla-laiien-1612128.html", "text": "/КРОСС/ След визитата на Урсула фон дер Лайен в България - какви са европейските перспективи? По следите на едно тежко престъпление - как разследващите стигнаха до извършителите на жестокото убийство? Как пожарите в Амазония ще се отразяват на климата на планетата? Посещението на Урсула фон дер Лайен в България \"Каква ще е организацията на движението по АМ \"Струма\"през уикенда?Православната църква почита паметта на Св. Александър;Съдът решава да остави ли в ареста извършителите на двойното убийство; ", "date": "2019.08.30", "title": "Теми и гости в сутрешните блокове на телевизиите на 30 август"}
{"url": "http://www.cross.bg/iskash-stilut-kazhesh-1612103.html", "text": "/КРОСС/ \"Стилът е да знаеш кой си, какво искаш да кажеш, и да не те интересува какво мислят останалите\".Гор Видал", "date": "2019.08.30", "title": "Стилът е да знаеш кой си, какво искаш да кажеш"}
{"url": "http://www.cross.bg/sofiya-bulgariya-voiina-1612110.html", "text": "/КРОСС/ - България под Византийско владичество: Избухва въстанието на Петър Делян. - С подписването на Нищадския мирен договор межу Русия и Швеция завършва Северната война. - Кралят на Франция Луи XVI разпуска парламента. - В София са раздадени първите бойни знамена на части на Българската армия. - В София е открит Паметникът на Цар Освободител.- Първата световна война: Германски военни самолети започват бомбардировки на Париж. - В София е осветен православния Храм-паметник Свети Александър Невски. - Създадена е френската авиокомпания Ер Франс. - Британските сили освобождават Хонконг от японска окупация. - Осъществен е първият полет на британски бомбардировач Авро Вулкан, използван от Кралските военновъздушни сили в периода от 1953 до 1984 година. - България установява дипломатически отношения с Тунис. - Влиза в употреба гореща линия между президентите на СССР и САЩ. - В Кения е забранен ловът на слонове.- Експресът Белград-Дортмунд дерайлира в Загреб, при което загиват 153 пътника. - При бомбен атентат на жп гара в Пловдив загива една жена, а 42-ма души са ранени.- Стефка Костадинова поставя световен рекорд в скока на височина - 209 см. - Азербайджан обявява независимостта си от СССР. - Състои се историческата пресконференция на президента на България Жельо Желев, известна като „Боянски ливади\", на която той критикува правителството на Филип Димитров. - НАТО стартира Операция „Преднамерена сила\" срещу армията на Република Сръбска, която заплашва да атакува обозначените от ООН „безопасни зони\" в Босна и Херцеговина. - В Източен Тимор се провежда референдум, в който огромното мнозинство подкрепя обявяването на независимост от Индонезия (което е е постигнато едва на 20 май 2002 г.). ", "date": "2019.08.30", "title": "30 август в историята"}
{"url": "http://www.cross.bg/aleksandur-ariii-smurt-1612105.html", "text": "/КРОСС/ Св. Александър живял в царуването на Константин Велики. Участвал е в Първия вселенски събор вместо престарелия и болен патриарх Митрофан, след чиято смърт бил възведен в сан патриарх и управлявал Цариградската църква от 325 до 340 г. Той бил ревностен защитник на вярата и паството си от коварството на еретици и езичници.Веднъж, както свидетелства историкът Созомен, езическите философи поискали да встъпят в спор за вярата с православния епископ. Александър се обърнал към оня, който бил избран за състезанието, и с твърдост му казал: “В името на Господа Иисуса Христа заповядвам ти да мълчиш!” И философът веднага онемял. Това чудо обърнало самия философ и мнозина други към Христовата вяра.За друго едно чудо – внезапната смърт на Арий вследствие на молитвата на св. Александър – сведетелства неговия съвременник св. Атанасий Александрийски в писмото си до епископ Серапион. Еретикът Арий отхвърлял Божеството на Иисус Христос. За това лъжеучение бил осъден на Първия вселенски събор и предаден на отлъчване от Църквата. По-късно той проявил лицемерно разкаяние и склонил император Константин Велики да го помилва. Константин заповядал на патриарх Александър да допусне Арий до църковно общение. Но патриархът бил строг ревнител на истината. Той виждал неправдата и не желаел да бъде изпълнител на царската повеля.Изпаднал в мъчително недоумение, Александър от все душа се обърнал към Бога и с пламенна молитва, щото сам Господ по каквито пътища знае, да не допусне да се вмъкне в Църквата най-злият нейн враг. И Бог изпълнил молитвата на праведника. На другия ден сутринта Арий, заобиколен от свои съмишленици, тръгнал да отиде в съборния храм. По пътя внезапно почувствал силни стомашни болки, паднал и умрял. Всички били поразени от внезапната смърт на еретика и то в минутата, когато той вече тържествувал от своя кощунствен успех. В това събитие всички признали чудното Божие застъпничество за опазване чистотата на светата православна вяра.Св. Александър починал в 340 г. на 98-годишна възраст.", "date": "2019.08.30", "title": "Свети Александър, Йоан и Павел, патриарси Константинополски"}
{"url": "http://www.cross.bg/koctadinova-prez-puti-1612112.html", "text": "/КРОСС/ Нa 30 aвгуcт 1987 г. Cтeфкa Кocтaдинoвa пocтaвя cвeтoвeн рeкoрд в cкoкa нa виcoчинa.Тoвa cтaвa нa cвeтoвнoтo първeнcтвo в Рим.Cтeфкa Кocтaдинoвa прeoдoлявa oт втoри oпит 209 cм.Музeят нa oлимпизмa в Лoзaнa пък oтбeлязвa рeкoрдa, кaтo и дo днec нa вхoдa имa лeтвa c пocтижeниeтo нa Кocтaдинoвa и тoвa нa Хaвиeр Coтoмaйoр при мъжeтe oт 245 cм.В Кaриeрaтa cи Кocтaдинoвa имa oлимпийcкa титлa oт игритe в Aтлaнтa 1996 г. и cрeбърeн мeдaл oт Ceул' 88. Двукрaтнa cвeтoвнa шaмпиoнкa - Рим'87 и Гьoтeбoрг'95. Eврoшaмпиoнкa oт първeнcтвoтo нa oткритo в Щутгaрт прeз 1986 г.Cъcтeзaтeлкaтa нa Никoлaй Пeтрoв имa oбщo дeвeт титли oт гoлeми шaмпиoнaти нa зaкритo - пeт пъти e cвeтoвнa шaмпиoнкa и чeтири eврoпeйcкa. Чeтири пъти e избирaнa зa Cпoртиcт №1 нa Бългaрия и пeт пъти e избирaнa зa №1 нa Бaлкaнитe. Прeз 1997 г. прeкрaтявa cъcтeзaтeлнaтa cи кaриeрa.Прeз 2012-тa влизa в Зaлaтa нa cлaвaтa нa cвeтoвнaтa фeдeрaция пo лeкa aтлeтикa (ИAAФ).Oт 2005-тa гoдинa Кocтaдинoвa e прeдceдaтeл нa Бългaрcкия oлимпийcки кoмитeт. Прeз 2013-тa бeшe прeизбрaнa нa пocтa.Прeди тoвa e билa вицeпрeзидeнт нa БOК и зaмecтник-прeдceдaтeл нa Държaвнaтa aгeнция зa млaдeжтa и cпoртa. ", "date": "2019.08.30", "title": "На 30 август 1987 г. Стефка Костадинова покорява 209 см."}
{"url": "http://www.cross.bg/chasa-provede-preskonferentziya-1612129.html", "text": "/КРОСС/ От 09.30 часа в х-л „Света София\", ул. „Пиротска\" 18, президентът на КТ „Подкрепа\" Димитър Манолов щеоткрие двудневна международна конференция на тема „Синдикални политики за устойчива заетост, достоентруд и преодоляване на нарастващата несигурност на работното място\".От 09.30 часа в заседателната зала в сградата на Висшия съдебен съвет, ул. „Eкзарх Йосиф\" № 12, ще сепроведе заседание на Съдийската колегия.От 10.00 часа в Национален пресклуб БТА ще се проведе среща - разговор на тема: \"Как местната власт взаимодейства с местните общности и гражданските структури? Ефективна ли е комуникацията на кметовете и общинските съветници с гражданите?\"От 11.00 часа кметът на София Йорданка Фандъкова ще провери ремонта на бул. „Асен Йорданов\" (под моста на Брюксел).От 11.00 часа в НХА ще се състои Уъркшоп „Вътрешен живот\" на Борис Праматаров - български график, илюстратор, аниматор, завършил НХА.От 18.00 часа на пл. „Акад. Николай Хайтов\" духов оркестър от Франция ще изнесе концерт.От 09.30 часа в зала „22 септември\" Общински съвет - Благоевград ще проведе редовно заседание.От 10.00 часа на бюст-паметник на Тодор Александров ще се състои ритуал по полагане на цветя по повод 95 години от смъртта му.От 11.00 часа в читалище „Атанас Манчев 1920\" - Каблешково ще бъдат представени резултатите от археологическите проучвания на обектКозарева могила.От 15.00 часа в Заседателна зала на Община Бургас ще започне пресконференция за обявяване на събитията, на които ще бъде домакин града.В експоцентър „Флора\" ще се проведат Фестивал на игрите и изкуствата и Творчески работилници Burgas Handmade Market.От 18.30 часа в Дома на писателя в Бургас четирима знакови творци ще представят част от първите, наред с някои от новите си произведения.От 10.00 часа в „Гранд Хотел Варна\" в к.к. Св. св. Константин и Елена Младежи ГЕРБ ще проведат 12-ия си Летен университет.От 15.00 часа в комплекс „Камчия\" министърът на образованието и науката - Красимир Вълчев ще приветства инагради отличените учители в конкурс, част от семинара на тема „Извънкласните и извънучилищните дейности- за устойчиво качествено обучение, възпитание и развитие на децата и учениците\".От 11.00 часа в Пресклуб на БТА - Велико Търново ще се проведе пресконференция за резултатите по проекта 'Заедно намираме решения' на център Амалипе.От 19.00 часа в центъра на града ще се проведе Хоротека „Фолклорна плетеница\".От 20.15 часа в Летния театър в парк „Марно поле\" проект „Лятно кино под звездите\" представя „Angel Has Fallen - Код Ангелът\".От 21.00 часа на крепостта Царевец в старопрестолния Търновград ще сесъстои Симфоничният концерт, посветен на 120-я юбилей на Панчо Владигеров.От 23.30 часа от пл. „Цар Асен I\" ще може да се наблюдава Аудио-визуалния спектакъл „Царевград Търнов - звук и светлина\".От 10.00 часа в Детски отдел на РБ „Христо Ботев\" ще се проведе Работилница „Приказни игри\".От 18.00 часа на бул. \"Република\" и Кръговото в централната градска част ще се проведе атрактивната надпревара „Дамско рали Гълъбово 2019\".От 10.00 часа в зала „Корела\" във „Фламинго Гранд Хотел и СПА\" във ваканционно селище „Албена\" ще бъде дадена пресконференция по повод провеждането за поредна година на \"Училището за здраве - за деца, родители и учители\".От 18.00 часа пред НЧ „Съгласие-1890\" ще се проведе „Морска работилничка\".От 11.00 часа в читалище „Атанас Манчев 1920\" доц. Петя Георгиева и екипът ѝ от Софийски университет „Св. Климент Охридски\" ще представят резултатите от археологическите проучвания на обект Козарева могила.От 10.00 часа Община Кюстендил организира информационна кампания по Националната програма за достъпна жилищна среда и лична мобилност.От 17.30 часа на входа на града (около кръговото движение на автобусна спирка „Белица\") ще се състои протеста на гражданите от община Костинброд.От 18.00 часа в амфитеатъра в Стария град ще започне ХХII-рото издание на поп-рок фестивала.От 20.30 часа на пл. „България\" в Пещера ще бъде прожектиран българският игрален филм „Прогноза\".От 10.00 часа в Пресклуб на БТА - Плевен ще се състои пресконференция на кмета на Община Червен бряг инж. Даниил Вълов.От 11.00 часа в БТА - Пловдив ще се проведе съвместна пресконференция на ПП АБВ и НДСВ.От 17.30 часа в деловодството на Община Смолян, ет. 1, започва приемането на документи за потребители на интегрирани здравно-социални услуги „Патронажна грижа\".От 10.00 часа в Детски отдел на библиотека „Родина\", ул. „Българско опълчение\" 69, ще се проведе Програма „Играя и се уча\" - групови занимания с деца от 0 до 6 години и техните родители.От 10.00 часа в къща музей „Гео Милев\" ще се проведе „Четем и рисуваме\", „Литературни закачки\" - отгатване на гатанки и рисуване на отговора, „Ние сме актьори\" - драматизация на „Работната Мецана\" на Леда Милева, „Да съставим приказка\" - по предварително зададена тема децата рисуват момент от приказка, а после заедно разказват.От 17.00 часа на кръстовището на бул. „Княз Александър Батенберг\" и бул. „Цар Симеон Велики\" чудотворните икони на Пресвета Богородица „Скоропослушница\" и Пресвета Богородица „Касперовска\" от гр. Ананиев - Украйна ще бъдат посрещнати в Стара Загора.От 19.00 часа на площада в селото ще се проведе празник на картофа.От 14.00 часа в залата на Общинския съвет ще се състои пресконференция по проект „Иновативен културен мост за устойчиво регионално развитие\".От 10.00 часа пред Детски отдел на Регионална библиотека „Стилиян Чилингиров\" организира празнично закриване на тринадесетата поред Детска работилница за изкуство.От 17.30 часа в рамките на XIX Дни на руската култура във Варненски регион, в Регионална библиотека „Стилиян Чилингиров\" ще гостуват проф. Алексей Бархатов - преподавател в Института за журналистика и литературно творчество, член на Съюза на писателите на Русия; писателката Елена Глазкова - член на Съюза на писателите на Русия; акад. Лола Звонарьова - главен редактор на алманаха „Литературни запознанства\", член на Съюза на писателите на Москва; акад. Юрий Васюков - член на Международната славянска академия в Москва; Камил Зиганшин - автор на дилогията „Златото на Алдан\", отличена с Държавна премия „Салават Юлаев\"; краеведът Раиса Усович; писателят Павел Поздеев и фотокореспондентът Николай Глазков.  ", "date": "2019.08.30", "title": "Предстоящи събития в страната за 30 август"}
{"url": "http://www.cross.bg/arteon-versiya-kombi-1612117.html", "text": "/КРОСС/ Един от най-луксозните представители на гамата на Volkswagen ще се сдобие със стилна комби версия.", "date": "2019.08.30", "title": "VW ще превърне Arteon в луксозно комби"}
{"url": "http://www.cross.bg/rodeni-na-avgyst-1612130.html", "text": "/КРОСС/ , Национална служба за съвети в земеделието;, зам.-министър на здравеопазването;, актьор, телевизионен водещ;, съдия във Върховния касационен съд;, журналистка в Би Ти Ви;, актьори;, бивш директор на Центъра за превенция и противодействие на корупцията (БОРКОР);, бивш шеф на Магистрална полиция;, поп-певец и композитор, носител на две награди от фестивала \"Златният Орфей\";, депутат от „Воля\" в 44-ото НС;, журналист, доктор по философия ", "date": "2019.08.30", "title": "Родени на 30 август"}
{"url": "http://www.cross.bg/almodovar-luv-venetziya-1612151.html", "text": "/КРОСС/ Легендарният испански режисьор Педро Алмодовар беше отличен за цялостно творчество с наградата „Златен лъв“ на филмовия фестивал във Венеция.Той нарече признанието „акт на поетична справедливост“, съобщи АФП.Организаторите на събитието заявиха, че Алмодовар е „най-големият и най-влиятелният испански режисьор от Луис Бунюел насам“.За първи път Алмодовар получава награда от големите европейски фестивали като тези Кан и Венеция. Той е режисирал 21 игрални филма, включително „Завръщане“, „Ела, завържи ме!“ и „Високи токчета“.Алмодовар представя първия си филм във Венеция през 1983 г., но това е второто му участие на фестивала от 1998 година насам с „Жени на ръба на нервна криза“, който предизвика спор, когато председателят на журито предположи, че не е достатъчно сериозен.Филмът, който представя преплетените истории на четири жени, които са загубили ума си, се получи международно признание със своите цветни костюми и визуален блясък.69-годишният режисьор заяви, че Испания „се е събудила от диктатура, продължила 40 години“ и че най-важната част от артистичното движение след диктатурата на Франко е да се наслаждава на свободата.Италианските медии го нарекоха „ранения лъв“, след като получи наградата си, която идва в допълнение към два Оскара, които той взе за мелодрамите „Всичко за майка ми“ и „Говори с нея“.Режисьорът, известен със своите разочаровани и разяждащи филми, които се превърнаха в по-интроспективно кино, нарече себе си „продукт на испанската демокрация“.", "date": "2019.08.30", "title": "Педро Алмодовар със „Златен лъв“ за цялостно творчество"}
{"url": "http://www.cross.bg/aleksandur-pametnik-subranie-1612121.html", "text": "/КРОСС/ Храм-паметникът „Свети Александър Невски\" е православен храм и катедрален храм на българския патриарх. През 1955 г. е обявен за паметник на културата с национално значение.Решението за изграждане паметник за увековечаване Освобождението на България от турско робство е взето през 1879 г. от Учредителното събрание в Търново по предложение на Петко Каравелов. Първо обикновено народно събрание решава храмът да се построи в столицата. Княз Александър се обръща с възвание към българите и храмът е вдигнат с народни дарения. Събрани са доброволни вноски на обща сума 1 900 000 лв. Основният камък е положен с изключителна тържественост на 3 март 1882 г., четвъртата годишнина от подписването на Санстефанския договор. В основите на храма е вградена метална кутия, в която са записани имената на членовете на правителството.Строежът на храма започва през 1904 и е завършен през 1912 г. с обща стойност  5,5 милиона лева. Храмът е осветен на 30 август 1924 г. ", "date": "2019.08.30", "title": " На 30 август 1924 г. е осветен православният Храм-паметник Свети Александър Невски в София"}
