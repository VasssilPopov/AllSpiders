{"url": "http://www.cross.bg/obekt-godini-astronomi-1597361.html", "text": "/КРОСС/ Астрономи откриха най-далечния обект в Слънчевата система, който е на 140 пъти по-голямо разстояние от звездата ни, в сравнение със Земята, съобщи в. \"Дейли мейл\".Далечният обект е с временното име \"FarFarOut\". Той подобри рекорда от 120 астрономически единици, поставен от предшественика му \"FarOut\", открит през декември. И двата са забелязани от д-р Скот Шепърд от института \"Карнеги\", докато търсел доказателства за прословутата \"планета Х\", за която се предполага, че съществува отвъд Плутон.Откритието е в съвсем начален етап. И двата далечни обекта си остават загадка. Орбитата им е неизвестна, както и това дали могат да избягнат огромното гравитационно привличане на четирите газови гиганта. Тайните им могат да бъдат разкрити с многогодишни изследвания.\"FarOut\", с официалното име 2018 VG18, е толкова далече и се движи толкова бавно, че ще трябват години само за да бъде определена орбитата му. На това разстояние е възможно да обикаля веднъж Слънцето за повече от 1000 години.", "date": "2019.02.23", "title": "Астрономи откриха най-далечния обект в Слънчевата система "}
{"url": "http://www.cross.bg/zhivot-molekyli-pati-1597363.html", "text": "/КРОСС/  Екип под ръководството на биолога Лукас Пати от Свободния университет в Амстердам разработи прототип на уред, който ще може да открива признаци на растителен живот на други планети, съобщи Сайънс алърт.Принципът на действие на спектрополяриметъра TreePol е базиран върху феномена хиралност в биологичните системи. Определена ориентация на молекулите в растителните клетки води до кръгова поляризация на светлината, а това, по мнението на учените, е еднозначен признак за живот. Прототипът успешно открил наличието на растителност на разстояние няколко километра.Според Пати и колегите му спектрополяриметърът може да се използва за мониторинг на селскостопански култури от спътници и самолети, но може също да послужи като основа за системи, които търсят извънземен живот.Редица органични молекули имат свои огледални копия. За подобни молекули се казва, че притежават свойството хиралност. То е характерно за повечето биологично активни съединения.  ", "date": "2019.02.23", "title": "Специалисти създадоха уред за търсене на извънземен живот "}
{"url": "http://www.cross.bg/prokyror-kyoveshi-glaven-1597367.html", "text": "/КРОСС/ България е гласувала в сряда против фаворитката за първи европейски прокурор Лаура Кьовеши. Това съобщи вестник „Сега\" като се позова на източник, близък до дипломатическите среди в Брюксел.На заседанието в сряда на посланиците от ЕС в комисията КОРЕПЕР ІІ (съкращение от френски: Comité des représentants permanents) българският представител е бил твърдо против румънката, която разтресе политическия елит в родината си чрез безкомпромисно преследване на корупцията на високо равнище.Гласуването е било тайно, обаче вътрешни източници вече разкриха, че от тримата финални кандидати изненадващо начело е бил класиран французинът Жан-Франсоа Бонер, който е получил 50 точки. Поставената на първо място от експертното жури Лаура Кьовеши е събрала 29 точки - колкото и германският кандидат Андрес Ритер.Румъния предприе мощна атака за дискредитиране на своята кандидатка.Преди дни Кьовеши, която е бивши главен прокурор на румънската Национална дирекция за борба с корупцията, беше обвинена в злоупотреба със служебно положение, вземане на подкуп и лъжесвидетелстване.Тя беше призована да се яви на разпит по обвиненията деня, в който трябваше да замине за Брюксел, за да участва в процедурата по избор на главен прокурор на новата Европейска прокуратура.Делото е образувано през декември миналата година по сигнал на бившия депутат Себастиан Гица, който избяга в Сърбия, след като бе изпратен на съд по няколко дела за корупция. Той твърди, че Кьовеши му е поискала през 2011 г. 200 000 евро за връщането от Индонезия в Румъния на бившия финансов директор на рухналия Национален инвестиционен фонд Николае Попа, който бе осъден на 15 години затвор.Поради конфликта си на интереси около избора на европейски главен прокурор Румъния трябваше да се откаже само за тази процедура от председателското си място, въпреки че в момента страната е временен председател на Съвета на ЕС. Вместо нея председател на заседанието е била Финландия, която е следващ ротационен председател на ЕС от 1 юли.Интригата около избора на европейски главен прокурор ще стане още по-заплетена, ако след изслушването идния вторник на тримата кандидати в Европейския парламент евродепутатите ги подредят по различен начин. Тогава ще трябва да има преговори между Съвета на ЕС и Европарламента, които ще се водят с авансовото посредничество на финландско председателство. ", "date": "2019.02.23", "title": "България е гласувала против избора на румънката Лаура Кьовеши за европейски прокурор"}
{"url": "http://www.cross.bg/droga-zahar-vmesto-1597360.html", "text": "/КРОСС/ Полицията в градчето Крейгейвън, Северна Ирландия, получи странно оплакване. Жена звъннала на горещия телефон на местното управление и заявила, че е била измамена от местен дилър на дрога, който й продал два грама кафява захар вместо кокаин за 200 паунда.На страницата на полицията в Крейгейвън във Фейсбук се появи транскрипция на разговора с потърпевшата, която бързо набра популярност в социалната мрежа. Органите на реда заявиха, че оповестяват публично разговора, за да „отправят послание към всички, които са били излъгани от своя дилър и търсят отмъщение\", за да могат да си вземат поука.Казвали сме го и преди, сега го повтаряме отново - дилърите на дрога не се интересуват от нищо друго, освен от изпразването на джобовете Ви\", написаха над публикацията си във Фейсбук полицаите.Все още обаче остава неизяснен въпросът дали човекът продал кафявата захар вместо кокаин или купувачът ще бъдат съдени. Дилърът може да бъде подведен под отговорност за „печалба чрез заблуда\", а дамата, която се е опитала да купи дрога е била „насочена към компетентните инстанции за съвет и подкрепа\". Максималната присъда за притежание на дрога във Великобритания е седем години, а дилърите и производителите на наркотици могат да получат и доживотни присъди. ", "date": "2019.02.23", "title": "Жена си купи кафява захар вместо кокаин за 200 паунда, оплака се в полицията "}
{"url": "http://www.cross.bg/germaniya-bratovched-trimata-1597364.html", "text": "/КРОСС/Трима българи на по 19, 28 и 31 година са загинали при жестока катастрофа по път B236 (между немските градове Ленхаузен и Финентроп, провинция Северен Рейн - Вестфалия). Сблъсъкът между карано от нашенец „Ауди\" и БМВ, управлявано от 59-годишен местен жител, е станал около 5.40 часа в петък. Тримата пътуващи в аудито, което е взето на изплащане, са починали на място, водачът на другата кола е откаран в болницата в изключително тежко състояние.Катастрофата е станала при мокър път и мъгла, българите са пътували към мястото, където работят като дърводелци.Пасторът на евангелската църква в Казанлък Димитър Банев уточни, че става въпрос за двама братя и техен първи братовчед, които си вадели хляба в Германия от лятото на 2018 година. Зад волана е бил 31-годишният Иван Асенов, на предната седалка е бил брат му Тодор, а на задната - първият им братовчед  Демир Върбанов (19).Вестта за гибелта на тримата покруси  казанлъшкия квартал „Кармен\", където живеят родителите на братята. Само преди седмица при тях се завърнала и бременната съпруга на Иван, съобщи пасторът.Тук все още не знаят подробности за трагичния случай. Според публикации в немските електронни медии преди удара БМВ-то е изпреварило друга кола. Ударът е станал в насрещното платно, като не е ясно каква е причината българите да са там. Пътят е бил затворен часове наред, в разчистването са участвали множество специализирани автомобили, включително и хеликоптер.Пастор Банев очаква телата да пристигнат в Казанлък през седмицата. С това се ангажирал българин, който имал специализирана транспортна фирма в Германия. И тримата загинали са били с редовни документи. ", "date": "2019.02.23", "title": "Трима българи загинаха в Германия при зверска катастрофа"}
{"url": "http://www.cross.bg/hilyadi-leva-okruzhna-1597365.html", "text": "/КРОСС/ Срокът за проверката на дейността на Фондация „ЕСК Пловдив 2019\" е удължен с 30 дни, съобщи говорителят на Окръжна прокуратура Галина Андреева. Удължаването на срока се е наложило предвид големия обем документация, която трябва да се прегледа, уточни Андреева.Припомняме, че Пловдивската Окръжна прокуратура се самосезира и започна разследване, което трябва да установи има ли злоупотреба с обществени средства при изграждането на сцената за откриването на Европейската столица на културата за 2019 година.Според  Фондация „Пловдив 2019\" спектакълът на 12-ти януари е струвал  2 милиона и 210 хиляди лева. От тях 1 милион 243 хиляди лева без ДДС са платени за вечерното шоу. Най- голямата част от тази сума, близо 900 хиляди лева са за продуцирането на спектакъла.", "date": "2019.02.23", "title": "С месец е удължено разследването за разходите по откриването на \"Пловдив 2019\" "}
{"url": "http://www.cross.bg/dolara-ipoteka-musk-1597354.html", "text": "/КРОСС/ Основателят на „Тесла\" и „Спейс екс\", Илон Мъск, взе ипотека от 61 млн. долара, съобщава агенция  „БлумбъргВ края на миналата година, милиардерът е взел ипотека от банката „Морган Стенли\" за закупуване на четири недвижими имота, както и за рефинансиране на взетия през 2012 г. ипотечен кредит.Мъск ще изплаща по 180 хиляди долара на месец в продължение на 30 години.Бизнесменът не е коментирал информацията, а банката отказала да даде коментар. /РИА \"Новости\" ", "date": "2019.02.23", "title": "Илон Мъск взе ипотека от 61 млн. долара"}
{"url": "http://www.cross.bg/postradali-nyama-pravetz-1597356.html", "text": "/КРОСС/ Към 15.05 часа на автомагистрала „Хемус\" в посока Варна, в района на пътен възел Правец е възникнал ограничен огън в малък автобус, съобщиха от МВР. Водачът и неколцина пътници своевременно са напуснали превозното средство. Екип пожарникари от службата в Правец са погасили пожара. Няма пострадали. Автобусът е обгорял в предната част. За кратко движението в участъка бе спряно, докато работят пожарникарите екипи. В 15.25 трафикът е възстановен.Няма пострадали при инцидента, огънят е възникнал по технически причиниСнимката е илюстративна", "date": "2019.02.23", "title": "Малък автобус пламна на АМ Хемус, няма пострадали"}
{"url": "http://www.cross.bg/zapochva-selo-helikopteri-1597358.html", "text": "/КРОСС/ На Учебен полигон \"Ново село\" започва съвместната българо-американска подготовка, която ще продължи до 19 октомври 2019 г. В нея ще участват сили и средства от Министерството на отбраната, структурите на пряко подчинение на министъра на отбраната и Българската армия. Това съобщиха от военното министерство.За целите на подготовката от днес, 22 февруари, започва предислоциране на до 400 военнослужещи с необходимата екипировка, щатно въоръжение и бойни припаси от Въоръжените сили на САЩ в Европа, както и на бойни машини на пехотата M2A3 \"Брадли\", хеликоптери UH-60 \"Blackhawk\" и HH-60 \"Pave Hawk\", самоходни минохвъргачки М1064, транспортна, спомагателна и ремонтна техника.В рамките на съвместната тренировка ще бъдат провеждани стрелби на Учебен полигон \"Ново село\" и тренировъчни полети на военните хеликоптери. ", "date": "2019.02.23", "title": "400 американски военни идват на учение у нас"}
{"url": "http://www.cross.bg/zhiletki-mart-subota-1597357.html", "text": "/КРОСС/ Организаторите на протеста на \"жълтите жилетки\" обявиха във Фейсбук, че през втория уикенд на март ще има \"решителни протестни действия\", съобщи RFI. Предвижда се те да продължат три дни - петък, 8 март, събота 9 март и неделя, 10 март. Досега повече от 4000 души са се присъединили към призива и вероятно ще се включат в него.Протестиращите \"жълти жилетки\" днес се събраха в центъра на Париж за 15-ти пореден път, съобщи \"Ройтерс\". Този път те се обявиха срещу насилието и антисемитизма, които се проявиха при предишните им изяви.Демонстрантите се събраха пред Тиумфалната арка в самото сърце на френската столица, от където се отправиха на марш по емблематичния булевард \"Шанз Елизе\", скандирайки лозунги срещу социалната неправда и правителствената политика, която според тях облагодетелства богатите слоеве на френското общество. Протестът е само част от планираните за събота акции на \"жълтите жилетки\" в Париж и по-големите градове на страната.Демонстрации се очакват и в Бордо и Тулуза. Властите в град Клермон-Феран очакват от 3000 до 10 000 демонстранти и предупреждават за възможно насилие. Полицията ще бъде повече, а много магазини обявиха, че ще останат затворени в събота.В Рен жълтите жилетки планират \"междурегионално\" събиране. Властите очакват от 2000 до 3000 души и разполагат с 300 полицейски служители за охрана на протеста.Планира се \"граждански пикник\" в Шамбор, в долината на Лоара, където френският президент Емануел Макрон празнува своя 40-ти рожден ден.  ", "date": "2019.02.23", "title": "\"Жълтите жилетки\" протестират 15-та поредна седмица в центъра на Париж"}
{"url": "http://www.cross.bg/pamporovo-trase-sustezanie-1597359.html", "text": "/КРОСС/ Деветото издание на атрактивното снежно вело състезание Зимен Байк Дуел е днес в Пампорово, информират от \"Пампорово\" АД. Десетки колоездачи от България и Гърция участват в надпреварата по трасе по ски писта номер 7. Състезанието се състои в дуел формат с пряка елиминация, а развръзката е непредвидима до последния момент.Състезателното трасе е с дължина около 1 км, включвайки няколко скока, виражи и други атрактивни елементи. Финалът е при Туристическия център в курорта. Зрелищните спускания от програмата на \"Winter Bike Duel\" привлича традиционно публика в ски зоната. След състезанието ще се организира парти в района на плац \"Студенец\", където победителите и състезателите ще отпразнуват началото на колоездачния сезон в Пампорово.", "date": "2019.02.23", "title": "Пампорово е домакин на снежно вело състезание"}
{"url": "http://www.cross.bg/dyshi-indiya-alkohol-1597351.html", "text": "/КРОСС/ Най-малко 89 души са загинали в североизточна Индия след отравяне с алкохол, съобщиха местните власти, цитирани от агенция ТАСС. По-рано Associated Press информира за 50 загинали и 50 приети в болница.Жертви на отравянето са станали главно работници от чаена плантация в провинция Ассам. Те са пили некачествен ликьор, в който е имало метанол. Поводът, по който са се черпили, е получаването на заплата. Собствениците на завода, произвели алкохола и още 4 души са арестувани.В началото на февруари в провинциите Уттар-Прадеш и Уттаракханд в северна Индия в следствие на некачествен алкохол загинаха 110 души. ", "date": "2019.02.23", "title": "89 души умряха от алкохолно отравяне в Индия"}
{"url": "http://www.cross.bg/trakiya-mlekovoz-mlekovoza-1597349.html", "text": "/КРОСС/ Двама души са пострадали при катастрофа между два млековоза на автомагистрала \"Тракия\", съобщиха от МВР. Инцидентът е станал тази сутрин. Единият млековоз е ударил другия и го е избутал в канавката на автомагистралата в района на 187 км.Шофьорът на първия млековоз е откаран в болница в тежко състояние. Другият водач също е пострадал, но нараняванията му се по-леки.  ", "date": "2019.02.23", "title": "Два млековоза се удариха на АМ \"Тракия\", има ранени "}
{"url": "http://www.cross.bg/oruzhiya-sveta-analog-1597350.html", "text": "/КРОСС/ Руските оръжия са без аналог в света и това няма да се промени в близко бъдеще, тъй като работата на руските учени е систематична и целенасочена. „Нашите оръжия нямат аналог в света, най-малко за момента, мисля, че те няма да ни настигнат дълго време\", каза руският президент Владимир Путин. Уникалните постижения на учените „представляват основата за успешното развитие на армията и флота за десетилетия напред\", категоричен е руският лидер и подчерта, че „Русия е мирна държава\", която води „отговорна външна политика\" и се стреми към „укрепване на международната стабилност\", заяви Путин.", "date": "2019.02.23", "title": "Руските оръжия са без аналог в света"}
{"url": "http://www.cross.bg/speiis-mart-kapsylata-1597338.html", "text": "/КРОСС/ Американското космическо ведомство даде зелена светлина за полета на новата капсула на \"Спейс екс\" до Международната космическа станция /МКС/, предадоха световните агенции, цитирани от БТА.След полученото разрешение ракета-носител \"Фалкон-9\" на частната компания \"Спейс екс\" ще изведе в орбита капсулата \"Пилотиран Дракон\" на 2 март. Стартът ще бъде осъществен от космическия център \"Кенеди\" на НАСА в щата Флорида. За тестовия полет на борда на капсулата обаче няма да има астронавти, а само манекен със сензори и апаратура, облечен в космически костюм на \"Спейс екс\".Полетът, предвиден за 2 март, ще бъде идентичен с този, с който трябва да се отправят към МКС двама астронавти по-късно тази година, евентуално през месец юли. Капсулата разполага със седем места. Тя трябва да се скачи с орбиталната станция на 3 март, след което ще се разкачи и ще се завърне отново на Земята на 8 март. Целта на сегашния тестов старт е да се установи колко сигурен ще бъде полетът, преди той да бъде изпълнен с астронавти на борда.\"Спейс екс\" има доста богат опит в полетите до МКС от 2012 година насам, отбелязват световните агенции. За този период компанията осъществи 15 полета до орбиталната станция с товарната версия на капсулата \"Дракон\". Сега предизвикателството е много по-голямо, тъй като критериите за сигурност при пилотирани полети са значително по-високи. ", "date": "2019.02.23", "title": " НАСА даде зелена светлина за полета на новата капсула на \"Спейс екс\""}
{"url": "http://www.cross.bg/volt-evropa-ananiev-1597339.html", "text": "/КРОСС/ Настимир Ананиев ще води листата на Европейска партия Волт за предстоящите евроизбори. Това беше официално обявено по време на представянето на списъка с кандидатите за вота в края на май.Настимир Ананиев има две висши образования - едно от Грифит Колеж е Ирландия и едно от Американския университет в България. Завършил е престижното училище Кенеди в Харвардския Университет. Бил е маркетингов директор за Централна и Източна Европа на най-големия частен колеж в Ирландия. В момента е предприемач и се занимава със собствен бизнес. От 2014 г. влиза активно в българската политика, след като е избран за народен представител в 43-то Народно събрание, а впоследствие става председател на Комисията по транспорт, информационни технологии и съобщенията. Ананиев е първият българин, който оглавява Политическия комитет на Централноевропейската инициатива, където членуват 18 държави от Европа. Семеен с две деца.През 2018 г. подкрепя идеята на основателите на Волт Европа - младите Андреа Венсон (Италия), Салвадор Коломб (Франция) и Деймиан Бослагер (Германия), и оглавява уникалния проект в България.За съвсем кратко време Волт се разрасна като политическо движение с хиляди членове във всяка Европейска държава и регистрирани партии в почти цяла Европа. Членовете и симпатизантите са работещи хора, експерти и студенти, които вярват в идеята за силен Европейски съюз. Повече от 60% от нашите членове никога не са били част от политически проекти, а средната възраст е 35 години.Волт България първи обявяват публично своите кандидатури за европейския парламент, като по този начин откриват своята предкампанийна активност 2 месеца преди самия вот. ", "date": "2019.02.23", "title": "Настимир Ананиев ще води листата на  Европейска партия Волт за евроизборите"}
{"url": "http://www.cross.bg/ymeren-minys-oblachnostta-1597340.html", "text": "/КРОСС/ В неделя ще преобладава слънчево време, над Югоизточна България със значителна облачност и на отделни места там ще превали слаб сняг. Вятърът ще е от север-североизток, ще бъде слаб, в източните райони - умерен. Максималните температури ще са предимно между минус 2 и 3 градуса.Над Черноморието облачността ще е значителна и на отделни места, главно в южните райони, ще превали сняг. Ще духа умерен, временно и силен вятър от север-североизток. Максималните температури ще са между 0 и 3. Температурата на морската вода е около 6 градуса. Вълнението на морето ще е 3-4 бала с тенденция да отслабва.Над планините облачността ще е променлива, по-значителна над източната половина от страната. Ще е почти без валежи. Ще духа умерен, по-високите и открити части и временно силен североизточен вятър и остават условията за снегонавявания. Максимална температура на височина 1200 метра - около минус 5, на 2000 метра - около минус 10 градуса. ", "date": "2019.02.23", "title": "Слънчева, но студена неделя "}
{"url": "http://www.cross.bg/taiina-suvet-advokatite-1597342.html", "text": "/КРОСС/ Общо събрание на адвокатите от страната се провежда в София. Освен че ще отчетат дейността си за миналата година, се очаква юристите да излязат с единна позиция по влизането в сила на спорния закон за мерките срещу прането на пари, който предизвика протести от гилдията. Адвокатската тайна ще бъде запазена и хората няма защо да се притесняват, че доверието им ще бъде предадено. В това увери в специално интервю за \"По света и у нас\" заместник-председателят на НС Явор Нотев, който е и специален гост на Общото събрание на адвокатите. Висшият адвокатски съвет призна, че проблем има и някои от нормите на Закона за мерките срещу изпирането на пари може да предизвика различно тълкуване и оттам да доведе до изтичането на адвокатската тайна. Заместник-председателят на Висшия адвокатски съвет Атанас Симеонов не смята, че има разнобой в гилдията. Протестите на адвокати той определя като \"различни виждания как да бъдат постигнати резултати\".Симеонов припомни пред журналисти, че съветът вече е имал срещи в НС и ДАНС. И че от вторник работна група ще обсъжда въпросите за адвокатската тайна.Тя е неприкосновена и е тайна не на адвоката, а на клиента, посочи Симеонов. Той се обяви за намирането на баланс и беше оптимист, че това ще се случи. Колкото до протестите, според Симеонов явно е имало неясноти какво прави адвокатският съвет. Трябва прецизиране на това какво прави адвокатът, той не може да е доносник на службите, посочи Атанас Симеонов.Велислав Величков, който е част от протестиращите адвокати, заяви, че все пак разнобой в адвокатурата има, защото адвокатският съвет не бил направил нищо преди приемането на спорните текстове.Промяната в закона трябва да стане незабавно. Ако не видим действия, които да защитават адвокатите, ще има стачка, заяви Величков и се обяви за въвеждане на електронно гласуване и сред адвокатите, което да е на принципа един човек - един глас.Най-вероятно няма да има големи протести на цялото адвокатско съсловие, а то ще излезе с декларация какви мерки ще бъдат взети. Освен това, те са получили уверението на управляващите, че Закона за мерките срещу прането на пари ще бъде поправен. ", "date": "2019.02.23", "title": "Адвокатите излизат с обща позиция за закона за прането на пари "}
{"url": "http://www.cross.bg/manifest-evrovota-stanishev-1597341.html", "text": "/КРОСС/ Продължава конгресът на Партията на европейските социалисти в Мадрид. От там започва тяхната предизборна кампания за евровота.Очаква се днес европейските социалисти да приемат манифест за предстоящите евроизбори. Според тях, с евровота трябва да започне подписването на нов договор за Европа. Те акцентират върху социалната политика.Сергей Станишев, президент на ПЕС: Този манифест не е просто декларация за намерение. Това е план за бъдещето. Левицата винаги е работила за бъдеще, което е различно, което е по-добро от днешния ден и ние имаме намерението да го превърнем в реалност. този манифест в 4 страници съдържа нашият ангажимент за социална Европа. Защото има един съблазън да се носим по т. нар. дух на времето, където всички казват национална държава, нашият интерес... Обаче ние казваме социална Европа.Според Сергей Станишев, социалистите може да се представят много добре на следващите евроизбори. Въпреки всичко обаче, те осъзнават, че тази задача ще бъде трудна и заради Брекзит, заради който те ще загубят 25 места в ЕП. Очаква се в средата на март пък БСП да подреди листите си за евровота и тогава ще стане ясно кой ще оглави евролистата и дали това ще бъде лидерът на европейските социалисти Сергей Станишев. ", "date": "2019.02.23", "title": "ПЕС приема общ манифест за евроизборите на конгреса в Мадрид"}
{"url": "http://www.cross.bg/dzherman-seloto-e--1597344.html", "text": "/КРОСС/ Стотина жители на дупнишкото село Джерман блокираха за 20-на минути главен път Е-79 в 11.50 ч. днес в знак на протест срещу предстоящото изграждане на депо за битови отпадъци край селото, предаде агенция БНЕС. „Вече 7 години се борим срещу това безумие, надеждата ни е в премиера Борисов\", каза председателят на сдружение „Бъдеще за Джерман\" Борислав Тасков. Той припомни за пореден път как отреденият за депото терен край селото е свлачищен, поради което трасето на АМ „Струма\" е преместено оттатък река Джерман.„При предишното кметско ръководство на Дупница имаше сключен договор с испанска фирма, като дойде кметът Чимев, прекъсна договора, така изпуснахме европейско финансиране на стойност 30 млн. евро, след това избраха най-неподходящия терен, не можаха да се вместят в него до 2015 г., питам кой ще понесе отговорността\", припомни Тасков.Според него надеждата му е в „Дондуков\" -1 или премиера Борисов, който трябва да се намеси, защото в Дупница не трябва да светнат лампички, а цял прожектор. След кратък митинг в центъра на селото, над 100 души тръгнаха към Е-79 и го затвориха за 20-на минути. Поредният протест в Джерман започна с масирано полицейско присъствие от 8 патрулки, те се опасяваха протестиращите да не отидат да блокират магистрала „Струма\".\r\n\n\t\t\t\t\t", "date": "2019.02.23", "title": "Жители на Джерман блокираха Е-79"}
{"url": "http://www.cross.bg/varna-nato-borda-1597343.html", "text": "/КРОСС/ Кораби от втората постоянна противоминна група на НАТО са във Варна. Военните плавателни съдове са от Германия, Румъния, Турция и България.Намираме се на борда на минен ловец \"Цибър\". Той е зачислен в състава на българските Военноморски сили през 2009 година и е най-модерния кораб в армията. Освен за търсене и неутрализиране на мини, кораба е предназначен за търсене и спасяване на други плавателни съдове, самолети и бедстващи хора. Естествено може да участва и в съвсем реални бойни действия.Корабите на Алианса акостираха вчера на Морска гара във Варна и предстои да имат съвместно плаване. Целта е да се подобри оперативната съвместимост и подготовката на многонационалното съединение при прилагане на процедурите и стандартите на НАТО, да развие военната готовност на участващите сили, както и да допринесе за сигурността в Черно море.Освен пристанището във Варна е предвидена визита на военните кораби в пристанище Констанца, а след това и участие в българо-румънско противоминно учение \"Посейдон\". То ще се проведе от 1 до 8 март. През двата почивни дни корабите ще бъдат отворени за посещение от граждани всяка сутрин от 10 до 12 часа и следобед от 14 до 16 часа.Всички, които ще дойдат да разгледат корабите, трябва да се въоръжат с търпение. От съображения за сигурност всеки един ще бъде проверяван от служители на \"Военна полиция\" преди да се качи на борда. ", "date": "2019.02.23", "title": "Кораби на НАТО акостираха във Варна "}
{"url": "http://www.cross.bg/tihon-godini-petkov-1597346.html", "text": "/КРОСС/  По покана на председателя на ПП АБВ Румен Петков на посещение в Плевен беше Тихон Владимирски - митрополит на Владимирска и Суздалска епархия в Русия. Митрополит Тихон оглавява епархията едва от няколко месеца, а преди това, в продължение на 23 години, е бил начело на Новосибирската епархия. „Особено се радваме, че в епархията ни сега се възражда духовния живот, което е най-важното за народа и имаме много храмове и манастири. Честваме много празници, посветени на различни събития. Едно от най-ярките е отбелязването на деня на Кирил и Методий, първоучители славянски, този ден наричаме посветен на славянската писменост и култура. Празника на светите братя сближава нашите народи - руския и българския.\"При посещението на митрополит Тихон в Панорама „Плевенска епопея\" руският архиерей получи от Румен Петков специален пощенски плик и картичка, които са създадени по три знакови юбилея - 140 години от освобождението на Плевен, 110 години от построяването на мавзолея „Св. Георги Победоносец\" и 40-годишнината от изграждането на Плевенската панорама. Петков подчерта пред госта, че плевенчани се гордеят с Мавзолея и Панорамата, защото са два от най-значимите паметници за Руско-Турската освободителна война и са изградени с доброволната помощ на гражданите.Негово преосвещенство благодари за подаръците и подчерта, че предстоящия празник 3 март е общ за двата народа - българския и руския, защото заедно са постигнали победата в Освободителната война. „Разбира се 500 години иго са много и това е голямо нещастие и загуба за българския народ и в културата и духовния живот и в материалната сфера на България. Вашата страна свято съхранява паметта за великата победа и освобождението. Затова аз поздравявам българския народ и му желая процъфтяване\".По повод политическите различия в този момент между България и Русия митрополит Тихон смята, че ние, въпреки всичко, сме в едно семейство и е естествено понякога в семейството да има разногласия. Той смята, че разделенията са временни и все пак човечеството се стреми към мир и мирно съзидание.", "date": "2019.02.23", "title": "Митрополит Тихон Владимирски посети Плевен по поката на Румен Петков"}
{"url": "http://www.cross.bg/stolitzata-sofiya-mesta-1597347.html", "text": "/КРОСС/ Членове на Младежко обединение в БСП - Триадица, както и други младежи от столичната организация на БСП се включиха в протест под надслов \"Срещу липсата на места в детските градини в София\". Организатор на инициативата е Михаела Стоянова, млада майка, живееща в района със своето семейство.От години районният кмет на „Триадица\" обещава да бъде изградена детска градина на улица \"Иван Кирков\" в квартал „Манастирски ливади\", а строежът на такава все още не е започнал. Днес протестиращите се събраха точно на мястото, където би трябвало да се изгради детското заведение, за да отрежат символично лентичката на обекта.„Събираме подписи в подкрепа на изграждането на детска градина на това място. За няколко дни сме събрали 350 подписа, продължаваме да търсим подкрепа от гражданите на столицата\", сподели Георги Ангелов - председател на МО в БСП - Триадица. „Проблемът с недостига на места в детските градини и яслите в столицата е основна тема вече над 10 години. Това показва липса на управленска визия от страна на управляващите в столицата, както и липса на воля за промяна в София\", каза лидерът на младите социалисти в столицата Петко Димитров.Инициативата е част от  кампанията на Младежко обединение в БСП - София „24х24\". Целта ѝ е младежите да насочат вниманието към проблемите на всеки един район в столицата. ", "date": "2019.02.23", "title": "Млади столични социалисти протестираха за повече места в детските градини"}
{"url": "http://www.cross.bg/hanoii-trump-dnes-1597348.html", "text": "/КРОСС/ Севернокорейският ръководител Ким Чен Ун замина днес от железопътната гара в Пхенян за Ханой, където е насрочена предстоящата му среща с президента на САЩ Доналд Тръмп. Това съобщи пред кореспондента на ТАСС в КНДР дипломатически източник, пожелал анонимност, предаде агенцията.\"Около 17.00 часа местно време (10:00 часа българско) Ким замина за Ханой с бронирания си влак. Очаква се лидерът на Северна Корея да пропътува по жп линията цялото разстояние до столицата на Виетнам, като мине транзитно през Китай\", посочи източникът.По-рано днес Виетнам съобщи, че Ким ще направи официално посещение в страната през \"следващите дни\", без да посочи дати. Срещата на севернокорейския лидер и Тръмп ще се състои в Ханой на 27 и 28 февруари, припомня БТА.   ", "date": "2019.02.23", "title": "Ким Чен Ун потегли за срещата с Тръмп с брониран влак"}
{"url": "http://www.cross.bg/koka-nindzhi-yaponiya-1597330.html", "text": "/КРОСС/ Държавни служители в западна Япония смениха вратовръзките, саката, роклите и неудобните обувки с традиционни облекла на нинджи. Причината е, че в Япония се чества деня на нинджата. Служители на офис в японския град Кока започнаха да носят костюми на нинджи още от началото на миналата седмицата, по случай Деня на нинджата.Макар и международния ден на тайнствени японски бойци да се чества на 5-и декември, японците го отбелязаха по свой стил миналия петък. И демонстрираха неподозирани умения дори в офисите.- Аз работя със скоростта на нинджа.Градът Кока се счита за едно от местата, където е зародило мистичното нинджуцу.Хироши Йошикава - отговорник за развитието на туризма в Кока: Ние искаме света да разбере, че Кока е едно от местата, където се е зародило това бойно изкуство.Японският град Ига, който също има славата на дом на нинджите, се присъедини към инициативата. В продължение на седмица държавните служители и там се превърнаха в нинджи.Гражданите мълчаха по въпроса дали това превъплъщение е повишило качеството на обслужването. ", "date": "2019.02.23", "title": "Денят на нинджите в Япония "}
{"url": "http://www.cross.bg/sdelka-brekzit-tereza-1597332.html", "text": "/КРОСС/ Сделката за „Брекзит\" трябва да се отложи, ако Парламентът не одобри споразумение през следващите дни, предупредиха публично за първи път трима министри от кабинета. Преди решаващото гласуване в Камарата на общините Грег Кларк, Амбър Ръд и Дейвид Гоук съобщиха, пред „Дейли мейл\" че времето изтича и че се надяват скоро на пробив в преговорите. Ако не, те казаха, че са готови да се противопоставят на Тереза Мей и да гласуват за отлагане.От „Даунинг стрийт\" казаха, че възгледите на тримата по варианта „без сделка\" „едва ли са тайна\". В изявлението се казва: „Премиерът работи усилено, за да гарантираме, че ще получим сделка с ЕС, която ни позволява да постигнем резултатите от референдума.\" \"Именно върху това трябва да се съсредоточи енергията на кабинета.\"Говорителката на Тереза Мей заяви, че премиерът ще има още един \"период на ангажираност\" по „Брекзит\" на срещата на върха на ЕС и Лигата на арабските държави в Шарм ел-Шейх, Египет - включително среща с председателя на Европейския съвет Доналд Туск. Обединеното кралство остава на пътя за напускане на Европейския съюз на 29 март.Правителството обаче многократно е отказвало да изключи възможността Великобритания да напусне без официална сделка, в случай че Тереза Мей не може да накара депутатите навреме да одобрят сделката, която е договорила с Брюксел.Депутатите трябва да обсъдят отново „Брекзит\" следващата сряда и се очаква да разгледат изменение, внесено от бившия министър на торите Стив Оливър Литвин и лейбъриста Ивет Купър, да се даде възможност на Парламента да отложи „Брекзит\" и да предотврати ситуация, в която няма сделка, ако няма споразумение с ЕС до средата на март. Кларк, Ръд и Гоук твърдят, че ако сделката не е одобрена от парламентаристите \"би било по-добре да се стремим да удължи срока по чл. 50 и да се отложи датата на напускане, отколкото да се излезе от Европейския съюз на 29 март\".Кларк, икономическият министър, заедно с Ръд, министър по трудовата заетост и пенсиите, и министърът на правосъдието, Гоук, казват, че е имало \"месеци на несигурност\". Те пишат: \"Време е депутатите да признаят необходимостта от сключване на сделка, да приемат, че това е единствената оферта и да я подкрепят.\"Но те също предупредиха привържениците на „Брекзит\" в Европейската изследователска група (ERG), че Парламентът ще блокира напускането на Обединеното кралство без сделка, заявявайки, че ако има отлагане \"те няма да имат кой да обвиняват, освен себе си\". Те заявяват: \"След следващите няколко дни просто няма да има време да се сключи споразумение и да се изпълни цялото необходимо законодателство преди 29 март.\"Статията им се появява след като пред Би-би-си са споделили, че десетки консерватори могат да подкрепят плановете за спиране на Обединеното кралство да напусне ЕС без сделка, ако преработената версия на плана на Мей не се приеме. Марк Франсоа, депутат на торите и заместник-председател на Европейската изследователска група, каза пред Би-би-си, че \"министър-председателят ще иска да знае защо трима членове на нейния кабинет са решили публично да отхвърлят правителствената политика\" и добави, че той намира за \"любопитно, че канцлерът не е подписал писмото\".Отново и отново Тереза Мей заяви, че Великобритания напуска ЕС на 29 март, само след пет седмици. Това е съвсем различно послание от това на тримата. Всички те ясно дадоха да се разбере, че няма да приемат сценарий без сделка. Сега публично, за първи път, те казаха, че „Брекзит\" ще трябва да се отложи, ако Парламентът не подкрепи споразумение следващата седмица. В статията в \"Дейли Мейл\" те отправят доста рязко предупреждение към колегите си. И тримата заявяват, че те ще бъдат готови да подадат оставка, за да подкрепят този ход. Това натрупва напрежение, както върху Тереза Мей, така и върху колегите им да се справят със сделката. Не се съмнявайте, това, което казват, не е правителствена политика. ", "date": "2019.02.23", "title": "Трима британски министри: Брекзит трябва да се отложи"}
{"url": "http://www.cross.bg/naslednitzite-zvezdata-bili-1597335.html", "text": "/КРОСС/ Наследниците на краля на попа Майкъл Джаксън подадоха иск за 100 млн. долара срещу телевизия HBO. Причината е, че каналът ще излъчи документален филм за предполагаеми сексуални посегателства, извършени от певеца. Наследниците на Джаксън твърдят, че става въпрос за безпочвени клевети. Филмът съдържа разказите на двама души, които твърдят, че са били сексуално малтретирани от звездата. По това време те са били на седем и десет години. ", "date": "2019.02.23", "title": "Наследниците на Майкъл Джексън съдят HBO заради филм за звездата"}
{"url": "http://www.cross.bg/rysiya-sveta-durzhava-1597336.html", "text": "/КРОСС/ Когато я сравняваме с други държави и територии, наяве излизат някои умопомрачителни факти. Русия е голяма, но не чак толкова, колкото често ни се струва, пише Russia Beyond... Русия е единствената държава в света, където можеш да празнуваш 11 поредни Нови години, рождени дни или коледи, защото тя се простира върху 11 часови зони! Когато слънцето изгрява на запад, то залязва на изток.Русия е най-голямата държава в света от XVI в., когато руските казаци завладяват земите от другата страна на Урал в Сибир и Далечния изток. На тези райони се падат 77% от общата площ на Русия. Хората от Калининград могат да гледат новогодишното обръщение на президента към нацията в YouTube 10 часа преди да дойде Новата година, когато президентът се обръща към хората в Камчатка.Русия граничи с повече държави от всяка друга държава в света: 18. Норвегия, Финландия, Естония, Латвия, Литва, Полша, Беларус, Украйна, Грузия, Азербайджан, Казахстан, Абхазия, Южна Осетия, Китай, Монголия, Северна Корея (морска граница), Япония (морска граница) и САЩ (морска граница).Пътуването с Транссибирската железница от Москва до Владивосток отнема около шест дни. В момента тя е дълга 9288 км. Преди в Русия да се появят железниците, пътуването от Москва до Санкт Петербург отнемало около шест дни (днес то отнема само 3 часа с влака \"Сапсан\") Русия е най-голямата страна в света - площта ѝ е 17 125 191 кв. км. Азиатска ѝ част я превръща в най-голямата държава в Азия, а европейската - в най-голямата страна в Европа.Русия побира 5 Индии, 26 Франции, 47 Германии и 70 Англии. Освен това площта на Русия е по-голяма от повърхността на Плутон (която е само 16,6 кв. км).На Русия се падат 10,995% от световната земна маса.Русия не е толкова голяма, колкото често я показват на географските карти. Меркаторовата проекция, която показва повърхността на Земята на плосък лист хартия, изкривява размера на земната маса, тъй като ширината се увеличава от Екватора към двата полюса. Така че Русия е близо два пъти (с 53%) по-малка, отколкото изглежда на картите.  ", "date": "2019.02.23", "title": "Колко голяма всъщност е Русия?"}
{"url": "http://www.cross.bg/kraft-holdinga-heinz-1597315.html", "text": "/КРОСС/ Фондът Berkshire Hathaway на известния инвеститор Уорън Бъфер регистрира рекордна загуба само в рамките на един ден- 4.3 милиарда долара. Това стана, след като акциите на холдинга Kraft Heinz се сринаха на фондовата борса заради лошите финансови резултати и намаляване на предвидените дивиденти, съобщи CNBC.Акциите на холдинга поевтиняха с 27% и достигнаха 34.95 долара за брой. Фондът на Бъфет има 325 милиона акции на Kraft Heinz, което е 26.7% от всички акции. Това е шестата по обем инвестиция на Бъфет след Apple, няколко банки и Кока-Кола.Лошият резултат на холдинга е свързан и със започнало разследване от Комисията по ценни книжа и борси на САЩ. Регулаторът е поискал документи от ръководството на Kraft Heinz, защото има съмнения, че са направени разходи, които не са били утвърдени и представляват разхищение на средства. ", "date": "2019.02.23", "title": "Уорън Бъфет загуби $4.3 милиарда за един ден"}
{"url": "http://www.cross.bg/snegopochistvashtata-shofyorite-valezhi-1597334.html", "text": "/КРОСС/ Шофьорите, на които в почивните дни предстои пътуване, е необходимо да карат внимателно и със скорост, съобразена с метеорологичните условия, предупреждават от Агенция \"Пътна инфраструктура\" (АПИ). Пътните настилки и съоръженията ще се обработват превантивно във връзка с очакваните валежи, рязкото понижение на температурите и опасността от поледици.Националният институт по метеорология и хидрология определи за събота жълт код за опасно време над цялата страна. Очаква се силен вятър и валежи от дъжд, които ще преминават в сняг.Агенция „Пътна инфраструктура\" апелира шофьорите на тежкотоварни превозни средства и на леки автомобили да шофират разумно, спазвайки дистанция и да не предприемат изпреварване на снегопочистващата техника.Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори, припомнят от АПИ.", "date": "2019.02.23", "title": "Важно за шофьорите: Карайте внимателно през уикенда "}
{"url": "http://www.cross.bg/rybli-pytin-zemskiii-1597321.html", "text": "/КРОСС/ Руският президент Владимир Путин предложи от 2020 г. да стартира програмата \"Земский учитель\", предвиждаща еднократен стимул от 1 милион рубли (13 400 евро) за педагози, решили да се преместят да работят в малък град или село, предаде \"Взгляд\".\"Днес вече говорих за разширяването на програмата \"Земский доктор\". Предлагам от 2020 г. да бъде пусната аналогична програма \"Земский учитель\", предвиждаща еднократно изплащане в размер на 1 млн. рубли за педагози, които се преместят да работят в села или малки градове\", каза Путин по време на своето послание пред Федералното събрание на Русия.По-рано за идеята за програма за подкрепа на педагозите, работещи в селата, говори и министърът на образованието Олга Василиева. Според нея идеята не е нова - в СССР е имало подобна практика.Преди това Путин препоръча да се премахнат възрастовите ограничения за участниците в програмата \"Земский доктор\", за да се реши проблемът с дефицита на кадри. Руският президент отбеляза, че специалистите, по-възрастни от 50 години, също трябва да получават финансов стимул за преместване в селски район или малък град. Според него този стимул за лекари трябва да е в размер на 1 млн. рубли, а за фелдшери - 500 000 рубли (6700 евро). ", "date": "2019.02.23", "title": "Путин: 1 милион рубли за всеки лекар или учител, който отиде да работи в малък град или село"}
{"url": "http://www.cross.bg/dvizhenieto-ychastuka-vlakovete-1597337.html", "text": "/КРОСС/От 04:10 ч. до 06:57 ч. беше преустановено движението на влаковете в участъка между гарите Реброво и Своге. Причината за прекъснатото движение е престояването на локомотив на \"БДЖ - Товарни превози\" ЕООД, който при преминаването си в участъка между двете гари чупи работния токоснемател.Работни групи на БДЖ и на НКЖИ са се отзовали на място за привързване на работния токоснемател и освобождаване на железопътното трасе от авариралия локомотив. След това е извършен оглед на контактната мрежа и е възстановено движението на влаковете в участъка.По тази причина до момента всички преминаващи влакове в участъка между гарите Реброво и Своге се движат със закъснение, като най-засегнати са нощната композиция от Варна за София и ранните сутрешни влакове от Мездра за София, от Лакатник за София и от София за Лакатник.\"БДЖ - Пътнически превози\" ЕООД се извинява на своите клиенти за създаденото им неудобство и призовава пътниците да следят информацията за движението на влаковете от електронните табла на официалния сайт на БДЖ (www.bdz.bg) или да се обръщат към служителите на гишетата \"Информация\" или на националния информационен телефон 0700 10 200. ", "date": "2019.02.23", "title": "Затруднено е движението на влаковете по направлението София-Мездра"}
{"url": "http://www.cross.bg/dulgoletieto-dulzhi-stoletnitzite-1597326.html", "text": "/КРОСС/ Каква е тайната на дълголетието? Отговора търсят група генетици от медицинския университет, които пътуват из цялата страна, за да изследват българските столетници.„Дълголетието е мултифакторен феномен, който със сигурност се дължи на генетични фактори, както и на фактори на околната среда. Смята се, че 25%  от дълголетието се дължи на генетични параметри\", обясни молекулярният генетик Любомир Балабански.Той поясни, че само до определена степен гените ни носят нещо като срок на годност на организма ни.„Световно доказано е в научната литература, че геномът на един столетник трябва да е лишен от каквито и да патологични мутации, каквито по-голяма част от населението носи. Това са предразположения към най-социално значимите заболявания - онкологични, сърдечно-съдови болести и други наследствени заболявания. За да стигне един човек до 100 г., трябва да има подкрепа от гените сиПо време на изследванията на столетниците учените им задават въпроси, касаещи начина им живот.Оказало се, че почти всички от тях не са пушили, а над 90% не са пили алкохол. Има и изключения обаче - един възрастен мъж от Герман казал, че пие по една ракия и една чаша вино на ден.Общото между столетниците в България е, че не са живели лесно, но са приемали всички предизвикателства с усмивка и спокойно, обобщи Балабански. ", "date": "2019.02.23", "title": "Каква е тайната на дълголетието според генетиците"}
{"url": "http://www.cross.bg/zhivko-sedlarski-frantziya-1597327.html", "text": "/КРОСС/ Скулпторът Живко Седларски прави рокли от камък. Той изгражда женски образи от неръждаема стомана и превръща грациозността на женското тяло облечено в рокля във вечен силует.Изяществото на роклята погалена от лекия вятър е нещо, което никой не би предположил, че може да бъде пресъздадено от камък. Твърдият материал е специалитета на Живко Седларски, а нежността на творбите му идват от неговото вдъхновение - женатаДнес Живко Седларски е известен с това, че прави скулптури във формата на рокли. Но не винаги е било така. Кариерата му започва трудно в едни времена, в които да се издържаш от изкуство е почти невъзможно. Така заедно със семейството си той заминава за Франция.„Това беше единствената възможност да се занимавам със скулптура, да замина някъде, там, където ще имам повече възможност да работя и да продавам отначало много трудно. Дори това, което не исках го направих-намерих си работа, може би късметът ми беше, че си намерих близка до моята работа - реставратор на културни паметници, бях каменоделец, но поне работех с камък. Аз, отивайки в Рен, там, където живея, опитах да намеря колеги.И точно те ме хванаха и ми подадоха ръка. Един живописец ме заведе в асоциацията на скулптурите и така започнаха първите изложби, първите участия. Аз самия търсех контакт с галерии и така постепенно се задвижиха\", разказва скулпторът.Преди 10 години Живко Седларски прави неочакван обрат в кариерата си. Започва да прави скулптури във формата на рокли. \"Дъга в нощта\" е първото произведение излязло от ръцете му. Тя се намира в замъка Боаги във Франция. Висока е 3 метра и 20 сантиметра, а правенето й отнело на Живко Седларски 18 месеца.„Роклята стана неочаквано, не бях подготвен за това. 2008 година ме поканиха да участвам, да създам една скулптура за един парк. До тогава правех дървета от стомана и те може би и за това ме поканиха, защото очакваха, че ще направя едно дърво и за техния парк. Поканиха ме да ми представят мястото, аз пък, като отидох там, видях моята бъдеща скулптура, която беше рокля. Може да не повярва някой, но беше видение. Върнах се в ателието и започнах да рисувам, това, което ми се привидя тогава\",разказа Живко.Той обясни, че възложителите не са били разочаровани, а са посрещнали роклята с възторг.Собственикът на замъка не само харесал скулптурата \"Дъга в нощта\", но и поръчал още 4 рокли. От тогава до сега вече 10 години роклята е отличителният белег на Живко Седларски не само в Европа, но и в Азия. Уникалните му скулптури пробиват в Китай, където прави вече няколко проекта. През 2019 година скулпторът ще рисува върху 2 пешеходни тунела дълги 70 метра. Така неговото име и изкуство ще останат увековечени в архитектурата на град Суджоу, Китай.„През 2011 година участвах в европейска изложба в Китай. Тази изложба беше представена в 8 китайски музея. Суджоу е северозападно от Шанхай, на 90 км. Някой ме е забелязал и ме покани да участвам в една надпревара за един парк близо до бреговете на езерото на този град. Две скулптури от моя страна, които спечелиха, след това още една трета и четвъртата ми поръчка: Можеш ли и да нарисуваш нещо на стената и пред мен се представи това предизвикателство да се докажа като рисувач. Фреското ще бъде в два пешеходни тунела, които излизат в основата на най-големия небостъргач в Китай, който сега в момента е в строеж - 729 метра\", каза Живко. Скулпторът е щастлив, че някъде там ще го има и неговото име, което за него е успех и за България. За така нареченият \"критичен\" българин Живко Седларски е непознат творец, но това не го притеснява.„Може би ми помага това, че съм българинът от Франция. Не ме познават като име. Много хора ми казват, че за тях съм неизвестен, но факт е, че идвам от Франция, че там съм успял и това, че последните 6-7 години от Китай ме избраха, там имам доста неща направени. Това тежи при решението на българския клиент в моя полза. Тук българите като разговарят с български автор, който живее във Франция, търсят някаква сянка, отпечатък от българската традиция. Дали съм запазил нещо българско, което съм занесъл там. В началото имах един такъв посетител на ателието, който няколко пъти идва и един ден дойде и ми каза: ти вече не си само български скулптор. Аз живея и творя там, но и следя какво се излага в галериите, може би по тихия начин, идеите са променили моето мислене\", коментира скулпторът. ", "date": "2019.02.23", "title": "Наш скулптор впечатли Франция с рокли от камък "}
{"url": "http://www.cross.bg/bereshit-minyti-izlitaneto-1597320.html", "text": "/КРОСС/ Първата израелска лунна сонда \"Берешит\" успешно се отдели от ракетата-носител Falcon 9 и започна самостоятелно си пътешествие до естествения спътник на Земята, съобщава компанията SpaceX.Израелският лунен модул, наречен \"Берешит\" (Beresheet, преведено от иврит - \"Битие\" или \"Произход\"), бе първият от трите космически апарата, който се отдели в орбита около 33 минути след излитането. Индонезийският комуникационен спътник на Nusantara Satu, PSN-6, най-големият полезен товар на мисията, се отдели 44 минути по излитането, заедно с експерименталния сателит на ВВС S5, съобщава SpaceFlightNow.SpaceX се приземи на първата степен на ракетата близо девет минути след излитането на платформата  \"Разбира се все още те обичам\" в Атлантическия океан. Според SpaceX това е третият успешен старт и кацане на първата степен на Falcon 9 под номер B1048 и бе с \" най-трудните условия за завръщане към днешна дата\" - за първи път полетя през юли с 10 комуникационни спътника Iridium Next и отново през октомври с радарния сателит за аржентинската космическа агенция CONAE.Първата израелска лунна сонда \"Берешит\" успешно се отдели от ракетата-носител Falcon 9 и започна самостоятелно си пътешествие до естествения спътник на Земята, съобщава компанията SpaceX.Falcon 9 излетя днес, петък, 22 февруари, в 03:45 часа българско време от космодрума в Кейп Канаверал.Израелският лунен модул, наречен \"Берешит\" (Beresheet, преведено от иврит - \"Битие\" или \"Произход\"), бе първият от трите космически апарата, който се отдели в орбита около 33 минути след излитането. Индонезийският комуникационен спътник на Nusantara Satu, PSN-6, най-големият полезен товар на мисията, се отдели 44 минути по излитането, заедно с експерименталния сателит на ВВС S5, съобщава SpaceFlightNow.SpaceX се приземи на първата степен на ракетата близо девет минути след излитането на платформата  \"Разбира се все още те обичам\" в Атлантическия океан. Според SpaceX това е третият успешен старт и кацане на първата степен на Falcon 9 под номер B1048 и бе с \" най-трудните условия за завръщане към днешна дата\" - за първи път полетя през юли с 10 комуникационни спътника Iridium Next и отново през октомври с радарния сателит за аржентинската космическа агенция CONAE.Началото на БерешитМисията много подходящо е наречена \"Берешит\". Това ще бъде първото кацане на Луната, финансирано изцяло от частни източници, и първото пътуване до Луната за Израел, който се присъедини към Съединените щати, Русия и Китай като единствените страни, достигнали Луната.С размери от 1,5 метра, модулът с големината на перална машина ще бъде и най-малкият космически кораб на Луната. Лунното приключение на Берешит ще продължи няколко месеца и включва сложен набор от орбити около Земята, за да набере скорост и след това около Луната, за да се подготви за кацане. Процесът е обяснен по-подробно в това видео:Сондата \"ще използва специална апаратура за измерване на магнитното поле, както и панорамни снимки на повърхността Луните и ще предаде изображения на Земята с висока резолюция\", съобщава представител на компанията Israel Aerospace Industries (IAI), която извърши изграждането на лунния модул.\n\t\t\t\t\t ", "date": "2019.02.23", "title": "Израелската лунна сонда полетя към Луната (видео)"}
{"url": "http://www.cross.bg/byren-snegovalezh-vyatur-1597318.html", "text": "/КРОСС/ Бурен вятър и снеговалеж затрудняват движението в прохода Шипка, предаде кореспондентът на БГНЕС от региона.Видимостта на моменти е нулева, а поривите на вятъра достигат над 100 км, които буквално избутват колите от пътя.Машините на пътноподдържащата фирма са в непрекъснато действие. Пътното платно е заснежено, опесъчено и проходимо при зимни условия. Очаква се снеговалежът да продължи днес до обяд, а вятърът ще стихне чак утре. ", "date": "2019.02.23", "title": "Бурен вятър и снеговалеж на прохода Шипка"}
{"url": "http://www.cross.bg/-godishen-etazh-zagina-1597322.html", "text": "/КРОСС/ 70-годишен мъж загина при пожар в жилища сграда на ул. \"Прилеп\" във Варна.Сигналът е постъпил в около 03:45ч. тази нощ. Пожарът възникнал в апартамент, заемащ етаж от кооперация на ул. \"Прилеп\". На място незабавно са изпратени екипи на регионалната дирекция \"Пожарна безопасност и защита на населението\".Установено е, че цялото жилище е обхванато от пламъците. В апартамента е живеел 70-годишен мъж, който е загинал. Унищожен е целият етаж от кооперацията, нанесени са материални щети по изолацията на сградата, стълбището и дограмата на горния етаж.Изясняват се причини и обстоятелства за възникването на инцидента. По случая е образувано досъдебно производство. ", "date": "2019.02.23", "title": "70-годишен мъж загина при пожар във Варна"}
{"url": "http://www.cross.bg/samo-tronove-finlandiya-1597345.html", "text": "/КРОСС/ Почитателите на поредицата \"Игра на тронове\" могат да се потопят в света на Вестерос или поне, ако се разходят до Финландия. За втора поредна година в страната отвори врати леден хотел, вдъхновен от сериала. Ако има място, където зимата действително е дошла, то това е тук - само на 200 км. от Северния полюс. Финладско село, в което следата на Белите бродници е навсякъде.Скулптури от Русия, Украйна, Полша, Латвия и Финландия умело пресъздават добре познати на почитателите на \"Игра на тронове\" детайли. Огромен леден дракон и Железният трон са само малка част от нещата, които посетителите на селцето могат да видят. Всичко тук е създадено изцяло от лед и сняг, при това само за няколко дни.Има и хотел, който разполага с 16 стаи, а на гостите се предлагат спален чувал и задължителна чаша горещ сок от горски плодове, за да се раздвижи кръвта им.Селцето отвъд Вала има и параклис, където вече повече от 25 двойки са избрали да се венчаят. Разбира се, има и ресторант, а най-предпочитаното питие е водката... очаквано - в чаша от лед.Мястото ще бъде отворено до края на април, а цената за посетители е 18 евро. Вечер в хотела ще ви излезе 500, но екипът обещава, че ще си струва.", "date": "2019.02.23", "title": "Във Финландия отвори врати леден хотел, вдъхновен от \"Игра на тронове\" "}
{"url": "http://www.cross.bg/durzhavi-arabskite-vurha-1597323.html", "text": "/КРОСС/ Министър-председателят Бойко Борисов ще участва в срещата на върха между държавите-членки на Европейския съюз и държавите-членки на Лигата на арабските държави. Форумът ще се проведе на 24 и 25 февруари в египетския град Шарм Ел-Шейх. Срещата на върха в Египет ще събере за първи път държавните и правителствените ръководители от ЕС и Лигата на арабските държави. Целта на форума е да бъде постигнато задълбочаване на европейско-арабското партньорство и да бъдат начертани насоки за справяне с глобалните предизвикателства. Лидерите от ЕС и Лигата на арабските държави ще направят още преглед на отношенията между двете страни и ще обсъдят общите усилия за решаване на регионални въпроси от взаимен интерес. Във фокуса на разговорите в Шарм Ел-Шейх ще бъдат теми като търговия и инвестиции, миграция, сигурност и ситуацията в региона. Срещата на върха в Шарм Ел-Шейх трябва да подчертае необходимостта от засилени стратегически отношения между ЕС и арабския свят. Президентът Доналд Туск ще бъде съпредседател на срещата на високо равнище заедно с египетския президент Абдел Фатах ал-Сиси.  ", "date": "2019.02.23", "title": "Премиерът ще участва в срещата на върха Европейски съюз-Лига на арабските държави в Египет"}
{"url": "http://www.cross.bg/dyuni-dyunite-rysev-1597324.html", "text": "/КРОСС/ Подновената работа върху закона за черноморското крайбрежие, с който се предлагат абсурдни глоби за поставяне на хавлия върху дюна и др., отново предизвика критики от природозащитни организации.На фона на скандалите, със строежи и разрушени дюни от последния месец, мерките, които предлага Министерството на туризма са несериозни. От всички дюни, 70% са частни. От тях 55% са застроени или предстои да се застроят. Излиза, че е по-лесно да си излееш бетона върху дюните, отколкото да си разпънеш хавлията\", каза пред Нова телевизия Радостина Ценова от фондация „Биоразнообразие\".Отрицателно становище по закона са изпратили и от сдружението „Да запазим Корал\". Председателят на организацията Атанас Русев коментира пред Радио Бургас, че одобрените промени са еднолично предложение на министър Николина Ангелкова. Хотели върху дюните може, а хавлия и чадър не може, възмущават си и жители на Бургас. По официални данни 4500 дка е общата територия на пясъчните дюни по морето, 3272 дка от тях попадат в частни имоти, каза още Атанас Русев. Проблеми с промените виждат и концесионерите на плажове. „Ще има табели и охрана навсякъде. Има хора обаче, които не се съобразяват с правилата.Няма как да ги накараме на сила. Нямаме правомощия, за да налагаме санкция. Вероятно ще потърсим съдействие от общината\", допълни Илиян Иванов управител на плаж Несебър-Юг. ", "date": "2019.02.23", "title": "Природозащитници: Строежи върху дюните може, хавлии не може!"}
{"url": "http://www.cross.bg/kosovo-surbiya-dokato-1597329.html", "text": "/КРОСС/ ЕС и САЩ са съгласували текста на споразумение за разрешаване на косовския въпрос. Документът предвижда разделянето на Косово и обмена на територии между Белград и Прищина, пише германският всекидневник „Франкфуртер Рундшау\", цитиран от БГНЕС.Според изданието документът, озаглавен „Споразумение за нормализиране на отношенията\", съдържа 17 точки, и трябва да бъде подписан от висши представители на Сърбия и Косово на 12 юни във Вашингтон и да влезе в сила шест месеца по-късно.В споразумението са предвидени \"нови граници между албанци и сърби в Северно Косово\", което ще бъде включено към територията на Сърбия, докато Косово ще \"анексира територии в Сърбия, населявани предимно от албанци\".Според „Франкфуртер Рундшау\" Косовска Митровица ще получи \"специален статут\", а \"Газивода\" и \"Трепча\" ще бъдат приватизирани за 99 години и ще бъдат поставени под контрола на постоянни членове на Съвета за сигурност на ООН \", докато Коридор 10 в Южна Сърбия ще бъде поставен под международна закрила\". Изданието твърди, че Белград и Прищина са изложени на непрекъснат натиск да приемат споразумението.Вестникът посочва, че идеята за „етническа промяна на границите\" е подкрепяна още през август миналата година от еврокомисаря по разширяването Йоханес Хан и върховния представител на ЕС по въпросите на външните работи и политиката на сигурност Федерика Могерини. Сега към поддръжниците на идеята за подобно разделение се присъедини и администрацията на американския президент Доналд Тръмп, „която промени позицията си по въпроса на 180 градуса\". ", "date": "2019.02.23", "title": " ЕС и САЩ се договориха за подялба на Косово"}
{"url": "http://www.cross.bg/zornitza-hora-trafik-1597325.html", "text": "/КРОСС/Близо 50 хиляди българи всяка година попадат в капана на трафика на хора. По-голямата част от тях са жени, а в повечето случаи става дума за сексуална експлоатация. За тях често всичко започва като в приказка,после разбират, че мъжът на мечтите им е трафикант. Обикновено обаче вече е късно, предаде NOVA.Зорница е между 20 и 30-годишна. Води спокоен живот в малко населено място. За трафик на хора не е чувала никога. Мъж от ромки произход я набелязва като потенциална жертва. Чрез общ приятел се сближава с нея.Различният произход не я притеснява, защото е мил и печели доверието й. Заминават за по-голям град, за да заживеят заедно. По думите й в началото всичко е било наред. Постепенно в апартамента, който Зорницамисли за свой, пристигат и други. Чуждите мъже и непознатите жени остават при тях.„Всичко живо живееше. Бяхме много хора. Един влиза, един излиза и никой не ми дава обяснение. Аз го попитах защо живеем с всички тези хора, а той ми разби устата. И ми каза повече тъпи въпроси да не му задавам\", сподели жертвата.Юмруците се превръщат в ежедневие. Страхът я парализира. За да се спаси от тях, на Зорница й е обяснено, че трябва да работи като продава плътта си. Някъде там се изпарява и последната капка любов към обичания мъж. Първият й опит за бягство, остава и последен. „Тъкмо да се кача в рейса и той ме хвана, и ме бутна в колата. Хвана ме за косата\", сподели Зорница. Разбива лицето й във волана. Прави и опит да отреже част от ухото й. Заплашва да подпали родния й дом и да нарани близките й. Юмруците са последвани от ритници. Вече я бие дори само за удоволствие. Слаба физически и пречупена психически, година по-късно, Зорница е изведена в чужбина заедно с други момичета.В западноевропейската държава, в която пристигат, момичетата са заключени в хотел. Документите им са отнети. Разсъбличат ги, за да им направят снимки за каталог. Клиентите започват да пристигат. Когато неги посещават в хотела, момичетата са отвеждани в обособени помещения на нощен клуб, през цялото време следени от камери. Година по-късно неизбежна смяна на документите отвежда Зорница и трафиканта й в местната полиция. Синините и белезите по лицето и тялото на жената не остават незабелязани. Задържат ги за проверка.Идентифицирана като жертва на трафик, младата жена е върната в България. Физическите и душевни си рани лекува в продължение на години. Получава специализирана психологическа, социална и юридическа помощ. А от 2 години Зорница се учи отново как се живее нормален живот. Какво се е случило с човека, разбил живота й, не иска да знае. Не иска да си спомня, нито да говори. Прави го само, защото иска да изкрещи, че потенциална жертва на трафик, би могъл да бъде всеки.  ", "date": "2019.02.23", "title": "Близо 50 хиляди българи – жертви на трафик на хора"}
{"url": "http://www.cross.bg/pristanishteto-cherven-suobshtiha-1597362.html", "text": "/КРОСС/ Корабът „Лейди Бо\", арестуван на пристанище Бургас, пламна този следобед, съобщиха очевидци. Инцидентът е предизвикан от електрическа печка, която екипажът включил в една от каютите, за да се стопли. Това съобщиха за Дарик-Бургас от пресслужбата на пристанището. На борда по това време са били десетина души от екипажа-украинци, турци, индийци. Няма пострадали, уточниха от порта.На мястото е изпратена пожарна, която е локализирала пламъците, а моряците са се върнали на кораба.„Лейди Бо\" е в бургаския порт от октомври м.г. Плавателният съд има забрана да напуска пристанището, заради лошо техническо състояние и дългове, натрупани от турския корабособственик към пристанищните власти и към екипажа. Моряците не са получавали заплати от 8 месеца. Преди месец при съвместна акция Българския червен кръст и Турският червен полумесец на екипажа бе изпратена хуманитарна помощ от храни и санитарни материали.От пристанището пък са осигурили електрозахранване на плавателния съд, ежедневно се доставя и питейна вода.Екипажът не може да напусне кораба без основателна причина, защото тогава моряците няма да имат право да претендират за заплатите си. Към момента най-оптимистичния вариант за тях е плавателният съд да бъде продаден за скрап, а с парите да се покрият задълженията. ", "date": "2019.02.23", "title": "Арестуван кораб горя в Пристанище Бургас "}
{"url": "http://www.cross.bg/rysiya-promenena-mariya-1597355.html", "text": "/КРОСС/ Позицията на Русия за разрешаване на косовския въпрос не е променена, заяви говорителката на руското външно министерство Мария Захарова, цитирана от Танюг.Запитана ще подкрепи ли Русия разграничаването /между Косово и Сърбия/ тя повтори, че Русия е за всяко решение, което отговаря на интересите на сръбския народ, което се основава на международното право и съответства на вътрешното законодателство на Сърбия.Захарова посочи, че позицията на Русия от една страна е съставена от много компоненти, а от друга се основава на ясен и недвусмислен подход към решаването на този въпрос./", "date": "2019.02.23", "title": " Мария Захарова: Позицията на Русия по косовския въпрос не е променена"}
{"url": "http://www.cross.bg/evropa-timermans-zayavi-1597366.html", "text": "/КРОСС/ Партията на европейските социалисти тръгва към изборите за Европейски парламент през май с предложение за нов социален договор за Европа и с общ кандидат за председател на Европейската комисия в лицето на Франс Тимерманс.Конгресът на ПЕС в Мадрид утвърди манифеста за евровота. В него участваха 1200 души, от които 400 активисти. Присъстваха и премиерите на Испания Педро Санчес, на Португалия Антонио Коща, на Швеция Стефан Льовен, на Румъния Вионика Дънчила, еврокомисарката по регионалното развитие Корина Крецу.В реч пред делегатите общият кандидат на левицата за председател на ЕК Франс Тимерманс посочи, че Европа има нужда от нов социален договор, и припомни как е създаден първият - по време на работническото движение. Той обеща да работи в тесни връзки с профсъюзите и за справедлива данъчна система.Мултинационалните компаниите правят милиарди евро печалби и не плащат никакви данъци, посочи Тимерманс. Той отбеляза, че това е неприемливо и обеща да го спре.Ако стана председател на ЕК ще предложа европейско законодателство срещу насилието, основано на пола, обърна се Тимерманс с обещание към жените. Ако стана председател на ЕК, в края на моя мандата ще има равно заплащане между мъжете и жените за еднакъв труд и това ще бъде регламентирано в европейското законодателство, добави той.Борим се за душата на Европа, заяви още Франс Тимерманс. Той отбеляза, че наскоро е починала Фрида Менко, която е била приятелка на Ане Франк. Фрида също е еврейка, но оцелява. Живеем във време, когато хора като Фрида бавно си отиват и вече няма очевидци на Холокоста, коментира със съжаление Тимерманс.Той обеща да продължи да се бори срещу антисемитизма, който, по думите му, се възражда. Ако нашите еврейски братя и сестри не се чувстват в безопасност в Европа, няма Европа, заяви той.Тимерманс коментира, че всеки удавил се в Средиземно море мигрант е нов белег върху душата на Европа и призова да се мисли за потенциала на Африка.Пролетта идва. Видях го в Швеция и в много други страни, днес и в Испания. В Германия, в полското общество, което има достатъчно сили да се съпротивлява, надъха залата Тимерманс.Пролетта идва, когато видя европейците да се изправят и да се борят за правата си. Пролетта идва, виждам го в сърцата на приятелите ни, които се борят за правата си, завърши той.След изказването си Франс Тимерманс покани испанският премиер и лидер на Испанската социалистическа работническа партия Педро Санчес на сцената и залата го посрещна с ръкопляскания и ставане на крака.Той отбеляза, че първо е борбата за Испания, след това за Европа и призова за мобилизация на европейските социалисти.За последната година доказахме, че социалистите можем да донесем промяна, за 9 месеца направихме повече за социалната справедливост, отколкото десницата за години управление, заяви Санчес.Това което осигурихме и ще продължим да защитаваме са край на затягането на коланите по отношение на образованието, увеличение на заетостта, повече средства за семействата с нисък приход. Успяхме да увеличим минималната заплата с 22% - най-голямото увеличение от 1977 г. насам, отчете се Санчес.Консерваторите искат прогрес за някои избрани, но той ще дойде на цената на благосъстоянието на мнозинството. А ние искаме прогрес за всички, допълни той. И призова социалистите да се мобилизират - първо на 28 април, когато са изборите в Испания, а след това и през май на европейските.Време е за социална революция, за да избавим хората от бедността и да спасим нашата планета, заяви пък шефът на групата на социалистите и демократите в ЕП Удо Булман.Не е допустимо всяко едно от 4 деца на ЕС да живее на ръба на бедността. Обещанието ни към децата на Европа е храна, училище и доктор за всяко от тях, заяви той.Ние искаме да променим Европа, в която хората получават ниски заплати и се чудят как да си платят кредита и сметките в края на месеца. Искаме да сложим край на нулевите договори, безработицата и недостойното заплащане, заяви още Булман.Той се обърна задочно към шефа на групата на ЕНП в ЕП Манфред Вебер и го попита как приема това, че народната партия в Испания са ръка за ръка с фашистите.Франс, ти си правилният човек, винаги си бил на фронтовата линия да защитаваш нашите ценности, заяви Булман и обеща на Тимерманс лявата група да е зад гърба му във всяка битка.Обвиняват ни, че в Брюксел сме бюрократи, а това не е вярно. Ние сме във всеки ъгъл на Европа и ще спечелим тези избори, защото знаем как да бъдем близо до хората, заяви пък еврокомисарят по регионална политика Корина Крецу.Кандидатът на ПЕС за шеф на Еврокомисията Франс Тимерманс, испанският премиер Педро Санчес и президентът на европейската левица Сергей Станишев бяха героите на конгреса в Мадрид. ", "date": "2019.02.23", "title": "Европейските социалисти тръгват към изборите през май с нов социален договор за Европа"}
{"url": "http://www.cross.bg/voda-kapki-kato-1597333.html", "text": "/КРОСС/ „Седми сезон на „Като две капки вода\" - тръгваме на училище!\", пошегува се Маги Халваджиян в студиото на \"Събуди се\", споделяйки очакванията за старта на уникалното шоу за преобразяване. Продуцентът гостува в компанията на Папи Ханс, който тази година ще допълни звездната осморка. „Не осъзнавам, че стартът е след броени дни. Старая се, давам всичко от себе си - в един момент разбираш, че колкото и часове да минат в репетиции, просто трябва да усетиш, че си готов. Чувствам се по-комфортно с маската на друг човек\", разказа Константин Трендафилов, който си пожела да получи образа на Тони Стораро. Малко след това той направи и кратка имитация на популярния певец.„Актьорите се чувства по-добре в чужда кожа. Забелязал съм, че дори моментът, в който се налага да излязат от образ, се оказва труден. Голямото предизвикателство в „Като две капки вода\" е, че образите са изключително добре познати за аудиторията и задачата да се доближиш максимално не е лесна\", коментира Маги, който добави, че най-силно печелят симаптиите на публиката участниците с най-автентични роли или много забавен прочит на образа. Именно атмосферата на шоуто и създаването му „от приятели за приятели\" е вълшебната съставка, която продължава да присъединява нова публика. Не пропускайте старта на „Като две капки вода\" на 25 февруари в 20:00ч. по NOVA.", "date": "2019.02.23", "title": "В понеделник започва новия сезон на \"Като две капки вода\""}
{"url": "http://www.cross.bg/transport-pargov-godini-1597331.html", "text": "/КРОСС/ „Става въпрос за съвременното робство. А съвременното робство е, когато си принуден да работиш извънредно, за да можеш да се храниш и да се препитаваш\". Това каза в интервю за предаването „Денят започва с Георги Любенов\" по БНТ зам.-председателят на Комисията по транспорт и туризъм към Столичния общински съвет и председател на БСП-София Калоян Паргов. „И най-вече и за условията на труд\", допълни той. По думите му, този въпрос се върти от 2-3 години в Транспортна комисия. „Имахме още едно заседание, преди две години, със синдикатите. Сега поредно заседание, предизвикано от протеста на част от шофьорите. Казвам на част от шофьорите, защото не всички шофьори са излязли на протест, но под сурдинка са солидарни с това, че искат по-добри условия на труд\", коментира Паргов. Според него, това е голям проблем за цяла България. „Но тук има проявление и това е проблемът с недостига на квалифицирана работна ръка. Това предизвиква извънредния труд, който даже надвишава разписаните по Кодекса на труда часове. И те, принудени, за да могат да докарат по-високо заплащане, работят извънредно, което нарушава, разбира се, концентрацията на всеки човек. Защото да си шофьор, не е лесно\", подчерта Калоян Паргов.  „Това е една изключително тежка спекулация. И аз вече се притеснявам, дори се питам, кой има интерес от това, да продължаваме да внушаваме на хората, че градският транспорт не е достатъчно добър, че условията на работа в него не са добри?\", това коментира от своя страна председателят на Комисията по транспорт и туризъм към Столичния общински съвет Екатерина Йорданова от ГЕРБ. „Защото, в крайна сметка, ние полагаме усилия да подобряваме този транспорт всеки ден\", изтъкна Йорданова. „Изключително много глупости се наговориха. Първо, г-н Паргов, който е чул нещо за модерното робство, те така и за Истанбулската конвенция обсъждат, и така за други европейски политики обсъждат... Шофьорите в София не само, че не са роби, това са едни достойни хора. Това са манипулациите. Така, колегите казват, че стоят до нас, за да правим публичния транспорт по-привлекателен за хората и да насърчаваме хората да започват работа при нас. В момента работното място на шофьорите е това, 90 процента от парка, 400 автобуса са нови, те са климатизирани, Евро 6, ергонимични седалки, защитени кабини, видеонаблюдение. Защото хората, преди 4 години, когато се страхуваха да започнат работа в Градския транспорт, беше заради насилието\", каза още Екатерина Йорданова.  „Освен инвестиции в превозни средства, което започна да се случва в последните няколко години, благодарение на европейските средства, трябва да инвестираме и в условията на труд, и в персонала\", на мнение е зам.-председателят на Комисията по транспорт и туризъм Калоян Паргов.", "date": "2019.02.23", "title": "Калоян Паргов:  Шофьорите в столичния градския транспорт са съвременни роби"}
{"url": "http://www.cross.bg/velikobritaniya-bulgariya-suyuz-1597309.html", "text": "/КРОСС/ Европейската комисия разпространи отново съвети към бизнеса как трябва да постъпи след излизането на Великобритания от общността след 29-ти март при вариант- без сделка. Брюксел предупреждава фирмите да очакват повече разходи и усложнена митническа процедура. Готови ли са българските митничари и самият бизнес за промяната Огнян Златев, ръководител на Представителството на Европейската комисия в България: В хипотезата, че ние нямаме сделка с Великобритания, тогава за съжаление ще важат за българските и за всички останали европейски граждани, правилата на Великобритания, тя ще може да си въвежда едностранно каквито иска правила и ние ще трябва да се съобразяваме с тях.След като британските депутати отхвърлиха постигнатото споразумение между британския премиер Тереза Мей и Европейския съюз, Брюксел разглежда най-лошия сценарий, а именно напускането на Великобритания без споразумение. Това означава, че ще се променят правилата както за бизнеса, така и за обикновените хора.Около 2,5% от българския износ е за Обединеното Кралство. Въпреки че процентът не е голям има предприятия, които работят единствено за британския пазар и почти изцяло изнасяната продукция е с висока добавена стойност. Островът е и една от малкото развити държави, с които имаме положителен търговски баланс.От Европейската комисия разпространиха за пореден път информация какво трябва да направят бизнесорганизациите и компаниите при евентуалното принудително излизане на Великобритания от ЕС след 30 март. Това, което те съветват е да се обръщат дружествата към съответния местен оператор - в случая за България е Агенция Митници. Потърсихме митниците за повече информация, но оттам ни отговориха, че нужните данни са качени на електронната им страница. Първият проблем, който ще възникне както за бизнеса, така и за хората е въвеждането на по-строг граничен контрол - той ще бъде завишен най-малко пет пъти.Веселин Илиев, Българска стопанска камара: На границата ще видим хаос какъвто никога не сме виждали. Според статистиката ежедневно около 10 хиляди превозни средства преминават границите между Обединеното кралство и Европейския съюз.Отделно се очаква и въвеждането на мита като за външна за Евросъюза страна, но не това плаши бизнеса, защото митата ще бъдат средно в размер на 4,5%.Веселин Илиев, Българска стопанска камара: По-страшен е достъпът до пазара, един продукт, за да бъде пуснат на пазара, той трябва да отговаря на някакви изисквания. От момента в който Великобритания напусне европейския съюз, британските изисквания трябва да важат за ЕС.Един от сериозно засегнатите сектори ще бъде производството и вноса на лекарства. Великобритания дори и без сделка няма да иска незабавна нова регистрация на медикаментите, Европейският съюз обаче ще изисква такава.Веселин Илиев, Българска стопанска камара: От това ще пострадат няколко държави сред които и България. Една значителна част от лекарствата за онкоболни в България са от Обединеното кралство. ", "date": "2019.02.23", "title": "Готови ли са българските фирми за Брекзит?"}
{"url": "http://www.cross.bg/aresta-mitzev-ybiiistvo-1597297.html", "text": "/КРОСС/Задържан за опит за убийство се обеси с чаршаф в следствения арест в София. Кирил Мицев се самоубил в четвъртък по обяд, съобщи в. \"24 часа\".55-годишният пловдивчанин изчакал съкилийниците му да бъдат изведени на разходка в двора на ареста и омотал чаршафа около врата си. Тялото му било открито, когато те се завърнали в помещението.Той е в ареста от началото на септември. Там попаднал, след като наръгал с нож близо до сърцето свой приятел при пиянски скандал в София.При пристигането на полицаите пострадалият бил по гащи. Криминалистите останали изненадани от множеството хладни оръжия, който Мицев притежавал.Мъжът е колекционер на мечове и ножове, притежава и множество саби и шпаги, както и рапири. Те били окачени по стените на дома му. Сред най-красивите била британска сабя от средата на ХIX век с изящни декорации по нея. Наръганият мъж пък бил откаран в болница и след лекарската намеса оцелял.Още на 5 септември Софийската градска прокуратура поискала постоянен арест за Мицев, а съдът приел. Апелативните магистрати потвърдили мярката. На 23 ноември 55-годишният мъж пуснал нова молба да излезе от ареста, но градският съд отказал. Седмица по късно апелативният съд потвърдил решението.Заради самоубийството му в ареста шефът на затворите Васил Миладинов е наредил проверка, казаха от правосъдното министерство.  ", "date": "2019.02.23", "title": "Задържан за опит за убийство се обеси с чаршаф в следствието"}
{"url": "http://www.cross.bg/bansko-tyristi-inklyziv-1597352.html", "text": "/КРОСС/ Най-малко 30 процента спад на зимните туристи в Банско и района прогнозираха хотелиери. При ресторантьорите той ще е е още по-голям, заявиха от бранша и предупредиха за масови фалити, ако държавата не въведе ясни правила за услугата \"ол инклузив\". Въпреки че в дните на Световната купа по ски базата е заета почти сто процента, от Съюза на туристическия бизнес регистрират голям отлив на туристи от Великобритания, Турция,Русия и най-вече от България.Заради големите опашки пред кабинковия лифт рекламата на курорта като най-евтина зимна дестинация и ценовия дъмпинг, който изкривява конкурентната среда, през последните години в Банско идват все по-неплатежоспособни туристи. На пазара се предлагат „ол инклузив\" пакети по 25-30 евро. Тревожна индикация е и фактът, че групата висококатегорийни хотели на концесионера на ски зоната също оферират на убийствено ниски цени. Индикациите за задълбочаване на проблемите са от няколко години, но за този зимен сезон прогнозите са много тревожни.В Гърция и Турция има държавни изисквания и високи стандарти към услугата \"ол инклузив\", която е разрешена само на висококатерорийните хотели и затворени туристически комплекси. Затова от Съюза на туристическия бизнес в Банско ще поставят въпроса пред всички държавни институции, каза председателят на организацията Малин Бистрин. ", "date": "2019.02.23", "title": "30% спад на туристи в Банско и района прогнозират хотелиери "}
{"url": "http://www.cross.bg/detza-sacheva-obrazovanieto-1597353.html", "text": "/КРОСС/ В българските училища и детски градини има над 4 хил. деца без родители, заяви заместник-министърът на образованието и науката Деница Сачева, предаде репортер на БГНЕС.Зам.-министър Сачева взе участие в събитие от инициативата „Мисията е възможна\", целяща деинституционализация на домовете за деца, лишени от родителска грижа. Тя е част от голямата реформа на социалното министерство за затваряне на всички институции за деца в България, която МОН подкрепя.„Тези деца имат нужда от нашата подкрепа, но не само от държавата, а и от приемане от обществото. Те не бива да бъдат белязани с вина за това, че нямат родители и за това, че са изоставени като малки\", подчерта Сачева.Домакин на днешното събитие, на което деца от няколко столични община и от новите социални услуги изработваха традиционния български мартеници, бе Националния етнографски музей при БАН. „Това е една от основните ни политики, образованието да не се провежда само в класната стая. Миналата година една от най-успешните национални програми беше „Музеите стават класни стаи\". Тази година програмата продължава и се разширява с галерии и театри. Образованието и културата са пътя, по който ние можем да се променяме като общество и са много важни за нашия общ просперитет\", смята образователният зам.-министър.Участие в събитието взе и председателят на образователната комисия в парламента Милена Дамянова. „В образованието мисията винаги е възможна. Само така, когато сме заедно и с любов един към друг се случват чудесата\", коментира тя.От своя страна директорът на музея доц. д-р Петко Христов припомни, че от дълги години музеят се стреми да отваря своите зали за децата и взима участие в редица инициативи. „С колегите имаме амбицията да превърнем музея в място за общуване, където нашите деца да се докоснат до майсторлъка на предците си. Да могат да направят глинен съд на грънчарско колело и много други неща. Музеят да бъде не само хранилище на нашето културно наследство, но и място, където да има живо общуване\", сподели той по повод на инициативата. ", "date": "2019.02.23", "title": "Сачева: В училищата и детските градини има над 4 хил. деца без родители"}
{"url": "http://www.cross.bg/eskobar-pablo-kolymbiya-1597310.html", "text": "/КРОСС/ В Меделин, Колумбия, разрушиха дома на наркобарона Пабло Ескобар. Шестетажната сграда, известна като кооперацията \"Монако\", рухна за 3 секунди. Бяха използвани 180 детонатора.Въпреки обособената зона за сигурност, близо 1 600 души наблюдаваха събарянето. Градските власти в Меделин се решиха на подобна стъпка с идеята да се намали интересът към личността на Пабло Ескобар, убит от полицията през 1993 година.На мястото на сградата ще бъде обособен парк в памет на жертвите на наркотероризма в Колумбия. Смята се, че през 80-те и 90-те години на миналия век, заради жестоката война между наркоклановете, са убити хиляди. Самият Ескобар е виновен на за смъртта на близо 6000 души. ", "date": "2019.02.23", "title": "Разрушиха дома на наркобарона Пабло Ескобар "}
{"url": "http://www.cross.bg/avtomobil-vodachut-blagoevgrad-1597312.html", "text": "/КРОСС/ Лек автомобил се заби в задната част на ТИР при навлизане в бензиностанция на Е79 край Благоевград, водачът и спътникът му са избягали и се издирват.Сигналът за пътния инцидент е подаден малко след полунощ на 3 км след Благоевград от района на Полигона в посока Симитли. Товарен автомобил с ремарке навлиза към бензиностанцията, когато отзад е ударен от лек автомобил „Опел-Корса\". Докато водачът изтегли ТИР-а, за да не пречи на движението, тъй като отляво има спрели други товарни автомобили, водачът и спътникът на лекия автомобил слезли, свалили регистрационните номера, заключили го и избягали. На задната врата на „Опел\"-а има надпис на пилот, автомобилът явно е участвал в ралита.Полицията издирва избягалите, предупредени са близките болници. ", "date": "2019.02.23", "title": "Кола се заби в тир край Благоевград "}
{"url": "http://www.cross.bg/maiikrosoft-slyzhiteli-armiya-1597313.html", "text": "/КРОСС/ Близо 50 служители на „Майкрософт\" призоваха компанията да се оттегли от сделка с американската армия, на която трябва да предостави технология за подобрена виртуална реалност. В отвореното писмо до ръководството на вискокотехнологичния гигант се посочва, че слушалките и шлема „Холо ленс\" не трябва да се използват, за да „се убиват хора\".През ноември „Майкрософт\" сключи сделка за 479 милиона долара за разработването на платформа, която ще позволи на войниците да използват независимо или в група около 100 000 шлемове и слушалки за виртуална реалност.„Винаги ценим обратната връзка и комуникацията с нашите служители и искаме да го уверим, че мнението им се взема под внимание\", заяви говорител на „Майкрософт\". Под отвореното писмо са се подписали служители на компанията от различни отдели. В него се посочва, че „Майкрософт\" трябва да спре участието си в дейности, които подпомагат допълнително способността на американската армия да причинява щети и да създава насилие.  „Не сме се договаряли да разработваме оръжия и искаме да имаме думата за какво точно ще се използва нашата работа\", категорични са служителите.„Холо ленс\", която беше пусната на пазара през март 2016 година, позволява да се видят дигитално проектирани върху реалния свят обекти и образи. ", "date": "2019.02.23", "title": "Бунт в „Майкрософт“: Служители протестират срещу договор с американската армия"}
{"url": "http://www.cross.bg/transport-smesi-gradskiya-1597316.html", "text": "/КРОСС/ В София 188 снегопочистващи машини са обработвали със смеси срещу заледяване през нощта след обилния снеговалеж, съобщиха от Столичната община.  Обработването на улиците продължава и през деня - лазпръскване на смеси и избутване на снежна маса по трасетата на градския транспорт, опасни и стръмни участъци, основни улици в кварталите и общинските пътища.Градският транспорт се движи навсякъде по обичайните си маршрути. Обработена е и Южната дъга на Околовръстен път. Опесъчени са планинските пътища във Витоша: „Драгалевци - Алеко\" и „Бояна - Златни мостове\". Сутринта започна и почистването на прилежащите пространства на спирките на градския транспорт, както и на тротоари и подходи към подлези. ", "date": "2019.02.23", "title": "Близо 200 машини почистват София от снега"}
{"url": "http://www.cross.bg/venetzyela-granitzata-gyaiido-1597311.html", "text": "/КРОСС/ Най-малко двама души бяха убити, а десетки ранени след сблъсъци между военни и граждани по границата с Бразилия. От вчера тя е затворена. Самопровъзгласилият се за президент Хуан Гуайдо беше категоричен, че венецуелците ще получат храна и медикаменти, независимо от всички препятствия.Напрежението ескалира след като венецуелски военни са започнали да стрелят по граждани, опитващи се да им попречат да затворят границата с Бразилия. Тя беше затворена по нареждане на президента Николас Мадуро, за да попречи на близо 200 тона хуманитарна помощ да влязат в страната. В Туитър вицепрезидентът на страната обяви, че до второ нареждане ще бъдат затворени още три пешеходни моста И по границата в Колумбия. До момента венецуелците минаваха по тях, за да си набавят необходимата храна и медикаменти.Вчера, на границата между Венецуела и Колумбия, на разстояние около 300 метра, се проведоха два концерта. Единият, организиран от милиардера Ричард Брансън, по искане на Хуан Гуайдо. Той присъства на изявата с още няколко лидери от Латинска Америка. По-късно даде пресконференция.Хуан Гуайдо, лидер на опозицията: \"Хора по света, днес Венецуела е в търсене на свободата си. Страната ни остава и устоява, и много скоро ще си я върнем. И ще кажем: Благодарим ви, хора по света, че отворихте вратата към свободата във Венецуела.\"Гуайдо призова венецуелците днес да облекат светли дрехи и да се насочат към казармите в страната и мирно да помолят военните да отворят границите и да пуснат тоновете хуманитарна помощ. Вторият концерт, подкрепян от режима на Николас Мадуро, е обявен като тридневен фестивал под надслов \"Долу ръцете от Венецуела\".В понеделник, в търсене на изход от кризата във Венецуела, се събира т.нар. група от Лима, в която влизат страни от Южна и Централна Америка. ", "date": "2019.02.23", "title": "Кризата във Венецуела: Жертви и ранени по границата с Бразилия "}
{"url": "http://www.cross.bg/zashtitnika-godina-armiya-1597319.html", "text": "/КРОСС/ Днес, 23 февруари, в Русия отбелязват Деня на защитника на Отечеството. Официално този празник се появи през 1922 година - тогава той се наричал Ден на Червената армия. По-късно 23 февруари всяка година се отбелязвал в СССР като народен празник - Ден на Съветската армия и на Военноморския флот.След разпадането на Съветския съюз той бил преименуван в Ден на защитника на отечеството. В този ден празнични мероприятия се провеждат в цялата страна. В Москва той започва с полагане сутринта на венци и цветя на мемориалния комплекс „Гробът на неизвестния войник\" край Кремълската стена. Вечерта в много руски градове този ден се отбелязва с празничен салют.", "date": "2019.02.23", "title": "Русия отбелязва Деня на защитника на Отечеството  "}
{"url": "http://www.cross.bg/sezar-naii-dobur-filma-1597314.html", "text": "/КРОСС/ Жак Одиар получи „Сезар\" за най-добър режисьор за филма \" Братята Систърс\" (The Sisters Brothers), а Ксавие Льогран спечели наградата за най-добър филм.Ксавие Льогран е развълнуван. Неговият филм, \"Попечителство\" спечели „Сезар\" за най-добър филм в петък вечер, пише френският \"Льо Поан\".Пълнометражният игрален филм получи четири награди „Сезар\", включително и за най-добра актриса, присъдена на Леа Друкер. Режисьорът на филма за домашното насилие, подчерта по време на церемонията, че \"е време да помислим\" за жертвите \"на ден, различен от 25 ноември\", международния ден за борба срещу насилието срещу жени. Филмът бе също удостоен със „Сезар\" за най-добър монтаж и най-добър сценарий.Леа Друкер бе коронясана за най-добра актриса заради ролята си на крехка, но смела майка във филма на Ксавие Льогран.Много развълнувана, 47-годишната актриса призова да се противопоставяме на насилието и отдаде почит на жените, които са в положението на Мириам, героинята на филма, както и на активистките феминистки.66-годишният режисьор Жак Одиар получи „Сезар\" за най-добър режисьор за филма \"Братята Систърс\", френско-американски уестърн с Хоакин Финикс, Джейк Гиленхал и Джон Райли.Аз съм развълнуван (...) Възхищавам се на моите колеги и моите колежки. Ако правя кино, това е, защото вие го правите\", каза, получавайки наградата си режисьорът, вече няколко пъти награждаван със „Сезар\", от които два пъти - със „Сезар\" от най-добър режисьор.Алекс Лутц спечели френската филмовата награда за най-добър актьор за ролята си във филма \"Ги\", на който той е и режисьор. Лутц „се състарява\" с 30 години, за да се въплъти в образа на един някога знаменит вариететен изпълнител. \"Много съм впечатлен (...) от всяка спирала и всяка вдлъбнатина на този „Сезар\" ме кара да мисля за пътя, който трябва да следвам\", каза той, при получаване на наградата.По време на 44-та церемония по връчване на наградите на Френската академия за филмово изкуство, с почетен „Сезар\" бе удостоен американският актьор Робърт Редфорд. ", "date": "2019.02.23", "title": "В Париж станаха известни носителите на „Сезар“ за 2019 "}
{"url": "http://www.cross.bg/starta-bansko-otmeniha-1597317.html", "text": "/КРОСС/ Отмениха старта на Супер-гигантският слалом в Банско заради обилния снеговалеж. Въпреки усилията на екипи, разчистващи пистата от 4 ч. сутринта, е невъзможно да се разреши старта.Снощи министърът на младежта и спорта Красен Кралев откри Световната купа по ски алпийски дисциплини, която се провежда от 22 до 24 февруари в Банско. В състезанието участват 120 състезатели, сред които скиорите от топ 10 за Световната купа и всички шампиони от Световното първенствов Оре. ", "date": "2019.02.23", "title": "Отмениха старта на супер-гигантския слалом в Банско заради времето"}
{"url": "http://www.cross.bg/venetzyela-provokatziya-mashtabna-1597276.html", "text": "/КРОСС/ Съединените щати планират да извършат на 23 февруари \"мащабна провокация\" на границата на Венецуела с хуманитарната помощ и прехвърлят спецчасти и бойна техника в района за нейната подготовка. Това заяви днес говорителката на руското външно министерство Мария Захарова, цитирана от ТАСС и БТА. \"Развитието на събитията във Венецуела стигна до критична точка. Всички разбират това. За 23 февруари е набелязана опасна мащабна провокация - подстрекавано и ръководено от САЩ пресичане на границата на Венецуела от така наречената хуманитарна автоколона\", каза тя. По думите ѝ това ще доведе до сблъсъци между привърженици и противници на властта и ще стане \"удобен предлог за силова акция по отстраняването на настоящия легитимен президент на страната\". Захарова подчерта, че е забелязано \"прехвърляне на американски специални части и техника близо до територията на Венецуела\". Тя допълни, че САЩ и техни съюзници от НАТО обсъждат доставката на оръжия и боеприпаси от \"една източноевропейска държава\" за опозиционните сили в страната. Според нея ставало дума за тежки картечници, гранатомети, преносими зенитноракетни комплекси и муниции за стрелково и артилерийско оръжие, което щяло да бъде пратено уж като \"хуманитарна помощ\".", "date": "2019.02.23", "title": "Русия обвини САЩ, че готвят \"мащабна провокация\" във Венецуела "}
{"url": "http://www.cross.bg/zhitelite-na-dzherman-otnovo-izlizat-na-protest-1597304.html", "text": "/КРОСС/ Пореден протест на жители на Джерман. Те не са съгласни с намеренията на местните власти близо до къщите им да бъде изградено сметище. Възможно е в хода на акцията си днес протестиращите да затворят автомагистрала „Струма\". Ако се стигне до реални действия по изпълнение на проекта „Регионално депо за отпадъци\",  джерманци са готови да излязат и на палатков лагер. На протеста си те са поканили премиера Бойко Борисов.", "date": "2019.02.23", "title": "Жителите на Джерман отново излизат на протест"}
{"url": "http://www.cross.bg/kolymbiya-prezidenta-pravitelstvoto-1597305.html", "text": "/КРОСС/ Венецуелското правителство нареди да бъде затворена частично границата с Колумбия само часове преди началото на подкрепяния от САЩ план да бъде доставена хуманитарна помощ въпреки възраженията на президента Николас Мадуро, предаде Асошиейтед прес, цитирана от БТА.В Туитър венецуелският вицепрезидент Делси Родригес съобщи, че правителството нарежда временно да бъдат затворени три гранична пункта в щата Тачира поради \"сериозните и незаконни заплахи\" срещу мира във Венецуела и венецуелския суверенитет, идващи от колумбийското правителство.Пограничният район е мястото, откъдето привържениците на опозиционния лидер Хуан Гуайдо искат да доставят няколко тона спешни доставки с храни и лекарства, докарани по въздух през последните дни в Колумбия от правителството на президента Тръмп. ", "date": "2019.02.23", "title": "Венецуела затваря частично границата с Колумбия"}
{"url": "http://www.cross.bg/vodi-dynav-regionalnata-1597306.html", "text": "/КРОСС/ Замърсяване на река Дунав при Русе констатираха екоинспекторите. При извънредна проверка след сигнал е установено, че в реката се изливат оцветени води от завода \"Българска хлебна мая\", а в района се носят неприятни миризми.При оглед на кейовата алея е констатирано, че отвеждащият колектор, който се намира извън територията на площадката, е разбит, отпадъчните води се разливат по ската и се събират в най-ниската част, където вече е заблатена площ около 50 кв. м. Взети са проби от отпадните води и до седмица от резултатите трябва да стане ясно какво е замърсяването.При съвместната проверката на Регионалната екоинспекция, Басейнова дирекция \"Дунавски район\" и Регионалната лаборатория е установено още, че предприятието е възобновило производствената си дейност без да уведоми за това еконспекцията.С това е нарушено дадено преди това предписание заради заустване на производствените води в Дунав без предварително пречистване. ", "date": "2019.02.23", "title": " Предприятие изпуска мръсни води в р. Дунав "}
{"url": "http://www.cross.bg/tryd-leva-pishe-1597295.html", "text": "/КРОСС/ Шефовете с 64 процента по-високи доходи от бачкаторите. Това е заглавието на челния материал в съботното издание на , посветен на последните данни на статистическия институт за доходите у нас. Годишно те са средно близо 13 000 лева за едно домакинство и по над 5500 лева на човек. Но ако главата на семейството е на ръководен пост, пише вестникът, средният годишен доход на домакинството скача над 26 хиляди лева. Същевременно в мениджърските семейства се пуши повече, както са по-високи разходите за свободно време, допълва „Труд\".„България се опълчи на джендърския въпрос\", гласи друго заглавие по важна за „Труд\" тема. Визират се европейските ученически анкети в платформата „Селфи\", в които децата могат да посочат пола си като „момче\", „момиче\" и „друго\". Вестникът изтъква, че образователното министерство е поискало от Европейската комисия премахване на опцията „друго\" или на целия въпрос. Въпросът се доразвива в интервю с акад. Георги Марков, озаглавено „Не разбраха ли, че джендърството няма да мине в България\".По същата тема  пише, че 150 хиляди ученици и учители са попълнили анкетата, а оплакването е „само едно, анонимно\" до опозиционния вестник „\". „Отговорът на въпроса за пола не е задължителен\" и е въведен заради медицински малформации, разяснява „24 часа\" и нарича случая „Хибридна война\".  Главният редактор на изданието Борислав Зюмбюлев се включва и с коментар, в който призовава „Пазете министър Красимир Вълчев\". Според него Вълчев и образователното министерство са обект на „атаки, вероятно произтичащи от кръговете около БСП и някакви нови консерватори\".Съботният си очерк часовият вестник посвещава на „големите дарители на България\", отделяйки внимание на милионерите-емигранти Шефкет Чападжиев, Игнат Канеф и Крум Пиндоф.Антиваксъри хукнаха да имунизират децата си срещу морбили, пише . Според вестника има недостиг на ваксини срещу заразата във Враца, но здравното министерство опровергава тази информация. Изданието отразява и увереността на премиерът Бойко Борисов, че „влизаме в чакалнята на еврозоната през юли\". „Демокрацията дава правото на смяна на управниците, но няма да позволим на БСП отново да фалират банки и ние да им ги оправяме\", цитира „Монитор\" думите на премиера.„Демокрацията е мъртва\", гласи анализ на Иван Стамболов в съботното издание на . Причините са две - „компрометираният принцип на вишегласието\" и „подмяната на елитите\". Според автора народното представителство отделя все повече време за това да управлява управлението, а не да управлява обществото, а демокрацията е обречена да се превърне в „карикатура на самата себе си\". ", "date": "2019.02.23", "title": "Преглед на вестниците "}
{"url": "http://www.cross.bg/ninova-zashtoto-horata-1597308.html", "text": "/КРОСС/ „Напуснахме парламента, защото в нощта, когато се гласува Изборният кодекс, управляващото мнозинство грубо наруши законите на държавата. Нарушиха действащия закон, който казва- да има машинно гласуване във всички секции, както и законът, който изисква да бъде сменена ЦИК\". Това заяви председателят на НС на БСП Корнелия Нинова в „Панорама\" по БНТ.  Тя добави, че мнозинството грубо е посегнало на граждански права- правото с преференция гражданите да разместват листите, които партиите са подредили и още по-важно- правото по съдебен ред да се обжалват решения на някоя от изборните комисии. Лидерът на левицата коментира, че да отнемат правото на съдебен контрол е сериозно нарушение. „Това стана не в диалог с партиите, а в див пазарлък в дванадесет часа през нощта, в стаите на парламентарните групи\", категорична бе Нинова. Тя припомни коментарите на  Цветан Цветанов, който казва: „Ние поискахме, по решение на ДПС, да се махнат преференциите. „В същото време ДПС казва: „Ние искахме машинно гласуване\", Валери Симеонов казва: „Бях свидетел на сделки\", Каракачанов казва: „Борисов научи от медиите\", а Цветанов- че той е казал на премиера. Това бе брилянтен образец на модела на прехода и задкулисието\", коментира още председателят на БСП. Нинова каза още, че в нощта на гласуването на ИК социалистите са получили предложения да участват във всичко  това и са отказали. „Цветанов казва, че трябва да се чуват аргументите на другите. 16 часа обаче, БСП изказваше своите аргументи от парламентарната трибуна. Казахме им да не правят това, казахме им, че газят Конституцията и закона, че отнемат права на хората, но никой не ни чу\", заяви още Корнелия Нинова. Тя коментира, че големият въпрос не е за БСП, ГЕРБ или ДПС и стои над партийните интереси. „Ние напуснахме Народното събрание, защото искаме върховенство на закона, независимо от партийните и личните ни интереси, възстановяване на гражданските права на хората и край на това задкулисие като начин на правене на политика. От управляващите зависи- дали ще възстановят върховенството на закона и правата на хората и дали ще се води прозрачна политика в името на хората, а не  на принципа ти на мен - аз на теб\", категорична бе Нинова.Корнелия Нинова припомни, че БСП веднъж е напуснала парламента с условие-  Главчев да бъде сменен като председател, защото грубо погази свободата, като изгони председателя на опозицията. Беше сменен. „Вторият път напуснахме, защото искахме Валери Симеонов да бъде отстранен като вицепремиер заради майките на деца с увреждания. Беше отстранен. Сега искаме върховенство на закона, възстановяване на правата на гражданите и правовата държава- нищо повече. Нашият подход е принципен. Нужна ни е промяна, защото стабилност имаме в момента в неравенствата, бедността, битовата престъпност и срива на икономиката. Такава стабилност не ни трябва\", уточни лидерът на социалистите.Търсим обединение около основни принципи, които са надпартийниКорнелия Нинова обяви, че БСП е направила обръщение към граждански структури и извън парламентарни партии за обединение. \"Проведохме първата среща с ГД „Днес\", още 11 организации досега са заявили съгласие за такива срещи, а другата седмица ще се срещнем с европейските посланици\", обяви още тя. Нинова коментира, че левицата търси обединение около основни принципи, които са надпартийни. „Искаме честни избори - всеки българин да може свободно да гласува за когото иска, а ние политиците трябва да гарантираме на хората, че гласът им няма да бъде купен корпоративно и ли да бъдат притискани. Предсрочните избори не могат да бъдат цел. Те са средство за постигане на промяна в здравеопазването, образованието, доходите и всички системи. Заявихме, че искаме такива и позицията ни не е променена\", категорична бе Корнелия Нинова. ", "date": "2019.02.23", "title": " Нинова: Напуснахме парламента, защото искаме върховенство на закона "}
{"url": "http://www.cross.bg/keli-agresii-seksyalni-1597307.html", "text": "/КРОСС/ Американският ар енд би певец Ар Кели беше обвинен за сексуални агресии, извършвани в продължение на десетилетия. На Ар Кели са предявени общо 10 обвинения, сред които и за сексуални агресии с утежняващи вината обстоятелства, предадоха световните агенции.Някои от посегателствата са извършени над непълнолетни.Обвиненията са предявени в окръг Кук, в който попада Чикаго, където живее певецът. Ар Кели ще се яви в съд в Чикаго на 8 март. Петдесет и две годишният певец неотдавна беше обвинен в педофилска връзка от адвокат, който каза, че разполага с видео, показващо как Ар Кели прави секс с малолетна.", "date": "2019.02.23", "title": "Певецът Ар Кели беше обвинен в сексуални агресии"}
{"url": "http://www.cross.bg/hyben-cherkelov-izlozhbata-1597296.html", "text": "/КРОСС/ Хубен Черкелов е първият български художник, който представя свои творби в Оборище 5 галерия & зала. Официалното откриване на изложбата - \"The World $ Yours\" се състоя в четвъртък вечер,  21-ви февруари в залата на Оборище 5.По покана на директора на галерията Деница Атанасова-Гергова, Хубен Черкелов подбира над 30 платна от различни периоди на своето творчество. За радост на българската публика в \"The World $ Yours\" намират място и три впечатляващи с размера си платна със сюжети от американската история, участвали в 54-тото Биенале във Венеция.В изложбата присъстват и маслени творби от колекцията на галерията, изработени в характерната за художника импасто техника с изображения от различни световни банкноти.Хубен Черкелов е селектирал и творби, създадени в студиото му в Ню Йорк през последната година. Специално за \"The World $ Yours\" той проектира неонов надпис с името на изложбата, който ще бъде част от експозицията.Вдъхновение за името на изложбата Хубен Черкелов черпи от емблематичната сцена с прелитащия дирижабъл и преминаващия надпис TheWorldISYours пред погледа на Тони Монтана (Ал Пачино) в \"Белязаният\" (Scarface). Знакът на долара, който замества глагола в изречението е препратка към творба на художника от 1992 г. Там той изписва с медни букви върху дърво: What $ Art.Неоновият надпис, изработен специално за изложбата и за пространството на галерията, е вдъхновен както от \"Белязаният\", така и от духа и естетиката на 80-те години в Америка. Така символно образът на обсипаните с неонови знаци булеварди, светлина и лукс се пренася като атмосфера, енергия, блясък и гордост в залата на Oborishte 5 Gallery and Hall.Изразните средства в работите на Хубен Черкелов са масло, акрил, импасто и фолио. Видовете фолио, които той използва, са идентични с тези, необходими за производството на банкноти. Фолиото прави възможно прехвърлянето на вече съществуващи изображения от различни парични знаци, банкноти и монети върху платно. Така художникът стъпва върху наследството на попарта от 50-те и 60-те години на XX век, но надгражда и развива творчеството си в полето на постмодерната живопис.", "date": "2019.02.23", "title": "Световноизвестният художник Хубен Черкелов с изложба в галерия Оборище 5"}
{"url": "http://www.cross.bg/dobrich-kokicheta-kraii-1597291.html", "text": "/КРОСС/  Селска горичка край Добрич е постлана със стотици хиляди кокичета. Тези прекрасни цветя са образували един красив пролетен килим.Толкова са много, че едва ли има някой, който да може да ги преброи. Предвестниците на пролетта се радват на хубавото топло време в Добруджа през последните дни, а мястото е любимо за много хора за разходка през февруари и март.Гората се намира до село Дончево и е само на десетина минути път с кола от Добрич.През летните месеци тя е предпочитано място за пикници. До красивата местност се стига все по-трудно - по път с огромни дупки и неподдържан от десетки години.През пролетта гората има потенциала да привлече множество туристи от цялата страна, но на този етап е известна само за местните хора, за които многобройните кокичета са като декор от приказка.Кокичето е най-ранното пролетно цвете с бяло, увиснало цветче, което се отваря под снега. Бабите смятат, че кокичето носи щастие и късмет на този, който го е видял за пръв път през годината.\n\t\t\t\t\t", "date": "2019.02.23", "title": "Село край Добрич осъмна с приказен килим от кокичета! (Видео)"}
{"url": "http://www.cross.bg/msek-vyatur-bala-1597298.html", "text": "/КРОСС/ Жълт код за валежи от сняг и вятър е обявен в цялата страната за 23 февруари, сочи справка на сайта на *Националния институт по метеорология и хидрология (НИМХ)*. През нощта и утре до обяд ще имавалежи от сняг в комбинация със силния североизточен вятър със скорост 14-19 м/сек и пориви около 24 м/сек. В планинските райони ще има условия за виелици и навявяния. Очаква се образуване на неравномерна снежнапокривка, която ще бъде около 5 - 10 сантиметра, а по планинските проходи и повече. В Бургаска област има оранжев код за силен вятър над морето. Там ще духа силен северен вятър със скорост 15 - 20 м/сек (7 - 8бала по Босфор), пориви 20-24 м/сек (9 бала по Босфор), а увеличението на вълнението ще бъде до 4 - 5 бала. По останалото Черноморие ще духа силен северен вятър със скорост от 15-20 м/сек. (7-8 бала по Босфор),пориви 20-24 м/сек (9 бала по Босфор), а увеличението на вълнението ще бъде до 3-4 бала.", "date": "2019.02.23", "title": "Жълт код за сняг и силен вятър в цялата   страната "}
{"url": "http://www.cross.bg/tema-gost-zapochva-1597290.html", "text": "/КРОСС/Тема:  БСП - полезни и неполезни ходове. Говори Михаил Миков, бивш лидер на левицатаТема:  Роби ли са шофьорите в градския транспорт? Спорят Екатерина Йорданова от ГЕРБ и Калоян Паргов от БСПТема:  Европейски сътресения - евродепутатът Андрей КовачевТема:  \"Тук до мен\" - Нели Петкова и Виктор Калев в студиотоТема:  Музикално утро с група \"4 Меджик\"Тема:  Артистичен свят с Асен и Христо МутафчиевиТема:  Покана за концерт от Владислав СлавовТема:  Каква е тайната на дълголетието - за първи път резултати от генетично изследване на български столетнициТема:  Българката Белослава Хинова за срещите си с Кайзера на модата - Карл ЛагерфердТема:  Как се купуват места в парламента  и каква е цената им - гост политологът Стойчо СтойчевТема:  Гласът на България - д акариератана Рафаел и Викторя след приключване на състезаниетоТема:  Трубадур отново на Софийска сцена на операта - всичко за премиератаТема:  За трафика, който започва с любов - как младо момиче беще принудено от приятеля си да продава тялото си в чужбинаТема:  От морската столица до дивата природа - защо персонален бодигард стана дърводелецКато Две капки вода - какви изненади предстоят в новия сезон -  гост продуцента на предаването ", "date": "2019.02.23", "title": "Теми и гости в сутрешните блокове на телевизиите"}
{"url": "http://www.cross.bg/film-premierata-sustoi-1597289.html", "text": "/КРОСС/ 303 г. - Римският император Диоклециан започва масови гонения срещу християните.840 г. - Пиетро Традоник подписва Pactus Lotharii с франкския крал Лотар I, с което се осигурява независимостта на Венеция.1796 г. - Наполеон I е назначен на длъжността главнокомандващ на Италианската армия.1826 г. - Николай Лобачевски поставя началото на неевклидовата геометрия.1836 г. - В Сан Антонио започва битката при Аламо.1871 г. - В Цариград е свикан Първият църковно-народен събор.1886 г. - Чарлс Мартин Хол произвежда първите образци алуминий след няколко години интензивна работа. По-голямата му сестра му помага при тези изследвания.1893 г. - Рудолф Дизел получава германски патент за създадения от него двигател (наречен на неговото име дизелов).1905 г. - В Чикаго адвокатът Пол Харис и трима други бизнесмени се срещат на обяд, за да създадат първия „Ротари\" клуб.1909 г. - Самолетът „Silver Dart\" прави първия си полет в Канада и Британската империя.1918 г. - Немският електроинженер д-р Артур Шербиус получава първи патент за шифровата машина „Енигма\".1918 г. - В Съветския съюз войските на Блюхер търпят сериозно поражение при Псков и Нарва. По-късно денят е обявен за празник на Червената армия. В днешна Русия това е Денят на защитниците на Отечеството.1919 г. - В Италия Бенито Мусолини основава фашистката партия.1933 г. - Япония окупира цялата северна част на Китай до Китайската стена.1934 г. - Състои се премиерата на американския филм „Болеро\".1943 г. - Създадена е Националната общогръцка огранизация на младежите.1943 г. - Сформирана е Група армии „Африка\".1944 г. - По заповед на Сталин над 400 000 чеченци и ингуши са депортирани в Казахстан заради сътрудничество с нацистка Германия.1947 г. - Основана е Международната организация по стандартизация ISO.1953 г. - Във Великобритания са амнистирани 14 хиляди дезертьори от Втората световна война.1955 г. - Провежда се първата среща на международната военна организация СЕАТО.1958 г. - Кубински бунтовници отвличат 5-кратния световен шампион по Формула 1 Хуан Мануел Фанджо.1959 г. - Проведена е първата сесия на Европейския съд по правата на човека.1963 г. - Българската телевизия става член на Интервизия.1963 г. - Създадена е Македонската академия на науките и изкуствата с първи председател Блаже Конески.1973 г. - Състои се премиерата на българския игрален филм Мъже без работа.1981 г. - В Испания е извършен опит за военен преврат начело с подполоковника от Гражданската гвардия Антонио Техеро де Молина.1981 г. - Състои се премиерата на българския игрален филм Дом за нежни души.1987 г. - Наблюдавана е свръхновата SN 1987A в Големия Магеланов облак.1992 г. - Официално са закрити 16-те зимни олимпийски игри в Албервил, Франция.1996 г. - Състои се премиерата на американския филм Мери Райли.1999 г. - Създаден е Съюз на частните здравноосигурителни фондове в България.1999 г. - Лавина, тежаща 300 000 тона и движеща се с 290 km/ч, удря селцето Галтюр, Югозападна Австрия, в разгара на туристическия сезон. Загиват 31 души, затрупани под снега. Разрушени са 7 модерни здания.2000 г. - Немският футболист Лотар Матеус изиграва 144-я си мач за националния отбор, което е абсолютен световен рекорд.2001 г. - Пусната е на вода утрадълбоководната нефтена платформа Дийпуотър Хърайзън.2001 г. - Президентът на Македония Борис Трайковски и на СР Югославия Воислав Кощуница подписват договор за общата си граница, като по този начин разрешават последния спорен въпрос между двете държави.2001 г. - Радио Сити започва излъчване в по-големите градове на България.2005 г. - За председател на 39-ото Народно събрание е избран Борислав Великов.2006 г. - За главен прокурор на Република България е избран Борис Велчев.2007 г. - Подписана е Спогодба за избягване на двойното данъчно облагане между България и САЩ.2008 г. - Зов тигра в Приморски край на Русия е обявен за национален парк.", "date": "2019.02.23", "title": "23 февруари  в историята"}
{"url": "http://www.cross.bg/rozhdenitzi-na-fevryari-1597292.html", "text": "/КРОСС/  Ангел Лабов, международен съдия по баскетбол Проф. Вера Ганчева, преводач Георги Думанов, карикатурист, аниматор, режисьор Данаил Папазов, бивш министър на транспорта Емилия Станева-Милкова, депутат от ГЕРБ в 44-ото НС Проф. д-р инж. Камен Веселинов, бивш ректор на Техническия университет - СофияЯвор Гърдев, театрален и кинорежисьор  ", "date": "2019.02.23", "title": "Рожденици на 23 февруари  "}
{"url": "http://www.cross.bg/hora-yvrezhdaniya-razvitie-1597299.html", "text": "/КРОСС/ „Бихме искали да подчертаем съществената роля на развиването на компетенции и умения, които позволяват на младите хора да намерят смислена работа, да участват активно като граждани в демократичните общества и да подкрепят тяхното личностно развитие.\" Това бе част от речта на  Дилиян Манолов и Явор Гочев пред държавите-членки на ООН. Официалното изказване бе част от работната визита на българските младежки делегати към ООН и участието им в 57-та сесия на Комисията по социално развитие в периода 10-21 февруари.По време на визитата си в централата на ООН в Ню Йорк, българските младежки делегати, заедно със своите чешки колеги, организираха съпътстващо събитие, посветено на приобщаващото образование за хора с увреждания. То беше подкрепено и съорганизирано от постоянните представителства към ООН на България и Чехия, като панелисти в събитието бяха посланиците на двете страни Георги Панайотов и Мари Шатардова, както и експерти от УНИЦЕФ и отдела на ООН за приобщаващо социално развитие.Дилиян Манолов подчерта, че промените в законодателството в България подобряват достъпа до образование поради факта, че са асертивни - ненарушаващи човешките права. Той даде и конкретен личен пример как заниманията му по актьорско майсторство са страдали заради неприспособимостта на училищните занимания и на получаваната социална подкрепа. „В момента хората с увреждания получават по-голяма подкрепа и възможност да се впуснат в подобни начинания благодарение на промените, които бяха направени\", отбеляза той.Целта на събитието бе да се споделят добри практики от двете страни, като след това бе представена и международната картина, свързана с приобщаващото образование за хора с увреждания. Мария Мартиньо от отдела на ООН за приобщаващо социално развитие даде международен поглед върху темата за достъпността в образованието. Тя представи интерактивна карта на хиляди училища по цял свят. Тези училища са индексирани по достъпност и е притеснително, че дори при държавите от ЕС има държави и региони със силно достъпни или силно недостъпни учебни заведения и места за прекарване на свободното време. Анна Бурляева от УНИЦЕФ представи виждането на организацията за достъпността на образованието. Тя сподели, че в основата на всички политики стои разбирането, че изключването струва повече от включването на хора с увреждания. ", "date": "2019.02.23", "title": "България представи практики за приобщаването на младежи в риск пред ООН"}
{"url": "http://www.cross.bg/boiitzi-obratno-priemat-1597301.html", "text": "/КРОСС/ Страните членки на Европейския съюз решават дали да приемат обратно бойци от „Ислямска държава\", заяви говорителят на Еврокомисията Наташа Берто:„ЕС има стриктни правила за сигурност. Пътуване в чужбина с цел тероризъм и завръщането и пътуването в рамките на Общността с такива цели е инкриминирано в ЕС. В допълнение от декември миналата година, страните-членки са задължени да подават сигнал за тревога в базата данни на Общността и Шенгенската информационна система за всички случаи, свързани с терористична заплаха или пътуване в чужбина с цел тероризъм. Решението обаче за приемане обратно е изцяло в компетентността на националните власти.\"По-рано американският президент Доналд Тръмп настоя Франция, Германия и Великобритания да приемат общо 800 бойци на „Ислямска държава\", заловени в Сирия и да ги изправят пред съда.", "date": "2019.02.23", "title": "Страните от ЕС решават дали да приемат обратно бойци на ИД "}
{"url": "http://www.cross.bg/chasa-provede-zala-1597293.html", "text": "/КРОСС/ /София./*От 09.30 часа в Софийския университет \"Св. Климент Охридски\", 272-ра аудитория, се свиква Общо събрание на адвокатите от страната.****/София./*От 10.00 часа в литературен клуб „Перото\" в София образователната организация ERP Academy и водещата HR компания в България JobTiger организират отворено събитие и дискусия на тема „ИТ професиите набъдещето\".****/София./*От 10.00 часа до 17.00 часа в зала 3 на Националния дворец на културата ще се състои изложение „Световно образование\".****/София./*От 11.00 до 14.00 часа в ж.к. „Манастирски ливади\" на улица \"Иван Кирков\", блок 10 А, по инициатива на младите социалисти от столичния район „Триадица\", ще се проведе протест срещу липсата на места вдетските градини и ясли в района.****/София./*От 11.00 часа в сградата на Етнографския музей ще се проведе работилница за мартеници. В събитието ще участва зам.-министърът на труда и социалната политика г-жа Зорница Русинова, председателят напарламентарната комисия по образованието и науката г-жа Милена Дамянова, зам.-министърът на образованието и науката г-жа Деница Сачева, зам.-кметът на Столична община г-жа Албена Атанасова, председателят на ДАЗД д-р Елеонора Лилова, директорът на УНИЦЕФ за България д-р Джейн Муита. Покани са изпратени и до посланици в България. Около 11.30 часа е предвиден брифинг за медиите в Зала 11 на Етнографския музей. Преди това официалните гости ще разгледат експозицията „Времена и хора\", която ще им бъде представена от директора на музея доц. д-р Петко Христов.****/София./*От 12.30 часа в Аула Максима на Университета по архитектура, строителство и геодезия (УАСГ) ще се състои официалното представяне на листата с кандидатите на Европейска партия Волт за евроизборите.****/София./*От 14.00 часа пред посолството на Боливарска република Венецуела („Патриарх Евтимий\" 27) ще се състои протест в подкрепа на президента Николас Мадуро.****/София./*От 19.00 часа в зала „България\" музикална формация Кварто Квартет към Софийската филхармония и аржентинските звезди Леонардо Санчес - китара и Матиас Гонзалес - бандонеон, ще представят най-доброто отлатино-американската музика.****/София./*От 19.00 часа в зала 1 на НДК певецът Мирослав Илич ще отбележи 45 години на сцената с концерт.****/Балчик./*От 15.30 часа в Каменна зала Държавен културен институт - Културен център „Двореца\" - Балчик организира безплатни прожекции на новия документален петсериен филм Deus Nobiscum / „Съ нами Богъ\".****/Банско./*На централния градски площад кметът на Банско Георги Икономов ще участва в приготвянето на най-голямата капама.****/Благоевград./*От 18.00 часа в зала „22 септември\" ще се състои концерт „Изкуството създава приятелства\".****/Бургас./*От 10.00 часа до 11.00 часа ще се проведе състезание по английски език \"We love English\".****/Бургас./*От 11.00 часа в Читалище „Съгласие-1905\" - Българово ще бъде отбелязан Световния ден на водата.****/Бургас /*От 11.00 часа в сградата на Младежкия културен център Професионалният фолклорен ансамбъл \"Странджа\" обявява началото на конкурс за длъжността балетист.****/Бургас /*От 11.30 часа в Етнографската експозиция на Регионалния исторически музей ще бъде представена лектория на тема \"Образованието в Бургас през втората половина на 20 в.\"****/Бургас /*От 14.00 часа ще се проведе градското футболно дерби между отборите на \"Черноморец 1919\" и \"Нефтохимик\".****/Бургас./*От 16.00 часа в Културен дом на нефтохимика ще се проведе регионален кръг от Националния фолклорен фестивал-конкурс „Бъдност за талантите на България\".****/Варна/Златни пясъци./*От 10.00 часа от паркинга на ресторант „Горски кът\" членове на 6 туристически дружества ще се включат в почистване на ПП „Златни пясъци\" край Варна.****/Варна./*В 12.30 часа в хотел „Голдън тюлип\" ще се състои двудневна Конференция по демокрация 2019, организирана от Екологично сдружение „За Земята\" и Обществен център за околна среда и устойчиво развитие (ОЦОСУР).****/Варна./*От 19.30 часа в Двореца на културата и спорта ще се проведе професионална бойна гала вечер по кикбокс Senshi.****/Велико Търново. /*От 10.00 часа в Мол - Велико Търново ще бъде открит Фестивал на настолните игри.****/Велико Търново./*От 11.00 часа в читалище „Искра\" ще гостува спектакъл на Сливенския куклен театър - „Малкото джудже\".****/Видин./*От 18.00 часа в конферентната зала на Областната администрация архимандрит Пахомий ще изнесе беседа на тема „Лични впечатления за дядо Назарий\", в която ще разкаже за живота и личността на блаженопочиналиядългогодишен игумен на Кокалянския манастир „Св. Арх. Михаил\" архимандрит Назарий.****/Добрич./*От 9.30 часа в Концертна зала „Добрич\", Огледална зала „Нели Божкова\", Драматичен театър „Йордан Йовков\" ще се състои Трети областен конкурс рецитал „За да я има България\".****/Добрич./*От 9.30 часа в Концертна зала „Добрич\", Огледална зала „Нели Божкова\" и Драматичен театър „Йордан Йовков\" ще се проведе Областен конкурс рецитал „За да я има България\".****/Доспат./*От 10.30 часа в Доспат ще бъде открита гостуваща изложба „Българската държава след Освобождението - граници и символи\" на РИМ „Стою Шишков\" - Смолян по повод 3 март-националния празник на Република България.****/Пампорово./*От 11.30 часа по ски писта номер 7 в курорта с финал при Туристически център Пампорово ще се проведе зимно вело състезание \"Winter Bike Duel\" 2019.****/Пловдив./*От 10.00 часа в Гребната база ще се проведе Спортен празник.****/Пловдив./*От 10.30 часа в зала „Пресклуб\" на Международен панаир Пловдив ще се проведе семинар на тема \"Иновативни решения и политики за развитие на сектор \"Плодове и зеленчуци\".****/Пловдив./*От 11.00 часа в сградата на Областна администрация - Пловдив ще се проведе образователна кампания „Пловдив се учи да гласува\".****/Пловдив./*От 13.30 часа във фоайето на Дом на културата „Борис Христов\" ще бъде открита изложба на курсовите проекти в рамките на курса за професионално обучение на архитекти по опазване на недвижимото културно наследство. ", "date": "2019.02.23", "title": "Предстоящи събития в страната на 23 февруари  "}
{"url": "http://www.cross.bg/dvizhenieto-mesta-nyakoi-1597300.html", "text": "/КРОСС/ Жълт код за силен вятър или снеговалежи е в сила днес за цялата страна.През нощта на места започна обилен снеговалеж, който доведе до пътни ограничения в движението по някои пътища. Спира се преминаването на тежкотоварни камиони през прохода Превала, както и тегленето на ремаркета и полуремаркета.Възстановено е движението на тежкотоварните автомобили над 12 тона по по пътя София - Варна на територията на област Ловеч. Обстановката Ловешка област е усложнена след обилния снеговалеж, който в някои части на региона продължава. Пътищата са проходими при зимни условия, но някои населени места са без ток заради аварии в електропреносната мрежа. Снежната покривка достигна до 30 см в някои части на областта, а температурите паднаха до минус 12 градуса...Възстановено е движението по пътя Плевен - Ловеч. Повече от 70 машини продължават да почистват и обработват републиканската пътна мрежа в областта. Затруднено е движението в някои участъци от общинската пътни мрежи в региона и улиците в населените места. Има много заледени и заснежени участъци. Няма данни за закъсали автомобили в региона, въпреки че от бурния вятър на места има и снегонавявания. Температурите паднаха до минус 12 градуса. Община Априлци и населени места в Троянско, Тетевенско и Луковитско останаха без ток заради аварии в елесктропреносната мрежа, които все още се отстраняват.Пътищата са проходими при зимни условия. Затворен за движение е Троянският проход. В община Троян все още има населени места са без ток заради аварии в електропреносната мрежа.Напълно е възстановено движението на МПС над 12 тона по магистралите \"Струма\" и \"Тракия\".Ограничения има още в областите Видин, Монтана, Враца, Плевен и Ловеч.Поради ограничението по пътя Монтана - Лом в двете посоки трафикът се пренасочва по алтернативен маршрут Ружинци - Тополовец - Лом.Водачите на камиони над 12 тона изчакват на място в района на Враца по пътя Видин - София поради снегопочистване.Възстановено е движението по пътя Плевен - Русе в участъка между селата Телиш и Радомирци. ", "date": "2019.02.23", "title": "Ограничават движението по някои пътища заради снега "}
{"url": "http://www.cross.bg/ochakva-se-napregnato-obshto-subranie-na-advokatite-1597302.html", "text": "/КРОСС/ Общо събрание на адвокатите в страната ще се състои днес в условията на напрежение в съсловието. Събранието на Висшия адвокатски съвет започва в 9,30 ч. в Ректората на Софийския университет.През последните дни юристи изразиха недоволството си от начина, по който са представлявани от адвокатурата в казуси като Закона за мерките срещу изпиране на пари.Адвокатите протестираха срещу текстове в закона, които, според тях, ги превръщат в доносници и обезсмислят адвокатската тайна. ", "date": "2019.02.23", "title": "Очаква се напрегнато общо събрание на адвокатите "}
{"url": "http://www.cross.bg/polikarp-ignatiii-episkop-1597288.html", "text": "/КРОСС/ Св. Поликарп Смирненски е роден около 70 година. Сведения за живота му до встъпването в епископско служение не са запазени. След мъченическата смърт на св. Игнатий Богоносец както в малоазийските църкви, така и в целия тогавашен християнски свят се е ползувал с особена почит и е имал голямо влияние Смирненският епископ св. Поликарп. И той, както и св. Игнатий, е бил непосредствен ученик на св. апостоли, главно на св. евангелист Иоан Богослов, от когото вероятно е поставен за епископ на Смирненската църква. За това свидетелствува св. Ириней Лионски, който на младини слушал проповедите на св. Поликарп. По-късно, вече в напреднала възраст, като Лионски епископ, св. Ириней пише на своя съученик Флорин, който станал последовник на гностическата Валентинова школа:\"Тези твои учения, Флорине, да се изразя снизходително, са произлезли не от здрави възгледи. Те противоречат на учението на Църквата; те тласкат изповядващите ги към най-голямо безбожие. Самите еретици, които стоят вън от Църквата, никога не са дръзвали да изграждат такива учения. Също и живелите преди нас презвитери, които са били в общение с апостолите, не са ти предали тези учения. Защото, когато бях още юноша, аз те видях в Долна (Мала, с. м.) Азия при Поликарпа; ти имаше блестящо положение при царския двор и се домогваше да спечелиш благоволението на Поликарпа. Аз мога много по-добре да си спомня именно за тогавашното време, отколкото за това, което се е случило неотдавна; защото каквото сме изживели в детинство, укрепва заедно с душата и остава съединено с нея. Така, аз мога да посоча и сега мястото, където седеше блаженият Поликарп, когато беседваше; мога да припомня неговата походка, също неговия начин на живот, външния му вид, неговите беседи към народа, неговите разкази за общението му с Иоана и с другите очевидци на Господа, разказа му за неговите поучения, по-нататък за това, което той е слушал от тях за Господа, за Неговите чудеса и за учението Му. Всичко, което Поликарп узнал от тях - очевидците на Словото на живота, той разказваше в съгласие с Писанието. Поради Божията милост към мене аз тогава с усърдие възприемах думите на Поликарпа и ги записвах не на хартия, но ги влагах в сърцето си\"1.Св. Поликарп бил още сравнително твърде млад, когато св. Игнатий извършил своето пътешествие от Антиохия за Рим, за да приеме там мъченическа смърт. Като останал макар и не дълго време в Смирна, където св. Поликарп бил вече епископ, св. Игнатий бил удивен от неуморната и ревностна пастирска дейност на младия Смирненски епископ, от неговите непрестанни и всестранни грижи за благото на Църквата и за религиозно-нравственото единение на повереното му паство. От Троада св. Игнатий писал на св. Поликарп сърдечно послание, в което го моли да не занемарява тази дейност, като му изтъква задълженията на епископа: да се грижи за религиозно-нравственото единение на своите пасоми, по-добро от което няма нищо друго, да бъде проникнат от истинска любов към всички, да бъде снизходителен, в управлението на своята църква да проявява дълбока мъдрост и голямо смирение, да прониква в душите на своите пасоми, като познава добре техните нужди, да бъде твърд като наковалня в делата на вярата и да не се смущава от никакви заблуди и лъжеучения, да се грижи за бедните, сираците, вдовиците, робите и робините и да насочва всички по пътя на нравствения възход. И св. Поликарп наистина оделотворил в живота си напълно всички тези изисквания по отношение на епископа. Със своята истинска апостолска дейност в полза на Църквата, със своите високи нравствени качества той спечелил сърцата на християните. Ползувал се сред тях с такова голямо уважение, че след смъртта на св. Игнатий той станал, по думите на блажени Иероним, \"вожд на цяла Азия\"2, главен представител и защитник на християнските истини. Той събрал около себе си, както се вижда от посоченото свидетелство на св. Ириней Лионски, група от най-близките си ученици, у които искал да възпламени същата несъкрушима твърдост във вярата, с каквато се отличавал сам той.В 155 г. св. Поликарп отишъл в Рим, за да обсъдят съвместно с римския епископ Аникита някои общи църковни въпроси, главно въпроса за празнуването на Пасхата. На Изток я празнували заедно с юдеите на 14 нисан, без оглед на седмичния ден, а на Запад - винаги в неделния ден след тази дата. Както свидетелствува св. Ириней Лионски в едно свое писмо до папа Виктор3, до някакво съгласие по този въпрос не е могло да се дойде. Въпреки това обаче не се дошло и до някакъв разрив между двамата. Напротив, мирът и братското общение били напълно запазени, в знак на което папа Аникита поканил св. Поликарп да извърши св. литургия в Рим. Пак св. Ириней свидетелствува, че в Рим св. Поликарп обърнал много валентиниани, маркионити и други еретици към Църквата. Когато веднъж Маркион го срещнал и запитал дали го познава, св. Поликарп му отговорил: \"Наистина, аз познавам първородния на сатаната\".Наскоро след своето завръщане от Рим, вече 86-годишен, св. Поликарп завършил в 156 г. мъченически своя дълъг и плодотворен живот. Подробни сведения за неговата мъченическа смърт са запазени в съборното послание на Смирненската църква до всички християни. На увещанието на представителя на езическата държавна власт да се отрече от Христа, св. Поликарп отговорил: \"Осемдесет и шест години аз Му служа и Той никога не ми е сторил нещо зло, но ми е дарявал много блага; как тогава ще взема да хуля моя Цар, Който ме е спасил?\" Осъден бил на изгаряне жив, обаче и всред буйния огън по Божия милост той останал невредим; затова бил прободен с меч, след което тялото му било изгорено.  ", "date": "2019.02.23", "title": "Св. свщмчк Поликарп, еп. Смирненски. Преп. Александър"}
{"url": "http://www.cross.bg/kolkoto-kratki-dymite-1597285.html", "text": "/КРОСС/ Колкото и да са кратки думите „да\" и „не\", те изискват най-сериозния размисъл. - Питагор", "date": "2019.02.23", "title": " Колкото и да са кратки думите „да\" и „не\""}
{"url": "http://www.cross.bg/alkohol-detzata-edno-1597328.html", "text": "/КРОСС/ България е на едно от първите места в Европейския съюз по ранна употреба на алкохол. Специална родителска среща в бар ни учи как да говорим с децата си за алкохолните напитки и как да ги отдалечим от първата среща с чашата.\"32% от нашите подрастващи казват, че са опитали алкохол на около 11-годишна възраст. Това е срамна и болна статистика. Не бива да я крием\", заяви Ралица Скорчева от Асоциацията на вносителите, производителите и търговците на спиртни напитки„14-15-годишни деца, всъщност, са най-честият контингент, които лекуваме в Клиника по токсикология. Най-често пият водка, комбинирана с бира, комбинирана с вино. По-рядко уиски\", заяви д-р Маргарита Гешева от клиниката на токсикология, УМБАЛСМ \"Н. И. Пирогов\". Понякога децата пристигат в тежко безсъзнание, обясняват от \"Пирогов\". С годините възрастта им спада, а броят им се увеличава.За инициативата, организаторите намират и помощници. Спортисти, актьори и журналисти споделят на родителите как те успяват да говорят с децата си за алкохол, без да бъдат скучни.„Трябва да говорят с децата си, да почувстват, че все едно не са им родители, да не им забраняват като цяло, а да им разкажат историите си\", каза футболистът Ваня Джаферович.За 5 години са проведени 125 срещи между родители на четвъртокласници, психолози, производители и вносители на алкохол. ", "date": "2019.02.23", "title": "България е на едно от първите места в ЕС по ранна употреба на алкохол"}
{"url": "http://www.cross.bg/svetovnata-kypa-bansko-1597303.html", "text": "/КРОСС/ Продължава спортното събитие на годината в Банско - Световната купа по ски алпийски дисциплини за мъже. Над 150 участници в три дисциплини - алпийска комбинация, супер гигантски и гигантски слалом.Тази година се навършват 10 години, откакто градът прие Световната купа за първи път. В стартовете ще участват трима българи - Алберт Попов, Камен Златков и Йоан Тодоров.Световната купа ще бъде излъчена пряко в 50 държави. Стартовете в Банско ще бъдат отразявани от 150 журналисти. ", "date": "2019.02.23", "title": " Над 150 състезатели се борят за Световната купа по ски в Банско"}
{"url": "http://www.cross.bg/promenite-izlyazoha-prokyrori-1597294.html", "text": "/КРОСС/Магистратите в Румъния излязоха на безпрецедентен протест срещу промените в законодателството, които им отнемат много от правомощията, предаде Ройтерс. Съдиите спряха работа и излязоха пред съдебните зали, а следващата седмица се очакват и стачни действия от страна на прокурори. Управляващите социалдемократи използваха извънреден указ, за да внесат промени в назначението на главни прокурори и надзора на отдела, отговарящ за разследването на магистратите. Според Европейската комисия, американския държавен департамент и самите съдии промените ще направят съдебната система по-зависима.", "date": "2019.02.23", "title": " Безпрецедентни протести на магистратите в Румъния"}
