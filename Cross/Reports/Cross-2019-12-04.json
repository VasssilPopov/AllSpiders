{"url": "http://www.cross.bg/frantzisk-deiistviya-dnes-1619526.html", "text": "/КРОСС/  Светът е изправен пред едно от най-големите предизвикателства към цивилизацията в глобалните опити да се ограничат климатичните промени, заяви папа Франциск в послание, изпратено днес до участниците в Мадридската конференция на ООН за климата, съобщи ДПА.\"Имаме прозорец от възможности, но не трябва да му позволим да се затвори. Трябва да се възползваме от това обстоятелство чрез отговорни действия в икономическата, технологичната, социалната и образователната сфери, като осъзнаем много добре, колко взаимозависими са нашите действия\", добави папата.Визирайки движението \"Петъци за бъдещето\", светият отец отбеляза как \"младите хора днес показват повишена чувствителност към сложните проблеми, възникващи от извънредното положение (с климата)\".\"Не трябва да предаваме на следващите поколения бремето, да се справят с проблемите, оставяни от предишните. Вместо това трябва да им дадем възможност да си спомнят за нас като поколение, което е обновило и е действало - с честно, отговорно и смело съзнание, за фундаменталните нужди от сътрудничество, с оглед да се запази и развие нашият общ дом\", заключи папа Франциск. ", "date": "2019.12.04", "title": "Папата: Светът е изправен пред едно от най-големите предизвикателства - климатичните промени "}
{"url": "http://www.cross.bg/borisov-mediite-svoboda-1619527.html", "text": "/КРОСС/  \"Утре, като напусна премиерския пост, ще си направя и аз един сайт и ще кажа \"Не ме пипайте\". Като полицай ще бъда много добър разследващ журналист\" - с такава екстравагантна идея министър-председателят Бойко Борисов отговори в интервю за Би Ти Ви на поредица от въпроси за медийната свобода в България. По обясненията му така щял да се впише в модела, по който двама олигарси купували медии - \"кой сайт, кой телевизия\", и ако направели нарушение, казвали: \"Не ме пипайте, аз съм издател\".Видимо раздразнен от въпросите по темата, Борисов нарече \"лъжи\" твърденията, че в страната няма свобода на медиите. Попитан защо тогава САЩ изпращат в посолството си в София човек, който да следи за върховенството на закона и медийния плурализъм, той отвърна изненадващо, че това е станало по негово искане. Новината за новото назначение дойде от изявление на американския посланик в София Херо Мустафа, но досега нито от американска, нито от българска страна, не е споменавано инициативата да е на Борисов.Премиерът каза, че от Вашингтон оценил по различен начин ролята на телевизията и на медиите в представянето на световните лидери. \"От това, което съм гледал, Тръмп го дават с изкривени физиономии, с дупки по бузите, като дявол. А се оказа много симпатичен с гъвкав ум човек, много приятен. Два часа минаха като 1 минута. Не можах да повярвам как съм се чудил как този човек би могъл да бъде на този пост?!\" възкликна Борисов.Премиерът повтори тезата, която развива обичайно, когато става дума за медийната свобода - че няма спрян журналистически материал, нито забранена тема за разследване, но не би искал да вижда в България медиите да се държат като в САЩ - да крещят, да се бута и бият - поведение, което според Борисов е неправилно. ", "date": "2019.12.04", "title": "След премиерския пост ще си направя сайт и ще бъда много добър разследващ журналист"}
{"url": "http://www.cross.bg/voda-hodish-kristo-1619523.html", "text": "/КРОСС/  „Да ходиш по вода\" разказва за световноизвестния артист Кристо и неговото приключение, наречено „Плаващите кейове\". Идеята за този проект се ражда още през 1970 г. в артистичното съзнание на Кристо и неговата жена и партньорка Жан-Клод. През 2016 г., 7 години след смъртта на Жан-Клод, този изумителен шедьовър, който позволява на посетителите да ходят по вода чрез свързани полиетиленови кубове, обвити в ярък жълто-оранжев цвят, най-после става реалност. Проектът е осъществен в езерото Изео, намиращо се в подножието на Алпите, а изборът на локация е само първата крачка в този комплексен процес.„Да ходиш по вода\" въвежда зрителите да видят какво се случва при организирането на такава мащабна арт продукция и какъв темперамент е нужен, за да станеш свидетел на нещо, близко до истинско чудо. Освен Кристо във филма ще видим и неговия племенник Владимир Явашев, който през последните години е дясната ръка на световния артист и участва в създаването на всички негови проекти. Режисьор на лентата е Андрей Паунов.„Да ходиш по вода\" беше представен за първи път на София Филм Фест. Филмът откри 23-то издание на фестивала. Беше посрещнат с овации от публиката и приет положително от препълнената зала 1 на НДК. „Обикновено подобни филми, биват разпространени в малките арт кина и достигат до твърдата си аудитория. През последните години в България, зрителите на кино са основно в големите вериги. Имат изграден навик, изградени места за ходене и са единици хората, които биха тръгнали да търсят определено заглавие, ако него го няма в \"тяхното\" кино. Затова и поемаме авантюрата да „занесем\" „Да ходиш по вода\" на зрителите, искаме да дадем възможност на всеки потенциален кино зрител да види филма, историята и работата на Кристо и екипа му, защото вярваме, че подобни хора, подобни постижения и такова изкуство трябва да стигнат до по-голям брой хора в България. Вярваме, че зрителите могат да гледат и филми, в които \"се разказва за нещо\", а не само филми, с които да загубиш няколко часа в петък вечер\", споделя Невена Маркова от Purple Rain, разпространители на филма.Преди старта на филма в кината се организира специална прожекция, на която ще присъстват Владимир Явашев и Андрей Паунов. Тя ще се проведе на 7 декември, събота, от 16:00 часа в „Дом на киното\" в София.\n\t\t\t\t\t", "date": "2019.12.04", "title": "Филмът за Кристо „Да ходиш по вода“ тръгва в кината (ВИДЕО) "}
{"url": "http://www.cross.bg/tochki-leva-programa-1619520.html", "text": "/КРОСС/  21-годишният габровец е едноличен лидер в класацията ТОП 10 със 174 точки. В началото на ноември Християн грабна световната титла на 1500 метра на шампионата на планетата в Дубай. Той получи почетна грамота и парична премия от 1000 лева от Елица Иванова от „Еврофутбол\". „През 2019 година ние финансирахме 32 спортисти на възраст между 13 и 27 години от 18 вида спорт. Дадохме близо 100 000 лева на състезателите, което оказа своето значение и днес тук сред нас са национални рекордьори, европейски и световни медалисти. Важното е, че подкрепяме младите таланти не само когато имат големи успехи, но и по пътя към тези успехи\", заяви тя. „Тази година „Еврофутбол\" е разходил над 137 000 лева по програма „Спортни таланти\", а общият брой на подкрепените спортисти за осем години е 218\" - допълни тя. „Голяма благодарност на „Еврофутбол\" за огромната подкрепа! Бих искал да споделя, че заради Вашата програма днес ние всички сме тук и това ни дава стимул да продължаваме да се развиваме, да мечтаем и да постигаме резултати!\"- заяви щастливият Християн., за когото тази година донесе титла от Европейското отборно първенство, 4-о място от Европейското първенство в зала, 3-то място във финала на Диамантената лига и две балкански титли. Той заслужи чек на стойност 800 лева. Тя спечели златен медал и титлата за „Най-добро представяне\" на Европейско отборно първенство за девойки до 18 г., както и званието международен майстор от ФИДЕ. Тя получи премия от 600 лева.Ето пълната класация ТОП 10, която бе определена измежду 22 вота на участници в Групата на съветниците по програма „Спортни таланти\" 2019 г.:1.\tХристиян Стоянов, лека атлетика (параолимпийски дисциплина), 174 т., 1000 лева2.\tТихомир Иванов, лека атлетика, 130 т., 800 лева3.\tНургюл Салимова, шахмат, 118 т., 600 лева4.\tХристо Христов, вдигане на тежести, 106 т., 400 лева5.\tСтефчо Христов, вдигане на тежести, 103 т., 400 лева6.\tСтанимир Халаджов, академично гребане, 97 т., 400 лева 7.\tАлександра Георгиева, таекуондо, 71 точки, 300 лева8.\tГергана Топалова, тенис, 53 точки, 300 лева9.\tЗоя Чавдарова, тенис (за хора с увреждания), 43 точки, 300 лева*10.\tАнтон Синапов, биатлон, 43 точки, 300 лева*Зоя Чавдарова е 9-та заради повече челни места в сравнение с Антон СинаповВижте постиженията на Спортните таланти за  2019 година .На церемонията присъства и трикратната олимпийска медалистка Евгения Раданова, която награди Александра Георгиева. „Изключително съм щастлива да бъда днес тук сред вас. Скъпи спортисти, знам, че Вашето време е различно, знам че за Вас може би и дори по-трудно, отколкото беше по мое време и затова съм толкова щастлива да видя толкова много млади хора тръгнали по този път. Желая Ви от все сърце да бъдете смели и наистина да вярвате, че можете да постигнете всичко в живота, независимо колко е трудно. Ние сме готови да ви предадем нашия опит, а Вие създайте своята история и вървете напред към бъдещето\" - заяви Раданова в своето емоционално обръщение към Спортните таланти.Тази година се гордеем освен със световната титла на Християн Стоянов, но и с първото място на Стефчо Христов на Световното първенството за кадети в Лас Вегас, както и с бронзовия медал в изхвърлянето от Световното първенство за юноши в Сува, Фиджи на брат му Христо. Също така и с европейска титла за юноши на Христо и европейския му рекорд в изхвърлянето. Огромни поздравления за 8-то място на Станимир Халаджов от Световно първенство по гребане за младежи до 23 години в дисциплина скиф във Флорида, както и 2-то му място от Европейско първенство по гребане за младежи до 23 години в дисциплината двойка скул (заедно с Емил Нейков).„Искам да благодаря на „Еврофутбол\" за това, че преди осем години пое истински риск да направят програма, която всъщност е най-дългата действаща корпоративна програма! Това наистина създаде едно семейството! Благодаря и на спортистите за това, че въпреки всички трудности полагат изключителни усилия да развият таланта си в определен спорт. Защото е важно да има хора, които искат да постигнат нещо и да имат цел\", допълни Илияна Николова, изпълнителен директор на Фондация „Работилница за граждански инициативи\" (ФРГИ) - основен партньор по програмата.„Програма „Спортни таланти\" е трамплинът на българския спортист. Следейки състезателите в последните седем години, мога да забележа градация в резултатите на тези, които са били финансирани за трети път, защото техните постижения се подобряват драстично\", заяви Борис Недялков - член на групата на Съветниците. „Искам да кажа, че Вие ме вдъхновявате, но не само мен, а и всички, които са занимават със спорт в България! За да имате още по-големи постижения е много важно също така да бъдете добри хора!\" - допълни Илиана Стоилова също член на Групата на съветниците.„Еврофутбол\" изказва своята най-дълбока благодарност и признателност към партньорите си от Фондация „Работилница за граждански инициативи\", към членовете на Групата на съветниците, които отново безвъзмездно подкрепиха програма „Спортни таланти\"! Не на последно място благодарим на медийните ни партньори и на всички спортисти, треньори и родители.Повече снимки от събитието в", "date": "2019.12.04", "title": "Параатлетът Християн Стоянов е Спортен талант №1 на „Еврофутбол\" за 2019 г."}
{"url": "http://www.cross.bg/programata-prof-energiya-1619521.html", "text": "/КРОСС/  Научни постижения с потенциал за практическо приложение, които са осъществени през първата година от изпълнението на Националната научна програма \"Нисковъглеродна енергия за транспорта и бита\", бяха представени в Българската академия на науките. Учени от БАН и партньорските организации са представили постигнатото по трите компонента на програмата - съхранение и преобразуване на възобновяема енергия; електрически превозни средства и водородна мобилност, и нови ефективни материали и процеси за улавяне и оползотворяване на въглероден диоксид.Форумът е бил открит от заместник-председателя на БАН и ръководител на програмата чл.-кор. Константин Хаджииванов. Постигнат е добър синхрон между научните резултати и демонстрационната част на програмата, е казал в приветствието си съветникът на министъра на образованието и науката проф. Иван Димов.Проф. Велизара Пенчева от Русенския университет \"Ангел Кънчев\" е изнесла лекцията \"Съвременни предизвикателства пред градските транспортни системи и устойчива мобилност\". Само за миналата година времето за пътуване в рамките на София се е увеличило средно с 35 процента, е съобщила проф. Пенчева и е добавила, че по този показател се нареждаме на 52-о място от 403 държави в света. Учените търсят решение за облекчаване на трафика и възможности за генериране на електроенергия в горивна клетка.В рамките на първата година на програмата е разработен проект на демонстрационен тролейбус с хибриден удължител на пробега - батерия-горивна клетка. Тролейбусът ще може да се придвижва не само чрез захранване от контактната мрежа, но ще извършва и 100-километров пробег на водород. Иновацията се разработва за първи път от български учени, е съобщила проф. Дария Владикова от Института по електрохимия и енергийни системи на БАН.По програмата се разработва и речен плавателен съд, задвижван с водород и слънчева енергия. Учените тестват технологична схема за елиминиране на основните замърсители от отпадъчни потоци води за полупромишленото производство на микроводорасли. Сред научните постижения са също положителен електрод за литиево-йонна батерия с нова структура; порести адсорбенти за улавяне на въглероден диоксид; фотосинтезиращи биогоривни елементи с използване на висши водни растения.Националната научна програма \"Нисковъглеродна енергия за транспорта и бита\" се финансирана от Министерството на образованието и науката. ", "date": "2019.12.04", "title": "Български учени с иновативно решение в полза на градския транспорт"}
{"url": "http://www.cross.bg/yslygi-vona-hyundaii-1619499.html", "text": "/КРОСС/  Южнокорейската автомобилна компания \"Хюндай\" (Hyundai) обяви в сряда, че ще направи инвестиции на стойност 61,1 трилиона вона (около 51,16 млрд. щатски долара) между 2020 и 2025 година, около една трета от които ще бъдат насочени към електрическите и автономните превозни средства, като целта е да се подобри бъдещето на компанията на световния пазар.Планът на производителя беше наречен \"Стратегия 2025\" и предвижда средногодишни разходи от 10 трилиона южнокорейския вона, което е повече от предходните години и спрямо 6,1 трилиона вона през 2018 година.Две от основните компоненти на плана \"Стратегия 2025\" ще включват инвестиции за разработване на Интелигентни мобилни устройства (Smart Mobility Device), които ще се фокусират върху услугите, както и Интелигентни мобилни услуги (Smart Mobility Service), които ще предоставят персонализирано съдържание.\"Хюндай\" също така планира да продава 670 000 електромобили годишно, включително 560 000 автомобили на батерии, за да постигне водеща позиция на този пазар.Южнокорейската компания разкри и програма за обратно изкупуване на акции в размер на 300 млрд. вона (около 251 млн. долара), която трябва да бъде финализирана до февруари следващата година.Президентът и изпълнителен директор Ли Вон-Хи заяви: \"Ключът към бъдещата ни стратегия е да се съсредоточим върху клиентите и да представим най-желаните продукти и услуги. Искаме да предложим интелигентни мобилни преживявания, които да отговарят на променящите се нужди на нашите клиенти, използвайки напредналите технологии. Превръщането в доставчик на интелигентни решения за мобилност с цялостни решения за мобилност, които комбинират устройства и услуги, ще бъде в центъра на бъдещата стратегия на \"Хюндай\". ", "date": "2019.12.04", "title": " \"Хюндай\" ще инвестира $ 51 млрд. до 2025 г. в интелигентни устройства и услуги за мобилност"}
{"url": "http://www.cross.bg/detza-sobstvenite-perioda-1619522.html", "text": "/КРОСС/  Шестима души са задържани в Румъния по обвинение, че са насилвали сексуално собствените си деца, за да забавляват американски граждани.Прокурори от Дирекцията за разследване на престъпленията на организираната престъпност и тероризма обискираха във вторник жилищата на 15 души в Букурещ и окръзите.Според прокурорите в периода 2014-2018 г. заподозрените лица са осъществявали орални сексуални контакти със собствените си деца, които към периода на извършване на деянията са били на възраст между 4 и 9 години, с цел да предоставят детска порнография на американски граждани посредством електронно приложение.Обвинените са се възползвали от неспособността на жертвите да се защитят и да изразят собствената си воля, посочва прокуратурата. ", "date": "2019.12.04", "title": "Румънци изнасилвали собствените си деца в порно филми"}
{"url": "http://www.cross.bg/vodata-zaradi-voda-1619524.html", "text": "/КРОСС/  От регионалната здравна инспекция в Перник алармират, че заради промяната в качеството на водата е възможно да се повиши рискът от епидемии. Холера, коремен тиф, хепатит - болести, за които се смята, че отдавна не са заплаха за развитите общества - са напът да се завърнат.Пред заплахата са изправени близо 100 хил. души от региона заради задълбочаващата се криза с водата. От регионалната здравна инспекция алармират, че заради въведения режим и промяна в качеството на водата е възможно да се повиши рискът от епидемии.Заразяването с бактерии и вируси може да стане както при пиене на вода, така и при използването на ресурса за битови нужди. Голяма част от микроорганизмите, които се намират в замърсена вода, имат висока издръжливост.Дори преваряването на водата на висока температура, може да не ги унищожи напълно, а те да станат причина за развитието на инфекциозни заболявания. Въздействието на замърсената вода върху здравето може да варира от физическо неразположение до тежко заболяване или дори смърт.Най-често предаваните животозастрашаващи зарази при консумация са холера, коремен тиф, хепатит А и дизентерия. За всички е характерно, че се разпространяват от остарели водопроводни мрежи и замърсени питейни водоеми. Чревните и бактериални инфекции не трябва да се подценяват, защото са опасни за живота.Холерата е чревно заболяване, което е съпроводено с тежка диария и води до обезводняване. То е силно заразно, като е възможно заразен пациент да умре в рамките на часове, ако не бъде рехидратиран. Заразяването с коремен тиф става при попадане на бактерии през устата до тънките черва. Болестта се характеризира с коремни болки, главоболие и обрив по кожата.Диарията не е задължителен симптом. Хепатит А, познат още като болестта на мръсните ръце, протича с повишена температура и умора, диария, повръщане, загуба на апетит и жълтеница. При тежки случаи може да се появи чернодробна недостатъчност. Дизентериятае инфекциозно заболяване на червата, протичащо със силна диария, а понякога и повръщане. Може да нанесе поражения на стомашно-чревния тракт, както и на целия човешки организъм.С по-голям риск от водопреносимите заболявания са: родилки, кърмачета и малки деца, хора с малнутриция или недохранените, болни и хора с имунен дефицит, (например с ХИВ и СПИН) възрастни хора. ", "date": "2019.12.04", "title": "РЗИ-Перник: Има опасност от зарази заради липсата на вода "}
{"url": "http://www.cross.bg/surbiya-asenova-kosovo-1619501.html", "text": "/КРОСС/  През втория ден от юбилейната среща на НАТО в Лондон руският президент Владимир Путин приема в Сочи сръбския си колега Александър Вучич. Това е 17-а среща между двамата лидери, трета за тази година. Сред темите, които се очаква да обсъдят, са Косово, военният неутралитет на Сърбия, доставките на руски газ за сръбските потребители, проектите на руските железници в Сърбия и увеличаването на търговията между Москва и Белград.Балканистът Райна Асенова коментира в \"Нашият ден\" срещата. Очаква се по време на визитата сръбският президент да поиска кредит от 172 млн. долара за изграждане на железница Белград - Нови Сад, както и газовите доставки за Сърбия.Капсулира ли се икономически Сърбия?\"Изгражда се една кръвоносна система между двете страни, защото основните приоритети - енергетиката и руската подкрепа за Косово, тъй като на запад никой не признава, че Косово е част от србската държава - засилват зависимостта на Белград. Белег за това е и фактът, че Вучич си затвори очите за шпионската афера през ноември.\"Асенова припомни, че Сърбия е единственият съюзник на Русия на Западните Балкани. Страната е решена да запази военен неутралитет, и макар да е заобиколена от натовски държави, продължава да не иска да се присъедини към пакта.\"Когато се говори за Западните Балкани вниманието обикновено се фокусира върху Косово, но Босна и Херцеговина буди не по-малко опасения и трябва да следим какво се случва там - подчерта Асенова. От 5 декември страната поема контрола над цялото си въздушно пространство. - Досега Босна и Херцеговина трябваше да плаща 35 млн. евро годишно на Сърбия и Хърватска за контрола над въздушното ѝ пространство над 10 000 метра надморска височина.\"Асенова обърна внимание и на факта, че от 1 януари Хърватия поема Европредседателството и е решена \"да поеме инициативата от София за връщане на Западните Балкани в дневния ред на обсъжданията, тъй като Европа не може да си позволи нов пожар да се разгори в нейната периферия.\" ", "date": "2019.12.04", "title": "Путин и Вучич обсъждаха икономически теми по време на Срещата на върха"}
{"url": "http://www.cross.bg/samo-slyzhitelite-avtobysa-1619514.html", "text": "/КРОСС/  Кокер Шпаньол се загуби в градския транспорт в Пловдив. Кученцето се е качило само в рейс N 26 от спирката на Понеделник пазара, след Тунела. Шофьорът и кондукторът първоначално не забелязали гратисчията, но в последствие разбрали, че животинчето е загубено. Те го вързали за една от седалките, а след това го завели в офиса на фирмата, в която работят.В момента кокерчето е там, а за него се грижат служителите на транспортната фирма.„Пътниците се радваха на кученцето, което е много любвеобилно. То влезе само в автобуса. Определено се е загубило. Ако някой познава собствениците, нека се свърже с нес\", апелират служителите от автобуса.Кучето е без каишка. То е мъжко, много игриво и кротко.Ако познавате шпаньолчето или имате информация за стопаните му, моля свържете се с Десислава на този номер: 0895693049. ", "date": "2019.12.04", "title": "Изгубено кученце се качи само в градският транспорт на Пловдив"}
{"url": "http://www.cross.bg/gygul-kompaniyata-internet-1619497.html", "text": "/КРОСС/  Лоранс Едуард Пейдж, главен изпълнителен директор и съосновател на \"Гугъл\" (Google) и на компания майка Alphabet, обяви, че ще се оттегли от поста си, за да бъде заменен от изпълнителния директор на \"Гугъл\" Сундар Пичай (Пичай Сундараджан), който оттук нататък ще поеме и двете мениджърски роли.И другият съосновател на \"Гугъл\" - Сергей Брин ще отстъпи поста си на президент на технологичния интернет гигант.\"Никога не сме били хора, които да държат на ръководните роли, когато смятаме, че има по-добър начин за управление на компанията\", посочиха в съвместно изявление Лари Пейдж и Сергей Брин.\"Компаниите Alphabet и Google повече не се нуждаят от двама главни изпълнителни директори и президенти. Занапред Сундар Пичай ще бъде главен изпълнителен директор както на Google, така и на компанията майка Alphabet\", добавиха те.По този начин съоснователите на \"Гугъл\" отстъпиха от лидерските си управленски позиции в интернет гиганта, който те основаха пред 21 години, превръщайки го в една от най-влиятелните и една от на скъпите компании в света.Лари Пейдж и Сергей Брин основаха \"Гугъл\" като студенти от университета в Станфорд през 1998 година и развиха бързо компанията, за да я превърнат в една от най-големите сили на новото хилядолетие. Интернет търсачката на \"Гугъл\" успя бързо да изпревари конкуренти като Yahoo и Microsoft, получавайки значителна част от трафика за търсене, придобивайки в последствие дигиталната рекламна компания DoubleClick и сайта за видео споделяне YouTube. Последва придобиването и на компанията за мобилни операционни системи Android, което катапултира Google далеч отвъд нейната основна функция на интернет търсачка. ", "date": "2019.12.04", "title": "Съоснователите на \"Гугъл\" подадоха оставки "}
{"url": "http://www.cross.bg/prihodi-leva-myasto-1619498.html", "text": "/КРОСС/  Продължението на хитовата анимация на \"Дисни\" - \"Замръзналото кралство 2\", продължава да е най-гледаният филм у нас, оставяйки останалите в кината на впечатляващо разстояние по приходи и зрителски интерес, сочат обобщените данни от киносалоните у нас, цитирани от БТА.За десетте дни историята, тръгнала от приказката \"Снежната кралица\" на Ханс К. Андерсен, е гледана от 128 576 зрители и има 1 287 683 лева приходи от билетите им.На втора позиция е първата премиера от миналия уикенд - българският \"Диви и щастливи\", който е сниман на локации в София, Русе, Варна и Велико Търново. Екшън-комедията с Яна Маринова и Луиза Григорова в главните роли е гледана от 21 932 зрители и има 223 491 лева приходи за първия си уикенд на екраните.На трето място сред най-гледаните филми е отново български филм - \"Доза щастие\". Драматичната история, създадена по книгата на Весела Тотева и изиграна на екран от дъщеря й - Валентина Каролева, е вече месец на екраните у нас и за това време са я гледали 72 527 зрители и има 581 963 лева приходи.Четвърта позиция е за автомобилната история \"Пълно ускорение\" или за по-кратко - за борбата \"Форд\" срещу \"Ферари\". Филмът е вече трета седмица на екраните у нас и за това време са го гледали 31 960 зрители и има 321 907 лева приходи.Пето място е за драматично-комедийната история в стил Уди Алън - \"Един дъждовен ден в Ню Йорк\". Случващото се между двамата герои - Гетсби и Ашли - в Манхатън и допирът й до артистичния свят, забъркано със семейни отношения, е гледано от 15 373 зрители и има 154 236 лева приходи за десетте дни на екраните у нас.Шеста позиция е за драмата \"Последната Коледа\", на седмо място е анимацията \"Семейство Адамс\", осмото място е за триизмерната история \"Господарка на злото 2\",  деветата позиция е за третия български филм сред най-гледаните филм у нас - \"Завръщане\" на Ники Илиев. Десето място е за военната драма \"Битката за Мидуей\". ", "date": "2019.12.04", "title": "\"Замръзналото кралство 2\" прехвърли 1 млн. лева приходи за 10 дни"}
{"url": "http://www.cross.bg/most-elhovo-preminava-1619506.html", "text": "/КРОСС/  Над 700 хил. лв. са инвестирани в изграждането на нов мост в град Елхово на третокласния път III-7008 Елхово - Скалица. По отсечката преминава трафикът към ТЕЦ „Марица Изток\". За съоръжението има подписан акт 16 и предстои издаване на разрешението за ползване.  Новият стоманобетонов мост, с дължина 21 м, преминава над дере в близост до река Тунджа. Той е с две ленти за движение, тротоари за пешеходци, предпазни парапети, мантинели и нова хоризонтална маркировка. Съоръжението е изградено на мястото на стария мост, построен през 1926 г. с дървена конструкция и една лента за движение.  Изпълнител на проекта е „Пътища и мостове\"ЕООД - Варна. Стойността на договора е 733 920 лв. с ДДС. Строителният надзор е осъществен от „Агроводинвест\" ЕАД. Техният договор е за 39 004,56 лв. с ДДС.", "date": "2019.12.04", "title": "Над 700 хил. лв. са инвестирани в нов мост в Елхово "}
{"url": "http://www.cross.bg/sofiya-durva-fandukova-1619516.html", "text": "/КРОСС/  Започна изпълнението на новата програма на Столична община за монтиране на филтри на комините на домакинствата, които се отопляват на дърва и въглища. Това е една допълваща мярка към двата големи проекта, които има Общината за отоплителните инсталации на дърва и въглища с по-екологични. Това каза кметът на София, по време на демонстрацията на комини.\"Миналата година направихме тест с 35 домакинства. Разговаряхме с хората от Красна поляна, един от районите с най-много замърсяване на въздуха и то следствие на отоплението на дърва и въглища\", добави Фандъкова.По думите и това е един от двата най-големите източника за замърсяването в София, заедно с трафика и автомобилите.\"Ефектът е доказан, 80% е ефективността на използването на филтри. Това не е кардиналното решение на проблема, но има редица къщи, които не могат, не са допустими за влизане в двете големи програми\", каза още кметът на София.Програмата е инициирана от общинския съвет и е тригодишна. Тя обхваща общо 2000 домакинства. До края на годината ще бъдат монтирани филтрите на 180 домакинства. Тази мярка е една от 100-те, които реализираме. През следващите се очаква тя да помогне за подобряването на чистотата на въздуха, за да влезем в определените норми, каза още Фандъкова.След инсталирането на филтрите допълнителният разход за домакинствата годишно ще бъде 12-15 лв. Това каза кметът на София Йорданка Фандъкова, по време на деностарация на комини.\"Говорих с жена, която се отоплява от миналата година. Каза, че разходът на електричество е минимален, даже буквално се изрази жълти стотинки\", каза Фандъкова. Кметът на София уточни, че на домакинствата филтрите им се предоставят безвъзмездно.\"Финансирането е от бюджета на Столична община. Заедно с големите проекти, които успяхме да защитим с европейски средства и тази програма, до 3 години очакваме намаление на замърсяването от дърва и въглища на 1/3 от домакинствата, които се отопялват на дърва\", отбеляза още тя.Специално за програмата за филтрите усилията са насочени към районите \"Красна поляна\" и \"Слатина\", които кметът уточни, че са най-замърсени. ", "date": "2019.12.04", "title": "Започна акцията срещу мръсния въздух в София"}
{"url": "http://www.cross.bg/snyag-putishtata-oblast-1619515.html", "text": "/КРОСС/  Обилен снеговалеж наложи ограничения в движението по пътя Благоевград-Банско. Проходът \"Предел\" беше затворен от полунощ до 7 часа тази сутрин за камиони над 12 тона, за да могат машините да почистят пътното платно. Към момента няма въведени ограничения. Цялата пътна мрежа в Благоевградска област е почистена и третирана срещу заледяване.На цялата територия на област Смолян, както и на Троянския проход са в сила ограничения за автомобили над 12 тона.Сняг вали на проходите \"Пампорово\" и \"Рожен\". Слаб сняг вали и на прохода \"Печинско\" и на пътя за Средногорци, съобщи дежурният в Областното пътно управление - Смолян.Движението се извършва при зимни условия. Шофьорите трябва да бъдат внимателни, тъй като има опасност от падащи камъни. Пътните настилки в планинската област се обработват, заради очаквани заледявания през нощта.Заснежени са пътните настилки в района на Студенец, Лъки и Паничково. Екипи обработват пътищата с цел нормална проходимост. В останалата част от областта пътищата са мокри. Снежната покривка на повечето места е около 3 см.Заснежени са високите участъци в проходите \"Дюлински\" и \"Ришки\".Всички пътища на територията на Пазарджишка областна проходими при зимни условия. В родопската част на региона снегът надхвърля  40 см. Почистването на пътищата е продължило през цялата нощ.Нормална е обстановката и в района на Сърница, но във високите части е необходимо окомплектоване с вериги,  каза кметът на общината Неби Бозов и обясни:\"Докъм пет часа сутринта валеше сняг. През нощта машините на общината чистеха, има доста сняг. Седмица близо 15 сантиметра. В  двете села Побит камък и Медени поляни прехвърля 30 сантиметра, но спряха валежите на сняг и в момента е много красиво, пътищата са почистени. Пътят Велинград-Сърница също е отворен, почистен. Нормална е обстановката\".Между 5 и 15 сантиметра е снежната покривка в Хасковска област, няма ограничения по пътищата. Най-много сняг има по границата с Кърджалийска област и общините Минерални бани и Тополовград. 32 машини работят по пътната мрежа. Няма сериозни пътни инциденти през нощта.Няма затворени пътища в района на Кърджали. Няма данни за населени места без ток и вода или бедстващи хора.В община Перниквсички основни пътни артерии са проходими при зимни условия, а общественият транспорт се движи по обичайните си маршрути. ", "date": "2019.12.04", "title": "Снегът затруднява движението през високопланинските проходи"}
{"url": "http://www.cross.bg/oblagane-progresivno-gechev-1619517.html", "text": "/КРОСС/  „Управляващите имат бюджет, но нямат политика. Продължава действието на плоския данък и това е отказ от бюджетна и фискална политика. Няма нищо обвързано с икономическото развитие на България от гледна точка на икономически растеж и решаване на регионални проблеми\". Това заяви от трибуната на Народното събрание народният представител от ПГ на „БСП за България\" Румен Гечев. По думите му от левицата предлагат конкретни решения. Умишленото занижаване на БВП и на бюджетните приходи се прави с различни цели - в това число, да може т.н. изкуствен излишък да бъде разпределян от управляващите без санкцията на българския парламент.„Предлагаме категорично прогресивно данъчно облагане, което е господстващо в Европейския съюз. Многократно сме казвали, че няма развита страна, която да е била развиваща се е и да е станала развита без прогресивно данъчно облагане. Ние предлагаме умерено прогресивно данъчно облагане\", уточни проф. Гечев. Той добави, че в България се наблюдава задълбочаваща се социална поляризация. „С въвеждането на прогресивен данък ние ще решим икономически, социални проблеми и ще възстановим социално-икономическата справедливост\", категоричен бе Гечев. Той коментира и предложението за диференциран ДДС, като посочи, че такава е широката практика в ЕС - например Франция, Германия, Чехия, Унгария. „Ние предлагаме европейски практики, искаме да прилагаме европейския опит за прогресивно данъчно облагане и диференциран подход към ДДС\", заключи професорът.  ", "date": "2019.12.04", "title": "Румен Гечев: С въвеждането на прогресивен данък ще решим социални проблеми и ще възстановим справедливостта"}
{"url": "http://www.cross.bg/bulgariya-proekt-plovdiv-1619518.html", "text": "/КРОСС/  България се превръща в атрактивна инвестиционна дестинация не само за производство на автомобилни части, но и в друг високотехнологичен сектор, какъвто е самолетостроенето. Това обяви заместник-министърът на икономиката Лъчезар Борисов, който връчи сертификат за инвеститор клас А на „Латекоер България\" ЕООД за инвестиционния проект „Сглобяване на метални компоненти за носова част на самолет AIRBUS A350\".Инвестицията по сертифицирания проект е на стойност 5, 574 млн. лв., за разширяване на производството на завода на френската компания в икономическата зона в Радиново. С осъществяването му ще бъдат разкрити нови 35 работни места, към работещите вече близо 200 в производството. Целта на инвестиционния проект е стартиране на сглобяване на метални компоненти за носова част на самолет Airbus A350. Компонентите са нов тип продукт за дружеството, който не е произвеждан досега.Икономическият заместник- министър изтъкна, че страната ни е с най-висок кредитен рейтинг на Балканите, финансова и макроикономическа стабилност, квалифицирани кадри, а това е предпоставка да дойдат все повече инвеститори в сектора.Зам.-министър Борисов посети и Фабриката на \"Шнайдер\" в с.Радиново, край Пловдив, която получава официално статут на Smart Factory, на вътрешно ниво в рамките на групата Шнайдер Електрик. Този статут дава признание на завода като демонстрационна фабрика-модел, заради внедрените високи технологии.По време на посещението беше подписано Споразумение за сътрудничество между Българската агенция за инвестиции и фабриката на „Шнайдер Електрик България\" ЕООД като демонстрационна фабрика относно Smart Factory технологиите в България. \"Вашият пример днес помага за изграждането на международния облик на България като отлична страна за инвестиции във високотехнологични производства\", подчерта Борисов.По думите му все повече компании в страната инвестират във високи технологии и роботизация, което повишава добавената стойност на продукцията. \"България се изкачва с 11 места в класацията за дигитализация на бизнеса през тази година\", допълни той.На събитието присъстваха още изпълнителният директор на БАИ Стамен Янев, кметът на Пловдив Здравко Димитров и представители на френско-българската индустриална и търговска камара.  ", "date": "2019.12.04", "title": "Френска компания ще инвестира над 5.5 млн. лв. в разширение на производството на самолетни части край Пловдив"}
{"url": "http://www.cross.bg/tzennosti-moneti-deiistviya-1619519.html", "text": "/КРОСС/  Специализирана операция, под ръководството на ГД \"Национална полиция\" - сектор „Културно-исторически ценности\", се проведе на териториите на областните дирекции Пловдив, Стара Загора и Кърджали. Целта бе  пресичане, разкриване и документиране на престъпления, свързани с незаконно проучване на местности, регистрирани като паметници на културата, и с предмети, които представляват културно-историческа ценност. Действията са осъществени от  служители на секторите \"Противодействие на криминалната престъпност\" на съответните дирекции.Вчера, около 17.30 часа, в кв. \"Железник\" в Стара Загора, е спрян за проверка лек автомобил \"Дайхатсу\", управляван от 41-годишна жена, с която пътували двама мъже, на 43 и на 46 години, всички от Стара Загора. При извършените на място процесуално-следствени действия са намерени и иззети 9 римски монети, римски пръстен, старинна апликация от бял метал и 3 металдетектора, а при претърсване на две обитавани от тях жилища в града - старинна украса от бял метал и три медни предмета - части от антични съдове. Над 150 монети и металдетектор бяха открити и в частен дом в Джебел при извършените процесуално-следствените действия на криминалисти на ОДМВР-Кърджали.На 1 декември, на територията на Пловдив, бе пресечен канал за търговия с културни ценности. При претърсванията бяха открити общо около 820 монети и различни артефакти от Античността и Средновековието с много висока историческа стойност, предназначени за износ в чужбина. В хода на разследването, проведено под наблюдение на прокуратурата, бяха събрани доказателства за 44-годишен пловдивчанин и 49-годишен столичанин, които изкупуват археологически ценности от иманяри в България и ги предоставят за продажба в чужбина. Двамата бяха задържани в момент на сделка. Повдигнати са им обвинения за държане на културни движими ценности и за разпространение, а с прокурорско разпореждане мярката им за задържане бе удължена до 72 часа.Полицейски действия за съхраняване и защита на културно-исторически ценности бяха проведени вчера и на територията на област Шумен, след подадена от ГДНП информация. От частен дом в Нови пазар, обитаван от 65-годишен местен жител,  са иззети 105 монети, копие с метален връх, 10 вази, 5 купи, 10 амфори - всички на вид антични.По всички случаи са образувани досъдебни производства, работата по които продължава под наблюдението на съответните прокуратури. ", "date": "2019.12.04", "title": "Антични предмети от различни епохи са иззети при спецоперация "}
{"url": "http://www.cross.bg/nachina-edno-prostranstvo-1619500.html", "text": "/КРОСС/  Тигър приключи най-дългото пътешествие, известно за този вид, след като измина 1300 км в Индия, съобщи Скай нюз. Заради начина, по който се е движил, специалистите мислят, че е търсил любов.Тигърът е носел радиояка в рамките на проект за изучаване на начина, по който се разпръскват животните в източната част на щата Махаращра. Той е тръгнал от резерват в Яватмал през юни и е стигнал до резерват в Булдхана в неделя, предаде БТА.Животното не е оставало на едно място повече от четири или пет дни, а и се е задържало толкова само когато е намирало храна. Тигърът не се е движел по права линия, а напред-назад.За да остане стабилно на едно място, един тигър има нужда от три неща - пространство, храна и партньорка. В резервата, където се е установил накрая - Днянгянга, има достатъчно пространство и плячка. Ако не намери партньорка обаче, може да продължи напред.  ", "date": "2019.12.04", "title": "Тигър се прослави с най-дългото пътешествие "}
{"url": "http://www.cross.bg/tona-dvizhenie-stoiikite-1619505.html", "text": "/КРОСС/  Отпадат ограниченията за движение на МПС над 12 тона за област Смолян.За проход \"Превала\",  път ІІІ-864 Проглед - Стойките и път ІІІ-866 Стойките - Широка лъка остава в сила ограничението за движение на МПС над 12 тона.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.12.04", "title": "Отпадат ограниченията за движение на МПС над 12 тона за област Смолян"}
{"url": "http://www.cross.bg/pensiite-pensioneri-bulgariya-1619504.html", "text": "/КРОСС/  \"Не считам, че въпросът за преизчисляване на пенсиите е предмет на желание на правителството и на парламента. Считам, че ние сме конституционно задължени да преизчисляваме периодично пенсиите. Убеден съм, че 10 години неизчисляване на пенсиите поставя Народното събрание в неизпълнение на Конституцията. Според чл. 51 гражданите имат право на обществено осигуряване. Тази разпоредба има смисъл само ако се чете \"гражданите имат право на адекватно обществено осигуряване\" - такова, което им осигурява изпълнението на чл. 4 от Конституцията, а  именно, че Република България гарантира живота, достойнството и правата на личността. Недопустимо е да се оставят хора, които са изпълнили законовите изисквания да придобият едно право, това право да се изчерпи от съдържание с изтичане на времето\". Това каза Крум Зарков, зам.-председател на ПГ \"БСП за България\" в Народното събрание. Според него формулата, по която се определя пенсията, трябва да бъде осъвременявана с индексите на развитие на икономиката.Той каза още, че преизчисляването на пенсиите ще струва точно 1.7 млрд. лв., ако се приеме предложението на БСП, но всяка година то ще струва все повече и повече, защото тази мярка все някога трябва да бъде направена. \"Това е единственият начин да имаме системност на разходите. Тук въпросът е за стабилността на самата система\", добави Крум Зарков.  Пенсионерските организации в страната искат това преизчисляване на пенсиите\"Протичат много протести в страната от страна на пенсионерски организации - те събират подписки и искат това преизчисляване на пенсиите. Това не е идея, която спонтанно е изникнала от БСП, а го искат и пенсионерските организации. Проблемът с ниските доходи е най-сериозен сред пенсионерите. Пенсиите за осигурителен стаж и възраст в нашата страна са неадекватно и неоправдано ниски, а в пенсионно-осигурителната система са натрупани проблеми и деформации, за които този бюджет на ДОО не предлага решения. За сметка на това, предлаганите тук бюджетни политики на фона на все по-нарастващия брой възрастни хора и все по-намаляващия брой осигурени, на практика ще довежда до все повече пенсионери, които ще живеят под прага на бедността\". Това каза Георги Гьоков, народен представител от ПГ \"БСП за България\". Този бюджет на ДОО няма да реши нито един от социалните проблеми на пенсионната ни система\"На практика бюджетът на ДОО няма да реши нито един от социалните проблеми на пенсионната ни система. През 2020 г. българските пенсионери ще продължават да получават най-ниските пенсии в Европейския съюз, независимо от това, че през миналата година, бедните възрастни хора са се увеличили с 30%, а повече от милион и триста българи получават пенсии под линията на бедността. От параметрите, които са заложени в Закона за бюджета на ДОО, тази ситуация няма да се промени. Напротив, тя може и да се влоши. Доходите на пенсионерите няма да се увеличат, но в същото време линията на бедност ще стане 363 лв. В същото време колегите от дясно гласуваха минималната пенсия да стане 250 лв., а социалната - 141 лв. Т.е. възрастните хора ще продължат да живеят в риск от бедност и социално изключване\". Това каза Евдокия Асенова, народен представител от ПГ \"БСП за България\".  Проявяваме солидарност към всички пенсионери, които живеят под прага на бедността\"Преизчисляването ще обхване пенсиите на милион и триста хиляди български пенсионери. Това е много по-голяма число от това, което правим в момента с увеличението на минималната пенсия. Това, което ние правим, е да проявим солидарност към всички, които живеят под прага на бедността - милион и триста хиляди български пенсионери получават пенсии под 363 лв.\"Това заяви Надя Клисурска, депутат от ПГ \"БСП за България\". Според нея преизчисляването е възможност да се поеме един по-сериозен ангажимент към пенсионерите.  ", "date": "2019.12.04", "title": "Крум Зарков: Конституционно сме задължени да преизчисляваме периодично пенсиите"}
{"url": "http://www.cross.bg/ninova-pensiite-preizchislyavane-1619503.html", "text": "/КРОСС/  „От ПГ на „БСП за България\" правим предложение в Бюджета на ДОО - за преизчисляване на всички пенсии. Аз съм сигурна, че няма среща на нито един от нас, независимо от коя политическа партия сме, на която пенсионери да не са ни питали кога ще им бъдат увеличени пенсиите. Този въпрос няма партиен цвят.\" Това заяви председателят на ПГ на „БСП за България\" Корнелия Нинова в Народното събрание. По думите й сериозна тема за разговор е народните представители да отговорят на всички възрастни хора, които очакват решение за подобряване на стандарта им на живот. „Не може да се живее с 200 или 300 лева. И вие го знаете. Значи трябва да дадем решение на въпроса. Ние предлагаме преизчисляване на пенсиите с нов средноосигурителен доход - нещо, което вече е правено от нас през 2008 година\", уточни още Нинова. Тя подчерта, че предложението е обмислено, разумно и е съобразено с дохода за 2016 г., за да не се срине финансовата стабилност, да се гарантира сигурността на бюджета на ДОО и да няма сериозен дефицит.„Ще се позова на думите на министър-председателя, който казва, че имаме сериозен ръст в икономиката - и в БВП. Значи ние, работещите, всяка година произвеждаме повече и БВП се увеличава. Той казва, че безработицата е рекордно ниска - следователно максимален брой българи работим и си внасяме осигуровките. Казва, че имаме рекорден излишък  - още един приход за увеличаване на пенсиите. Тогава защо не искате преизчисляване на пенсиите?\" По думите й управляващите се оправдават, че няма средства за увеличението. От левицата обаче предлагат парите да дойдат от увеличаване на максималния осигурителен доход, от излишък и от още едно място. „Уважаеми управляващи, къде са 10-те милиарда от Сребърния фонд? Когато беше създаден, по прогнози, днес в него трябваше да има 10 милиарда лева, и те трябваше да бъдат буфер в пенсионната система. Сега там има между 2 и 3 милиарда. А днес говорим за 1 милиард, нужни за преизчисляване на пенсии. Къде са парите?\", попита Нинова. Тя бе категорична, че има пари, но е важно каква цел си поставяш, какъв избор правиш, какъв проблем искаш да решиш.„Вие поставяте избора така - дефицит в НОИ или геноцид на тези близо 2 милиона българи. Между избора дефицит или геноцид, ние предлагаме трети - разумно финансово, аргументирано бюджетно и справедливо решение за тези, които са дали целия си живот за градежа на България и на които днес дължим най-малко това\", заключи Нинова.  ", "date": "2019.12.04", "title": "Нинова: Управляващите предлагат дефицит или геноцид, ние – аргументирано и справедливо решение за пенсионерите "}
{"url": "http://www.cross.bg/nato-rysiya-razhodi-1619509.html", "text": "/КРОСС/  Планираното нарастване на военните разходи на НАТО потвърждава опасенията на Русия от експанзията на алианса на Изток и опитите му да сдържа Русия, каза говорителят на Кремъл Дмитрий Песков в онлайн пресбрифинг, цитиран от Ройтерс и ТАСС.Така той коментира казаното от генералния секретар на НАТО Йенс Столтенберг, че европейските съюзници и Канада са увеличили със 130 млрд. долара разходите си за отбрана от 2016 г. досега, като до 2024 г. това нарастване ще достигне 400 млрд. Във вторник руският президент Владимир Путин каза, че експанзията на НАТО и укрепването на неговата инфраструктура край руските граници застрашават националната сигурност на страната.Песков обаче посочи, че Русия няма да бъде въвлечена \"в надпревара във въоръжаването или във военните разходи\" с НАТО, тъй като това ще бъде пагубно за руската икономика. \"Путин нееднократно изтъкна, че ние действаме по различен начин\", каза неговият говорител. ", "date": "2019.12.04", "title": "Кремъл: Растящите военни разходи на НАТО потвърждават опасенията ни от плановете на алианса "}
{"url": "http://www.cross.bg/hora-sofiya-vuzrastnite-1619510.html", "text": "/КРОСС/  Благородна инциатива в помощ на  възрастните хора в домове. Ръка протягат очни лекари от Aлександровска болница, съобщава NOVA.Те ходят от дом на дом, за да преглеждат хора от третата възраст абсолютно безплатно. Ако някой има нужда от операция или лечение - те се заемат отново изцяло безвъзмездно. А до този момент са прегледали около 460 души.„Инициативата се роди преди няколко месеца - в хода на наша друга такава, която беше в помощ на децата в София. Ние години наред преглеждаме възпитаници на детските градини и след разговори с Йорданка Фандъкова решихме, че имаме възможност да подпомогнем и възрастните хора в София\", разказа доц. Александър Оскар, началник на Клиниката по очни болести в лечебното заведение.Той допълни, че инициативата е насочена към всички пенсионери, които са лишени от грижи. Днес в клиниката ще бъде направена операция на 72-годишна жена, която е загубила зрението си в резултат  на влошаване на психичното й здраве. ", "date": "2019.12.04", "title": "Лекари от София преглеждат и лекуват безплатно възрастни хора"}
{"url": "http://www.cross.bg/nato-makron-zayavi-1619511.html", "text": "/КРОСС/  Френският президент Еманюел Макрон отказа да се извини за думите си, че НАТО е в състояние на мозъчна смърт заради липсата на водачество на САЩ и нашествието на Турция в Северна Сирия и заяви, че това негово изявление може да помогне за задействане на разисквания на важни въпроси в алианса, предаде Асошиейтед прес.След пристигането си на срещата на върха на НАТО близо до Лондон Макрон заяви, че интервюто му за сп. \"Икономист\", което разтревожи някои съюзници, е позволило да се повдигнат фундаментални въпроси, главният от които според него е \"как да се изгради траен мир в Европа\".\"Дебатите в НАТО трябва да са за други неща извън бюджети и финанси\", заяви той.Според Макрон е лидерите носят отговорност \"да изтъкнат потенциално вредни неясноти и да започнат истински стратегически дебат\".Освен изграждането на траен мир в Европа други важни въпроси за НАТО са \"Кой е нашият враг?\" и \"Как да действаме съвместно срещу тероризма?\", заяви френският президент, цитиран от ДПА. ", "date": "2019.12.04", "title": "Макрон не се отмята от думите си за мозъчната смърт на НАТО "}
{"url": "http://www.cross.bg/belfast-opit-irlandiya-1619512.html", "text": "/КРОСС/  Северноирландската полиция съобщи, че едно от патрулните им превозни средства е било ударено от граната в Белфаст, в опит да бъдат убити или ранени служители.Автомобилът е бил ударен през нощта, съобщиха от полицейската служба на Северна Ирландия, докато бил на рутинен патрул в западен Белфаст, съобщава АФП.„Лендроувърът беше ударен и се чу силен удар, но нито един офицер не е пострадал, а превозното средство е невредимо, заяви главният началник Джонатан Робъртс. \"Остатъците от гранатата са събрани и отнесени за изследвания\", каза той и добави, че се извършват допълнителни претърсвания, за да се гарантира, че няма други устройства, които биха могли да застрашат обществеността. \"Това безспорно беше опит за убийство или нараняване на полицейски служители,\" допълни Робъртс.Инцидентът идва малко повече от седмица преди парламентарните избори на 12 декември, свикани заради Брекзит, който е особено чувствителна тема в Северна Ирландия. ", "date": "2019.12.04", "title": "Покушение с граната срещу полицейски автомобил в Белфаст "}
{"url": "http://www.cross.bg/agentziyata-babh-byudzhet-1619513.html", "text": "/КРОСС/  Работещите в Българска агенция по безопасност на храните (БАБХ) излязоха на протестен митинг под надслов „Достойни заплати и достойни условия на труд\". Протестът е организиран от Национална федерация „Земеделие и горско стопанство\" към КТ „Подкрепа\".Заради ниското заплащане в Агенцията по храните не достигат ветеринарни специалисти, затова предупреждават отдавна и синдикатите и ръководството на агенцията.Огромен плакат, на който хората са залепили фишовете от заплатите си, онагледява част от причините за протеста. Главен специалист с 32 години стаж и висше образование взима около 800 лева.От години Агенцията работи в условията на недостиг на средства, заради което заплатите на ветеринарните специалисти са с около 40 на сто по-малки от средното за страната.Липсва апаратура и препарати за изследвания. Условията на труд са мизерни. А от Агенцията се очаква да опазва здравето на нацията чрез контрол над храната. Това каза пред протестиращите лидерът на Земеделската федерация в „Подкрепа\" - Анелия Иванова.„Всяка година Министерството на финансите залага бюджет с дефицити на това министерство. Министърът на финансите пуска един бюджет, който за нас абсолютно не е съобразен с това, което трябва да свърши агенцията в частност. И след това, когато се наложи да се изсипват едни пари за обезщетяване на земеделски стопани, тези пари се намират. Настояваме тази практика да спре\".Протестиращите настояват към бюджета на Агенцията по храните да бъдат добавени още 40 млн. лева, за да може хората да работят нормално.Анелия Иванова опроверга спекулациите, че протестират, за да искат оставката на министъра на земеделието или на директора на Агенцията. Напротив, каза тя, те също се опитват да вдигнат бюджета, но проблемът е в неразбирането от страна на Финансовото министерство.Преди дни в интервю за „Хоризонт\" директорът професор Паскал Желязков каза, че има държавни ветеринари, служители на БАБХ, които отговарят за по няколко населени места заради недостиг на кадри. В същото време работните заплати са с около 200 лева под средната за страната.„Протестираме за стабилизиране на БАБХ, която беше мъртво родена. Бюджетът на МЗХГ е планиран с дефицит и това е всяка година\", заяви пред БНР Анелия Иванова от Федерация „Земеделие\" в КТ „Подкрепа\". В предаването „Преди всички\" тя посочи исканията на протеста:„Нашето искане е да бъдат заделени 105 млн. лева разходи за БАБХ на отделен ред в бюджета на Министерството на земеделието, храните и горите като целеви средства. По този начин ще се гарантира дейността на агенцията, която е единственият компетентен орган, който се занимава с безопасността по цялата хранителна верига. БАБХ действително харчи почти половината от бюджета на МЗХ. Това наистина е агенция, която е водеща в министерството. Твърдим, че е реалистично да се отделят тези средства на отделен ред и че могат да бъдат получени, защото така или иначе всяка година тези средства се изплащат. Нашето обръщение е към народните представители и премиера, с което искаме да ги призовем тази година да предвидят реален бюджет в МЗХ, защото всяка година финансовото министерство залага бюджет с дефицити на това министерство\".За поредна година сме излъгани от председателя на Комисията по бюджет и финанси, посочи Иванова и добави, че предложенията им, внесени още през лятото в комисията, не се взимат предвид:„Министърът на финансите изобщо не обръща внимание на политиките и програмите, т.е. пуска един бюджет, който за нас абсолютно не е съобразен с това, което трябва да свърши Агенцията. След това, когато се наложи да се изсипват едни пари за обезщетяване на земеделски стопани, тези пари се намират. Настояваме тази практика да спре\".Според Светла Василева, председател на Федерацията на независимите синдикати, исканията на работещите в БАБХ са справедливи:„Нашите искания бяха за увеличение на бюджета на Министерство на земеделието с 15 млн. Дефицитът в министерството е в размер на 10 млн. Той се дължи на извършени структурни промени в БАБХ и извършени всички заложени цели на правителствената програма. Бюджетът за разходи за персонал в министерството през 2019 г. беше 108 млн. За 2020 г. има правителствено решение - с 10 млн. беше завишен и той беше 118 млн. Тъй като дефицитът е точно 10 млн., това означаваше, че всички работещи 7500 души щяха да получат 0% увеличение. Финансовият министър беше категоричен, че няма да увеличи бюджета на МЗХ. В комисията г-жа Танева направи предложение да бъдат прехвърлени средства от „Разходи\" в „Разходи за персонал\" 10 млн., което осигурява 10% увеличение\".Протестът приключи с уговорката, че в следващите два дни ще се следят внимателно действията на народните представители и ако исканията на служителите в Агенцията по труда не бъдат удовлетворени ще последват ефективни стачни действия.От КТ „Подкрепа\" обаче се обявяват против това прехвърляне.Днешният протест не е подкрепен от КНСБ. ", "date": "2019.12.04", "title": "Служители от БАБХ излязоха на протест с искане за по-високи заплати"}
{"url": "http://www.cross.bg/registrirani-nyakoga-sred-1619525.html", "text": "/КРОСС/  Изминалият ноември се вписа сред трите най-горещите регистрирани някога ноемврийски месеци, редом с тези от 2015 и 2016 година, съобщи Европейската служба за климатичните промени \"Коперник\", предаде Франс прес.това е шестият пореден месец, който бие или който се доближава до топлинен рекорд. Световните температури са били с 0,64 градуса по-високи от средните за месец ноември спрямо референтния период от 1981 до 2010 година.В повечето от географскитe зони по света са били регистрирани по-високи температури от средните с изключение на източната част на САЩ, на Канада и на един регион, разпростиращ се от Сибир до иранското крайбрежие.От своя страна Световната метеорологична организация алармира, че 2019-а е била сред трите най-горещи години, регистрирани някога, припомня агенцията. ", "date": "2019.12.04", "title": "Изминалият ноември сред трите най-горещите регистрирани някога ноемврийски месеци "}
{"url": "http://www.cross.bg/dokymenti-prodykti-teritoriyata-1619502.html", "text": "/КРОСС/  Хранителни продукти и суровини без документи за произход са установени в различни обекти на територията на страната, собственост на фирма за производство на млечни продукти, занимавала се с вноса и износа им за Европейския съюз и за трети страни. Действията са осъществени на 3 декември при съвместна операция на служители от Икономическа полиция, ГДНП, СДВР и областните дирекции на МВР във Варна, Пазарджик, Стара Загора, Силистра, В. Търново, Бургас, Шумен, Хасково и Разград, НАП, БАБХ и съответните РИОСВ в 10-те области.В хода на операцията са проверени складове на големи дистрибутори на стоката на фирмата в градовете София, Варна, Пазарджик, Русе, В. Търново, Стара Загора, Бургас, Хасково, Пловдив, Шумен, Разград и Силистра, както и производствената й база на територията на област Силистра.  Именно в базата е установен и запечатан нерегламентиран склад, в който е открита стока без документи, удостоверяващи произхода й. Липсвали са и счетоводни документи. На територията на Бургаска област също е установен и запечатан склад за съхранение на продукти без документи, удостоверяващи произхода им. Подобни пропуски са констатирани и в други обекти на територията на останалите области. При инспекцията е засечена практика за разплащане на стока в пари в брой, а не по установения законов ред - по банков път.Работата по изясняване на случая продължава. Иззети са проби от предлаганата продукция и от производствената база. ", "date": "2019.12.04", "title": "Запечатаха производствена база на фирма за производство на млечни продукти"}
{"url": "http://www.cross.bg/ezero-lebedovo-sporta-1619508.html", "text": "/КРОСС/  Сцената на Зала 1 на НДК се превърна в ледена пързалка за „Лешникотрошачката\" и „Лебедово езеро\". Рисувайки картини с всяко свое движение върху леда, Държавният балет на лед „Санкт Петербург\" пренесе публиката в Зала 1 на НДК в едно по-добро духовно измерение с феерия от грация, приказно осветление, ръчно изработени декори от Маринския театър и оригиналната музика на Чайковски в „Лешникотрошачката\" и „Лебедово езеро\". Триумфът им бе награден с шестминутни овации от публиката.Продължавайки традицията да гастролират в напълно разпродадени зали у нас, Господарите на спорта приключиха турнето си в София.В рамките на двучасовите спектакли те смениха 90 костюма и разгръщаха актьорската си игра върху общо 9000 кг лед. Изграждането на съоръжението за шоутата отне 24 часа на екип от 30 души, които реновираха настилката с чиста вода в антракта.Тежката артилерия на Константин Расадин дойде с 22 шампиона по фигурно пързаляне, които счупиха всички рекорди по скромност въпреки статута си на светила в спорта - изискванията им за комфорт в бекстейдж зоната се свеждаха до свежи плодове, мляко и първокласен шоколад.Театралната трупа атлети на леда от Санкт Петербург се радва на предана публика у нас и доказателство за това са трите разпродадени дати през 2018-та в зала 1 на НДК.", "date": "2019.12.04", "title": "Руският държавен балет на лед вдигна на крака НДК (СНИМКИ)"}
{"url": "http://www.cross.bg/valeriya-kontzerti-vuzrast-1619488.html", "text": "/КРОСС/  12 -годишната Валерия Стоянова представя една от най -обичаните коледни песни „Елхови лес\"в аранжимент на д-р Емил Трайчев.  За крехката си възраст,  Валерия взема смелото и отговорно решение за акустичното изпълнение - вокал и пиано. Красивото коледно видео е дело на Стойчо Стоянов - XS Artists.Валерия дебютира в радио и тв ефир с народната песен \"Ясен месец\" в джазиран вариант на 1 юни.Валерия проявява интерес към музиката на 3 годишна възраст. На 5 години  посещава вокална група, но скоро след това има желание да се изявява самостоятелно. На 6 г. тя е одобрена да участва в телевизионното предаване \"Големите надежди\" и там се изявява на живо на големите концерти. Проявява огромен интерес към пианото и желание сама да си акомпанира на песните, които пее. С помощта на своите родители (музиканти) започва да прави различни аранжименти на любими песни. Впечатлени от таланта и, музиканти от поп и джаз гилдията и телевизиите я канят за самостоятелни участия в концерти и телевизионни предавания.  От съвсем малка участва и в благотворителни концерти. На няколко сцени пее в дует с Васил Петров, както и самостоятелно свири и пее на спектаклите  \"Синатра- Вегас 1 /2 \"  в зала 1 на НДК на една сцена с Хилда Казасян и Брус Джонсън и др.\n\t\t\t\t\t", "date": "2019.12.04", "title": "12- годишната  Валерия Стоянова  с коледен сингъл “Елхови лес“   "}
{"url": "http://www.cross.bg/godina-symata-otglezhdane-1619507.html", "text": "/КРОСС/ 380 лв. на месец остава размерът на обезщетението за отглеждане на дете до 2 години, решиха депутатите с одобрените на второ четене текстове в Закона за бюджета на Държавното обществено осигуряване (ДОО) за 2020 година.Парите за младите майки стават непроменени, като първата година след раждането те ще продължат да получават средства в размер на 80% от сумата, на която са осигурявани, а от първата до втората година на детето - 380 лв. на месец.„Раждат се все по-малко деца и трябва да обърнем посоката на политиките за стимулиране на семействата\", настоя Надя Клисурска от БСП, която от парламентарната трибуна аргументира неприетото от мнозинството предложение на опозицията парите за отглеждане на дето между първата и втората година да нараснат на 650 лв. месечно. „От 2013 г. обезщетението за отглеждане на дете е почти замразено\", каза тя и припомни, че парламентарната ѝ група за втора поредна година предлага алтернативен бюджет, който предвижда завишаване на сумата.От ГЕРБ признаха, че сумата е малка, но отправиха въпрос към опозицията. „Смятате ли вие, че ако направим 650 лв. тази сума, това ще доведе до повишаване на раждаемостта\", попита депутатът Румен Генов.Според него смисълът на тези разпоредби е да се създаде стимул за майките да се върнат на работните си места максимално бързо.Участие в дебата взе и новоизбраният социален министър Деница Сачева, която дебютира в дебатите вече в ролята си на социален министър. Тя определи като добри мерките, предприемани от държавата за насърчаването на раждаемостта. Според нея стимулирането на младите семейства да имат деца „не минава единствено\" през парични стимули, а изисква „комплексен подход\". „Майките искат да се върнат по-бързо на работа и този бюджет води именно до това. Наред с това ще се отделят повече пари за детски градини и за плащане на таксите за детски градини на социално слаби семейства. Наред с това, в малките населени места, където няма детски градини, ще се отделят средства за почасово гледане на малките деца. Този бюджет прави баланса между приходи и разходи и всички, които очакват от държавата помощ\", обясни социалният министър. ", "date": "2019.12.04", "title": "Парите за майчинство остават 380 лв., Сачева с дебют в парламента "}
{"url": "http://www.cross.bg/pari-myleta-kampaniyata-1619491.html", "text": "/КРОСС/  При мащабна операция срещу прането на пари полицейските служби на 31 страни са задържали 228 и са установили самоличността на над 3800 души, участвали в схеми като финансови \"мулета\". Това съобщи днес европейската полицейска служба Европол, цитирана от Франс прес.Операцията, продължила от септември до ноември, е довела до образуването на повече от 1000 наказателни разследвания и е осигурила възможност да бъдат избегнати \"загуби на обща стойност 12,9 милиона евро\", допълва Европол в комюнике.Повече от 650 банки, 17 банкови асоциации и други финансови институции са помогнали с информация за 7 520 измамни сделки с „мулета\" на пари.Органите на реда, съдебни и финансови власти от Австрия, Белгия, България, Чехия, Дания, Естония, Финландия, Гърция, Германия, Унгария, Ирландия, Италия, Латвия, Литва, Люксембург, Малта, Холандия, Полша, Португалия, Румъния, Словения, Словакия, Испания, Швеция, Австралия, Молдова, Норвегия, Швейцария, Великобритания, САЩ и Украйна са участвали в тази международна операция.Паричните „мулета\", за разлика от колегите им за търговия с наркотици, не прекарват незаконни стоки през физическа граница. Вместо това те участват - често несъзнателно - в дейности за пране на пари, като получават и прехвърлят незаконно придобити пари в банкови сметки и/или държави, отбелязва БГНЕС.Вербуващите паричните „мулета\"  прилагат различни схеми, за да примамят набелязаните субекти. Тази година случаите, свързани с „романтични измами\", отчитат възход, като престъпниците все повече набират „мулета\" на пари в сайтове за онлайн запознанства, изучавайки жертвите си във времето, за да могат да ги убедят да открият банкови сметки за изпращане или получаване на средства. Престъпниците също все повече се обръщат към социалните медии, за да наемат нови съучастници чрез онлайн реклами за бързо забогатяване. Тази техника е особено популярна сред студенти и млади хора.Дори и „мулетата\" на пари да действат неволно, те извършват престъпление и правните последици за тях могат да бъдат тежки. В зависимост от правната рамка на страната, мулетата могат да бъдат изправени пред дълъг затвор и да се сдобият с криминални досиета, които биха могли да им навредят сериозно до края на живота им, като никога не бъдат в състояние да се сдобият с ипотека или да открият банкова сметка.За да се повиши осведомеността за този вид измами, днес стартира кампанията за осведомяване #DontbeaMule в цяла Европа. С материали за повишаване на осведомеността, достъпни за изтегляне на 25 езика, кампанията ще информира обществеността за това как действат тези престъпници, как можем да се защитим и какво да направим, ако станем жертва.През следващата седмица международни партньори от органите на реда и съдебните органи, заедно с финансовите институции, ще подкрепят кампанията на национално ниво.„Мислите ли, че можете да бъдете използвани като муле? Действайте сега, преди да е станало твърде късно: спрете да превеждате пари и незабавно уведомете банката и националната си полиция\", се казва в текста на кампанията. ", "date": "2019.12.04", "title": "Над 200 ареста при международна операция срещу прането на пари "}
{"url": "http://www.cross.bg/borisov-sofiya-togava-1619494.html", "text": "/КРОСС/  След като преди дни кредитната агенция \"Стандарт енд пуърс\" повиши рейтинга на България, институцията е завишила и този на София от ВВВ- на ВВВ с положителна перспектива. Премиерът Бойко Борисов заяви, че София вече е с най-добрите показатели между столиците на балканските страни:\"Така че това им го подаряваме на нашите критици. Когато те постигнат такива резултати, правителството и държавата имат най-високия рейтинг на Балканите, а и в сравнение с Русия, Турция, Унгария и т.н. А столицата да ни е на първо място сред всички останали, тогава още по-внимателно ще им слушаме критичните бележки, но тогава\", посочи премиерът Бойко Борисов ", "date": "2019.12.04", "title": "Борисов: София е с най-добрите показатели сред балканските столици "}
{"url": "http://www.cross.bg/dvigatelite-samoleta-pravitelstvoto-1619495.html", "text": "/КРОСС/  Правителството отпусна 16 милиона лева допълнително на Министерството на отбраната. Средствата са за подмяна на двигателите на 8 самолета, за да се удължи ресурсът им, докато бъде изпълнена поръчката за доставка на новите американски изтребители.\"Така че нашите летци да могат да си изпълняват задълженията и да бъдат сигурни\", каза премиерът Бойко Борисов пред журналисти в началото на днешното правителствено заседание. ", "date": "2019.12.04", "title": "Правителството отпусна 16 млн. лв. за подмяна на двигателите на 8 военни самолета"}
{"url": "http://www.cross.bg/seks-yslygi-tyristi-1619496.html", "text": "/КРОСС/  Разрастване на пазара на секс услуги у нас, показва доклад на Центъра за изследване на демокрацията (ЦИД). Експертът Тихомир Безлов поясни:\"Българският вътрешен пазар на секс услуги, такива, които са обявили, че са ползвали секс услуги през годината, поне веднъж, са около 13%. Големият фактор са така наречените \"уикенд туристи\". Това са тези туристи, които започнаха да използват ниско бюджетните самолети и споделените апартаменти, показа, че рязко имаме покачване на този приход. Сега целият проблем не можем да го сметнем точно, направихме някакви усилия с интервюта по летищата\". ", "date": "2019.12.04", "title": "Доклад: Пазарът на секс услуги в България се разраства "}
{"url": "http://www.cross.bg/vsichki-filmi-drygi-1619479.html", "text": "/КРОСС/  Празниците наближават, а с тях и топлите семейни вечери, в които „най-накрая сме отново заедно\". Макар и за кратко, всеки оставя рутината на ежедневието си на заден план и се потапя в един по-красив, магичен и топъл свят в компанията на най-близките си. Всяко семейство има своята коледна рутина - едни украсяват още в края на ноември, други - на Бъдни вечер, някои си подаряват подаръците на 24-ти, други - на 25-ти, едни пият какао, други - греяно вино. Но има една традиция, която години наред всички ние, волно или неволно, спазваме всяка година - маратон с коледни филми. Сутрини в компанията на анимация за Дядо Коледа, елфи, елени и подаръци. Сериите на „Сам вкъщи\" сякаш никога няма да ни омръзнат, а сладникавите романтични филми за събирания и раздели по Коледа будят коледното настроение у всички ни. И неусетно телевизорът се превръща в семейно огнище - той ни дава още една причина да сме всички заедно.Ако сте решили тази година да посрещнете празниците с нов семеен телевизор, то направете най-добрия избор с OLED TV от LG.е достатъчно голям, за да събере цялото семейство пред екрана. Със своите 65 инча, той предлага перфектна картина и цвят, независимо от кой ъгъл гледате. Функцията Cinema HDR предоставя несравнимо кинематографично усещане и за най-големите филмови ценители. Поддържа повечето HDR формати и създава истинско кино изживяване с картина от Dolby Vision и звук от Dolby Atmos®. И всичко това в компактен размер с дебелина на екрана колкото монета от един лев. Този телевизор се слива с всяко интериорно решение, допълва го и добавя дълбочина, без да заема място. А за най- малките зрители има минимализиране на вредната „синя светлина\", за да предпази очите след продължително гледане. И не на последно място, ще забравите за досадното теглене на филми - с LG OLED E8 PLA имате достъп до приложения като Netflix и Amazon Prime с едно натискане на бутона. Качеството на модела е световно признато и печели награда EISI за най-добър продукт за 2018-2019.Сега само остава да изпечете сладките (или джоланчето), да стоплите шоколада (или виното) и да съберете всички любими хора на едно качествено кино изживяване в домашния уют.  ", "date": "2019.12.04", "title": "Какао, „Сам вкъщи“ и… нов телевизор"}
{"url": "http://www.cross.bg/tass-filipinite-agentziya-1619477.html", "text": "/КРОСС/  Най-малко 17 души станаха жертвите на тайфуна Камури във Филипините, предаде ТАСС, позовавайки се на агенция Блумбърг. По-рано Франс прес съобщи за четирима загинали.По информация на агенция Блумбърг щетите, които тайфунът нанесе на селското стопанство, се оценяват на 15,7 млн. долара. Близо половин милион души бяха евакуирани. В момента остават затворени три моста и части от няколко пътища.Администрацията на международното летище в Манила като предпазна мярка затвори вчера за 12 часа всички четири терминала на аерогарата. Освен това значителни щети понесе летището Легаспи в провинция Албай.Камури е двайсетият тайфун, който връхлита Филипините през тази година. Скоростта на ветровете му достига 150 км/ч, посочва ТАСС. ", "date": "2019.12.04", "title": "Вилнее тайфунът Камури, взе 17 жертви"}
{"url": "http://www.cross.bg/pensiya-dogodina-yanyari-1619485.html", "text": "/КРОСС/  Минималната пенсия за осигурителен стаж и възраст от 1 юли догодина да бъде 250 лв., гласува окончателно парламентът, предаде БТА.Във вторник вечерта, поради избухналия по време на гласуването на предложенията на отделните парламентарни групи скандал, вотът по текста беше отложен за днес, а заседанието прекратено.Мнозинството прие предложението на управляващите минималната пенсия за осигурителен стаж и възраст от 1 януари догодина до 30 юни да остане 219,43 лв., а от 1 юли до 31 декември - 250 лв. На дебатите присъства новият министър на труда Деница Сачева.Отхвърлено беше предложението на \"Воля\" най-ниската пенсия да бъде 300 лв. , на БСП - от 1 януари тя да е 250 лв, а от 1 юли - 300 лв. Не бе прието и искането на ДПС от 1 януари до 31 декември догодина минималната пенсия да е 250 лв..Дневният минимален размер на обезщетението при безработица да е 9,00 лв., а максималният - 74,29 лв.Депутатите продължават с обсъждане размера на други парични обезщетения. Заложено е помощта за отглеждане на дете до 2-годишна възраст да остане 380 лв. ", "date": "2019.12.04", "title": "Минималната пенсия от 1 юли става 250 лв."}
{"url": "http://www.cross.bg/bulgariya-otglezhdane-politika-1619478.html", "text": "/КРОСС/  „Считам, че трябва да дебатираме предложението ни за увеличение на помощите за отглеждането на дете между 1 и 2 години, защото имаме проблем от националната сигурност - ние просто изчезваме като нация. Няма друга държава, която толкова бързо да се топи. Не смятам, че е такъв голям проблем на бюджета - да не можем да осигурим тези средства за отглеждане на дете между 1 и 2 години, защото става въпрос за бъдещето на тази страна. Искаме да вдигнем тези помощи от смешните 380 лева на минималната работна заплата\". Това заяви от трибуната на Народното събрание зам.-председателят на ПГ на „БСП за България\" Драгомир Стойнев. По думите е нормално държавата да отговори подобаващо в този период за отглеждане на детето, когато този човек е бил коректен към осигурителната система.Виолета Желева: 380 лева е безумно ниско ниво на обезщетение - близко до линията на бедност„Нашето предложение е обезщетението за отглеждане на дете от 1 до 2 годишна да бъде обвързано с минималната работна заплата - или да бъде увеличено на 650 лева за 2020 година. Тук става дума за обезщетения за отглеждане на деца за майки с осигурителна история, които имат осигурителни права\". Това заяви депутатът от „БСП за България\" Виолета Желева. „Няма механизъм, който справедливо да регламентира това обезщетение през годините. Това обаче не бива да бъде оправдание да бъдат пренебрегвани тези осигурителни права и да се замразяват тези обезщетения на безумно ниско ниво - 380 лева- Това ниво е близко до линията на бедност\", категорична бе Желева.Весела Лечева: Предлагаме увеличаване на обезщетенията за майките, защото тяхното състояние в малките общини е изключително тревожно  \"Бюджетът за Държавното обществено осигуряване разглежда един от основните социални проблеми, свързан не само с размера на пенсиите, а и с основната политика по отношение на демографското състояние на България. Вие всички знаете таблиците, които отреждат на България начело на всички негативни класации по отношение на демографските показатели, по отношение на смъртност, раждаемост, миграция, доходи, бедност, размер на пенсии - всичко това, което определя състоянието на България в демографска криза. Днес ние предлагаме пакет от мерки за справянето с тези въпроси, които предлагаме вече трета поредна година. Предлагаме увеличаване на обезщетенията за майките за отглеждане на деца от една до две години, защото тяхното състояние в малките общини е изключително тревожно\". Това каза Весела Лечева, народен представител от ПГ \"БСП за България\".Тя призова поне новият социален министър Сачева да сподели своята политическа воля, поради нежеланието на парламентарната група от управляващото мнозинство да участва в дебата. Валери Жаблянов: Към кого е насочена социалната политика, щом не е нито към младите, нито към старите\"Каква е философията на социалната политика в България? Защото министерството не е само на социалната политика, а и на труда. Между тези две области трябва да има връзка.  Вие казахте, че целта е на социалната политика е да  се постигнат някои баланси. Балансите в обществото по отношение на доходите и неравенството са изначално нарушени. Те са нарушени от господството на пазарните отношения, от неравенствата в доходите и възможностите и в експлоатацията на човешкия труд. След като казвате, че в бюджета са важни не числата, а разумът, след като не може за пенсионерите и след като не може и за майките - не може за старите, не може и за младите, към кого не насочена социалната политика\"? С тези думи се обърна Валери Жаблянов, народен представител от ПГ \"БСП за България\", към социалния министър Деница Сачева.   ", "date": "2019.12.04", "title": "Драгомир Стойнев: Да увеличим помощите за отглеждане на дете между 1 и 2 години на минималната работна заплата"}
{"url": "http://www.cross.bg/balkani-nato-sofiya-1619481.html", "text": "/КРОСС/  Вицепремиерът и министър на външните работи на България Екатерина Захариева ще участва в конференция „Западни Балкани\", която ще събере в София политици и експерти от Европа в областта на геополитиката, международните отношения и националната сигурност. За срещата в България пристига Роберт Пшчел - старши експерт „Русия и Западни Балкани\" в НАТО. Вече бе обявено, че участие ще вземе българският еврокомисар Мария Габриел, както и посланикът на Европейския съюз в Косово Наталия Апостолова.Конференцията е организирана от Фондацията за европейска реформа New Direction, вицепрезидент на която е членът на EП  и групата на Европейските консерватори и реформисти и заместник председател на ВМРО Ангел Джамбазки, и Международния републикански институт (IRI). Представителите на европейските институции, НАТО, неправителствени организации и българския парламент ще дискутират ключови теми, свързани с бъдещето на Западните Балкани, като сигурност, миграция и присъединяване към НАТО, регионално сътрудничество и укрепване на трансатлантическия ангажимент, предизвикателства и бъдещи важни решения пред региона. Конференцията ще се проведе на 7 декември в Национален дворец на културата в София.", "date": "2019.12.04", "title": "Екатерина Захариева и старши експерт на НАТО ще участват в конференция \"Западни Балкани\" в София"}
{"url": "http://www.cross.bg/adecco-group-hora-1619480.html", "text": " /КРОСС/ -За поредна година Adecco Group даде възможност на тепърва прохождащи на пазара на труда млади хора да придобият изключително ценен опит в работна среда с инициативата #ExperienceWorkDay. Те получиха насоки за първите стъпки в професионалното си развитие в офиса на Adecco Group България в София.По време на Experience Work Day участниците имаха възможността да видят как протича един работен ден на служителите на Adecco Group в отделите: човешки ресурси, IT, финанси и счетоводство и набиране на персонал. Младите хора научиха за уменията и характеристиките, които работодателите търсят в съвременните бъдещи служители, както и тайните на процеса на търсене на работа. По време на интерактивен семинар участниците получиха съвети за изготвянето на CV-то си, подготовката им преди интервю и използването на социалните мрежи при търсене на работа.Въпреки ниските нива на безработица у нас, част от младите хора срещат трудности при намирането на работа веднага след завършване на образованието си. От своя страна, работодателите акцентират върху необходимостта от увеличаване набора от уменията на младите хора, тъй като липсата на такива е основна пречка за намирането на подходящи кандидати. Преходът от обучение към работа е сложен процес, при който младите кандидати често се нуждаят от подходящи насоки, за да бъдат по-ефективни и по-малко стресирани.„Практическият опит е необходим на младежите, които сега завършват. Инициативата Experience Work Day ни дава възможност да подкрепим младите талантливи хора, тъй като те могат да придобият личен опит от работата, която ги интересува, както и да отговорим на всички въпроси, които могат да имат по отношение на процеса на търсене на работа.\", казва Константинос Милонас, Изпълнителен директор на Adecco Group за Гърция и България.„Това беше едно изключително ценно преживяване. В днешно време връзката висши учебни заведения и бизнес е прекъсната и организираният от Adecco България #ExperienceWorkDay е едно школо, което ни даде много познания за реалната бизнес среда и процеси. Много се радвам да видя, че бизнесът все пак има интерес към младите хора, завършващи образованието си, и е готов да ни подаде ръка по пътя към следващия етап от живота.\", сподели един от участниците в програмата Валерия Петкова, бакалавър „Икономика на Човешките ресурси\" в УНСС.Инициативата Experience Work Day е част от програмата CEO for One Month, която цели да подпомага младите в придобиването на опит и умения, които ще улеснят прехода им от образованието към работния пазар.  Повече информация за програмата \"CEO for One Month\" можете да откриете . можете да гледате видео от инициативата на Adecco Group Experience work day.", "date": "2019.12.04", "title": "Adecco Group организира инициативата #ExperienceWorkDay"}
{"url": "http://www.cross.bg/rymen-radev-nato-1619482.html", "text": "/КРОСС/  Срещата на върха на НАТО не трябва да се превръща във вътрешнополитическа трибуна, а да допринася за укрепване на единството и повишаване на сигурността. Проблемите и съществуващите противоречия обаче трябва да се поставят откровено и да има конструктивен дебат, какъвто очакваме. Това заяви президентът Румен Радев преди началото на Срещата на държавните и правителствените ръководители на държавите-членки на НАТО в Лондон.Президентът посочи, че преди пет години всички държави-членки са поели ангажимент разходите за отбрана да бъдат увеличени, но това трябва да стане прозрачно и ефективно. „Тук количественият критерий не трябва да бъде единствен измерител, важно е и по какъв начин тези вложени пари се трансформират в отбранителни способности и не по-малко важно е те да допринасят и за собственото икономическо развитие и за укрепване на социалните системи, а не за тяхното изтощаване\", подчерта още президентът Румен Радев. ", "date": "2019.12.04", "title": "Румен Радев от Лондон: Вложените средства в отбрана трябва да допринасят и за собственото икономическо развитие "}
{"url": "http://www.cross.bg/selishte-tyrizum-sportni-1619487.html", "text": "/КРОСС/ Огромен интерес предизвика представянето на туристическо селище Терма вилидж в българското посолство в Москва. На презентацията на селището, което е изградено в Добричка област, присъстваха над 200 от водещите руски туроператори, президенти на федерации и спортни клубове, бизнесмени, треньори, състезатели, популярни личности от сферата на спорта и културата.Те се запознаха с новите възможности за туризъм и провеждането на спортни събития у нас.По стар български обичай гостите бяха посрещнати с хляб и сол, а поводът за събирането беше 5-годишнината на ваканционното селище, което до момента е посрещнало над 100 хиляди посетители.Посланик Атанас Кръстин поздрави създателите на селището за постигнатите успехи, които предоставят много нови възможности за развитието на българо-руските отношшения.Футболно игрище и тенис център са сред новите атракции, които ще предоставя Терма вилидж, разположено в Кранево, съобщи пред огромната аудитория изпълнителния директор Максим Секов.Гордост за ваканционното селище са и ледената пързалка, която чака вписване в Книгата на рекордите Гинес, красивия плаж със ситен пясък и чистото море.Част от портфолиото на комплекса включва и плувен басейн с олимпийски размери, коферентна зала за събития и сватбени тържества. В близост до това прекрасно място за СПА , спорт, туризъм и почивка, се намира природния резерват Балтата. Навръх петата си годишнина комплексът беше удостоен и с наградата Медикъл СПА център на годината на Българския съюз по балнеология и СПА туризъм.", "date": "2019.12.04", "title": "Огромен интерес към туристическо събитие в БГ-посолството в Москва"}
{"url": "http://www.cross.bg/palata-smetnata-komitet-1619484.html", "text": "/КРОСС/  Срокът за представянето пред Сметната палата на отчетите за приходите, разходите и поетите задължения за плащане във връзка с предизборната кампания е 6 декември 2019 г. (30 работни дни след изборния ден). При провеждане на балотаж срокът за представяне на отчети е 13 декември 2019 г.До момента в Сметната палата отчети са подали 28 партии, 2 коалиции от партии, 146 инициативни комитети и 134 местни коалиции.Сметната палата напомня, че отчетът трябва да се изпрати от представляващия партията, коалицията или инициативния комитет на хартиен и електронен носител, придружен с извлечение от банковата им сметка. Към отчета трябва да се приложат декларациите за произход на дарените средства, когато са в размер над една минимална работна заплата (560 лв. за 2019 г.), както и декларациите за произход на средствата, предоставени от кандидат или член на инициативен комитет, когато средствата надхвърлят една минимална работна заплата. (чл. 172, ал. 1 и ал. 3 от ИК).Отчет, който не отговаря на изискванията относно формата, съдържанието и начина на представяне, се смята за неподаден.За непредставен отчет на лицето, което представлява партията или инициативния комитет, или на лицата, които представляват коалицията, се налага глоба от 2000 до 10 000 лв.Сметната палата ще публикува подадените отчети и ще извърши одит за съответствие на декларираните приходи и извършените разходи във връзка с предизборната кампания, когато те надхвърлят 1000 лв. (чл. 172, ал. 6 от ИК). ", "date": "2019.12.04", "title": "Остават 3 дни за подаването на отчетите за предизборната кампания за местните избори"}
{"url": "http://www.cross.bg/garet-deiivid-leva-1619483.html", "text": "/КРОСС/  Най-успешният кросоувър изпълнител в света в момента, виртуозният цигулар Дейвид Гарет включи София на 25 октомври 2020, зала Арена Армеец, в световното си юбилейно турне \"UNLIMITED - LIVE\" 2020! Понастоящем продукцията се радва на феноменален успех из целия свят - от Германия, през Полша и Италия, до Турция и Израел. Ексклузивната новина потвърдиха организаторите на събитието и мениджъри на Гарет RTK Roland Temme - Германия и компанията-съорганизатор за България Прагма Ентъртеймънт.С помощта на най-новите технологии, които смесват звук и визуалност, \"UNLIMITED - LIVE\" представя един феноменален и невиждан до този момент спектакъл, в който публиката се потапя в наистина незпитвано, почти кинематографично-музикално преживяване. Цигуларят-рокзвезда спира дъха на почитателите си с един невероятен микс от нови композиции, unplugged аранжименти и уникални непредставяни версии на най-големите си хитове! Независимо дали става въпрос за иконичните кросовър поп и рок парчета от творчеството на музикалната легенда или изпълнения от класическия му репертоар, Дейвид Гарет за пореден път ще докара до екстаз публиката със своята космическа виртуозност. Новото му шоу, едновременно наелектризиращо обстановката до степен на екзалтация, но и много лично и интимно, вече си спечели над 200 000 фена в световен мащаб към настоящия момент на обиколката, стартирала само преди месеци и вече преминала през Европа и Азия като вихрушка.Името на турнето \"UNLIMITED\" (\"Безгранично\") изобщо не е случайно -  Дейвид Гарет никога не е допускал да бъде ограничаван в определени музикални рамки и именно страстта му към експериментаторство и музикалната креативност раждат едно феноменално шоу, събрало в себе си необятна гама от музикални стилове, подплатена от невиждани визуализации. Музикалният гений успява не само да привлече съвсем нова публика, която се наслаждава както на кросовър течението, така и на класическата музика - той е и иноватор-инструменталист, ползващ цигулката освен като класически и така и като инструмент, с който се прави рок музика.Неговите опияняващи интерпретации като \"Purple Rain\"  или \"Smells Like Teen Spirit\", спиращите дъха с красотата си версии на класики като  \"Nothing Else Matters\" или \"November Rain\" и новата му поредица на световни поп и рок хитове като \"Viva la vida\" или \"Hey Jude\", заедно с аранжиментите му на традиционните класически съкровища сред които \"Пета симфония\" на Бетовен или \"Лунна светлина\" на Дебюси вече си спечелиха милиони фенове по целия свят, станали верни последователи на творчеството на Дейвид Гарет за цял живот.Билетите за \"UNLIMITED - LIVE\" 2020 на Дейвид Гарет в София, 25 октомври 2020 година могат да бъдат закупени от утре, 05. 12. 2019 (четвъртък), 10:00 часа,  от Ивентим България онлайн, както и в мрежата на Ивентим в цялата страна на цени от 65 лева, 75 лева, 85 лева, 105 лева, 125 лева, 165 лева и ВИП 185 лева.Наричан Паганини на поп звездите и Джими Хендрикс на цигуларите, Дейвид Гарет е „Цигуларят на Дявола\" на нашето време, интернационална суперзвезда, която магически смесва мелодиите на Металика и Моцарт. Окачествен е като пионерът в модерното „кросоувър\" течение, както и като един от най-талантливите и виртуозни музиканти, Дейвид се чувства еднакво „у дома си\", независимо дали изпълнява най-сложните класически композиции заедно с водещи световни оркестри и диригенти или свири неостаряващите рок класики на мащабните и претъпкани стадиони.Обожаван от милиони фенове по целия свят, Дейвид Гарет е продал милиони билети и е спечелил 24 златни и 16 платинени награди на най-разнородни музикални форуми в градове като Хонг Конг, Германия, Мексико, Тайланд, Бразилия, Сингапур и много други.  Дейвид Гарет комбинира харизмата на рок звездата с виртуозността, присъща само на най-талантливите класически инструменталисти на нашето време. ", "date": "2019.12.04", "title": "Дейвид Гарет пристига в София с новото си световно турне “UNLIMITED – LIVE” "}
{"url": "http://www.cross.bg/sedmitza-firma-rabotna-1619468.html", "text": "/КРОСС/  За един интересен експеримент в Русе ви разказахме преди половин година. Собственик на консултантска фирма въведе четиридневна работна седмица, като запази заплатите и бонусите на служителите си. Шест месеца по-късно експериментът е оценен не просто като положителен, а и като единствения възможен начин на работа в тази фирма.Когато през юли Петър Петев решава служителите му в офисите в Русе и Бургас да почиват с един ден повече през седмицата, не е много сигурен за резултата. Днес вече няма никакво колебание - ползите от 4-дневната работна седмица са безспорни.Спокойно можем да отчетем експеримента като успешен, тъй като нито работата изостава, а всъщност и атмосферата в офиса е невероятна, обяснява Петър Петев-собственик на консултантска фирма. И дори не намира недостатъци в този модел на работа, защото колегите му сами си правят графика за почивките.Имаме постоянно присъствие в офиса, но пък хората се редуват. Понякога сливат петък с понеделника от едната и от другата седмица и им стават дори четири почивни дни, обяснява Петър Петев.Въпреки по-малкото работни дни заплатите на служителите във фирмата не са намалени. Отпуските -също, а бонусите са се увеличили.Имаме система, по която възнаграждаваме експертите по повод на конкретна работа, конкретно мероприятие, което така се е случило с по-голям интензитет на натоварването, така че нищо не се е променило, обяснява директорът на фирмата.Служителите в офиса вече дори и не могат да си помислят, че ще се върнат на стандартната седмица.Даже не стои на дневен ред въпросът за отмяна на този начин на определяне на работното време, казва Петев.Служителите са доволни не само, че успяват да се справят с планираните си задачи за по-кратък период, но и защото им остава време за развлечения и хоби.В тази русенска фирма всички са единодушни, че успешният модел може да се внедри и в други компании в сферата на услугите. ", "date": "2019.12.04", "title": "Експериментът в Русе: Безспорен успех на 4-дневната работна седмица"}
{"url": "http://www.cross.bg/bulgariya-sektor-kostadinov-1619469.html", "text": "/КРОСС/  \"България се събужда без вода. Имало е и случаи, в които България се събужда под вода. И двете крайности са пример за неустойчивото управление на водния сектор\". Това заяви Атанас Костадинов, народен представител от ПГ \"БСП са България\", пред БСТВ. Според него шефът на ВиК- Перник не може да бъде виновен за проблемите с безводието в Ловеч, Плевен, Шумен, Котел, Въча. \"Очевидно има друг проблем, системен, който или не се казва, или не се разпознава, което е още по-лошо. България отдавна лъже Европейската комисия, че управлява водите в съответствие с рамковата директива. Проблемът има два компонента - фасада, че нещо се прави, но и съвсем злонамерено стратегическо планиранe на тяхното използване с цели, различни от публичните. Все още има управленски кадри на ниво дирекция и заместник-министър, които не правят разлика между реформата на водния сектор и реформата на ВиК сектора\", каза Костадинов.По неговите думи Европейската комисия е искала от България да  направи реформа във водния сектор, а правителството е направило реформа на ВиК сектора. \"Това е нищожно и сега берем плодовете\", допълни народния представител.\"Това, което трябва да се направи, е- първо, незабавнo да се даде живот на Националната стратегия за управление на водния сектор. Второ, всеки, който не прави разлика между стратегия във ВиК сектора и Национална стратегия за управление на водите и развитие на водните ресурси, не трябва да се занимава с тези въпроси\", заяви Костадинов. Той каза още, че  вече има създадени стратегия за сектора и подробен план за действие, но те не са приети от МС и по тях се бездейства. Според депутата на левицата това бездействие и безхаберие е умишлено - с цел да се назначат определени лица, които да управляват големите водни проекти. \"В дългосрочен план, това казва стратегията, разработена от Световната банка, понеже България няма достатъчно пари, ще ползва финансови инструменти.  Това означава водни заеми и покачване цените на водата\", категоричен бе Атанас Костадинов. ", "date": "2019.12.04", "title": "Атанас Костадинов: Бездействието и безхаберието във водния сектор е умишлено"}
{"url": "http://www.cross.bg/obyasni-ykrasata-desi-1619470.html", "text": "/КРОСС/  2 дни, след като грейнаха светлините в центъра на София, откраднаха част от украсата и табелките с послания на дарителите на \"Елхите на таланта\".35-те дръвчета бяха поставени на 1 декември пред НДК, а целта е след 15 януари да  бъдат засадени. Вчера сутринта дойдохме тук и установихме, че табелите ги няма. Те са много красиви, направени от хубав материал и дизайнерски. От тях се разбира кой е дарил елхата и на тях има коледни и новогодишни табели, обясни в „Здравей, България\" организаторът на инициативата - актрисата Деси Тенекеджиева. Тя обясни, че всички части на украсата са били вързани с кабели, но това не попречило на крадците. В района има и камера за видеонаблюдение. От охранителната фирма, чиято собственост е тя са видели запис с кражбата. На него се виждало, че извършителят е младо момче, обясни още Деси Тенекеджиева. ", "date": "2019.12.04", "title": "Вандали задигнаха украсата на коледни елхи "}
{"url": "http://www.cross.bg/maski-chastitzi-samo-1619472.html", "text": "/КРОСС/  Все повече хора използват маски срещу мръсния въздух. Те обаче могат да ни предпазят, само ако са сертифицирани. Това каза в \"Сутрешния блок\" на БНТ пулмологът д-р Александър Симидчиев, началник на функционалното отделение към Медицинския институт към МВР.Маската е индивидуално решение за някои елементи от замърсяването на въздуха, най-вече за т.нар. фини прахови частици. И те са решение само когато маската е сертифицирана. Защото маски има разнообразни, но само някои предпазват от възможността да влязат тези най-малки частици. И именно защото те са малки, всяка пролука, която има между маската и лицето, може да служи като място, от където да влязат тези частици, коментира д-р Сидимчиев. Тези маски имат пластина отгоре, която позволява много плътно да се прилепи към носа и имат два броя лентички, които дърпат отдолу и отгоре.На маските пише винаги сертификацията за какъв тип прах са, добави експертът. Когато пише \"FFP3\", това е европейският стандарт за защита от фини прахови частици. Такива маски обикновено се използват в строителството и в други дейности, където се генерира много прах, но когато имаме прах и в околната среда, могат да се ползват.Докато транспортът е целогодишен проблем, битовото замърсяване е зимно време. За съжаление, една печка генерира между 13 и 15 пъти повече от един автомобил. Така че всъщност през зимата, когато в София се включат около 50 000 печки допълнително, това значи към 900 000 автомобила все едно са влезли допълнително. Удвояваме трафика. Това е причината през зимния период нивото на замърсяване да е толкова високо.Докторът отбеляза, че зимно време и замърсяването, и инфекциите се увеличават и припомни, че по-високото ниво на замърсяване увеличава вероятността да бъдем атакувани от инфекции. ", "date": "2019.12.04", "title": "Пулмологът: Ползвайте маски срещу мръсния въздух"}
{"url": "http://www.cross.bg/sofiya-mashini-komentira-1619474.html", "text": "/КРОСС/  Към момента ситуацията в София е спокойна. Не вали сняг, но този, който натрупа вчера, се задържа. Столичната община има на разположение 166 снегопочистващи машини.Старши инспектор Тони Стаменов, Столичен инспекторат коментира, че не всички 166 машини са били по улиците на София през изминалата нощ, но всички са били в готовност. Доста хора вече знаят, на 67 точки са разположени. Като цяло нощта беше сравнително спокойна. Основният снеговалеж спря около 2 часа.Бяха извършени 88 обработки на основни пътни артерии, вътрешно квартални улици.Имаше няколко проблеми на планината Витоша. Там недобросъвестни шофьори на МПС предизвикаха ПТП, защото не са готови за зимата, коментира още ст, инсп. Тони Стаменов.За непочистените спирки на градския транспорт санкциите достигат до 2000 лв. на спирка, така че самите фирми имат интерес да почистят, добави експертът. За непочистен тротоар глобите започват от 50 лв. ", "date": "2019.12.04", "title": "166 машини чистят  София "}
{"url": "http://www.cross.bg/suvet-bulgariya-klientski-1619471.html", "text": "/КРОСС/  На 30 ноември 2019 г. в гр. Стара Загора се проведе първата работна среща на новия състав на Клиентски съвет към EVN България - група от битови клиенти, които участват в дискусии с представители на компанията. Новият, четвърти състав е продължение на инициативата, стартирала преди 6 години за близост до клиентите. Участниците в Клиентски съвет имат възможност да предложат конструктивни идеи и препоръки за подобряване услугите и дейността на компанията. Заседанието в гр. Стара Загора беше общо 15-то поред за инициативата.Eксперти от EVN България обсъдиха с участниците актуални въпроси, касаещи дейности по зимната подготовка на дружеството, полезни съвети за ефективно потребление на енергията през зимния сезон и др.  Участниците в Клиентския съвет бяха избрани през ноември 2019 г. след процедура по кандидатстване като участието е доброволно и безвъзмездно. Клиентският съвет се организира под мотото „Вашите идеи създават промяна\" и е в подкрепа на непрекъснатия стремеж на дружеството за повишаване на клиентската удовлетвореност. Той има консултативна роля за дейността на дружествата в групата EVN България, които подлежат на стриктни регулативни норми съгласно българското законодателство.   ", "date": "2019.12.04", "title": "Новият Клиентски съвет към EVN България проведе първата си среща"}
{"url": "http://www.cross.bg/voda-bezvodieto-kolichestva-1619486.html", "text": "/КРОСС/  Емил Костадинов е новият областен управител на Перник. Той бе избран от правителството, след като премиерът Бойко Борисов поиска оставката на досегашния губернатор Ирена Соколова.  До момента той беше кмет на кметство „Изток\" в града.Повод за рокадата стана водният режим в областта. А правителството предприе мерки срещу безводието.  \"Ние когато направим грешка си я понасяме по един начин. Освобождаваме Ирена соколова,  назначаваме Емил Костадинов. Трябва много ясна стратегия за безводието. Дай боже да вали сняг непрекъснато ще го чистим но да напълни язовирите. Преди с наводненията сега с безводието\", коментира Борисов.\"След пломбирането на помпен станция притока към язовира е 2 по- голям. 2 45 на пречиствателната станция е имало сложени лепенки за прекратяване на подаване на вода към промишленити предприятия основно топлофикация и стомана\", коментира министърът на околната среда и водите Нено Димов.„Това което беше насрочено като краткосрочни мерки - да се насочат допълнителни количества от владайския канал за запълване на язовир „Студена\". С помощта на  „Софийска вода\" обходихме набелязана и са изпълнени и имаме допълнителни количества вода които се насочват към язовира\", каза регионалният министър Петя Аврамова. ", "date": "2019.12.04", "title": "Избраха новия областен управител на Перник"}
{"url": "http://www.cross.bg/gurnevski-parlamentarnata-tribynata-1619473.html", "text": "/КРОСС/  „В Председателския съвет не беше постигнато съгласие г-н Гърневски да бъде назан с порицание. Ние ясно заявихме нашата позиция, че той трябва да бъде отстранен минимум от едно заседание. Искам да напомня на народните представители и на българските граждани, че г-н Гърневски не обижда ПГ на „БСП за България\" за първи път. Правил го е многократно от трибуната, а вчера - публично от залата, наричайки ни „червени боклуци\". Зад нашата парламентарна група обаче стоят 1 милион избиратели.\"Това заяви зам.-председателят на ПГ на „БСП за България\" Георги Свиленски от трибуната на Народното събрание. Той отбеляза парадокса, че Гърневски е член на парламентарната комисия по етика. „Това е човекът, който трябва да следи за спазването на правилника, да се държи етичен тон и да се уважаваме помежду си. Г-жо председател, от името на парламентарната ни група настояваме г-н Гърневски да бъде наказан с отстраняване от пленарна зала, за да възстановим доверието и парламентаризма - всеки трябва да си понася наказанието\", призова народният представител от левицата.  ", "date": "2019.12.04", "title": "ПГ на „БСП за България“ настоява за отстраняването на Спас Гърневски от пленарна зала заради обиди "}
{"url": "http://www.cross.bg/rysiya-kamarata-predstavitelite-1619475.html", "text": "/КРОСС/  Камарата на представителите на Конгреса на САЩ прие резолюция, в която се обявява против участието на Русия в Г-7, съобщава РИА Новости.За документа са гласували 339 членове на Камарата на представителите, а 71 са против. Той няма силата на закон в Съединените щати и има препоръчителен характер по отношение на изпълнителната власт, която не е длъжна да го спазва.В резолюцията се казва, че Русия не трябва да се връща в Г-7, „докато не започне да зачита териториалната цялост на своите съседи и не се придържа към стандартите на демократичното общество\".Преди това този документ беше одобрен от комисията по външни работи.Президентът на САЩ Доналд Тръмп по-рано обеща да покани руския лидер Владимир Путин на следващата среща на Г-7, която ще се проведе в САЩ през 2020 година. Според него има смисъл да се обсъждат много международни въпроси заедно с Москва.По-късно френският президент Еманюел Макрон заяви, че лидерите на страните членки на Г-7 по време на последната среща на върха не са могли да постигнат консенсус по поканата на Русия в клуба, а германският канцлер Ангела Меркел свързва възможността за подновяване на Г-8 с напредък по украинския въпрос.На свой ред Владимир Путин подчерта, че Москва е готова за диалог и не изключва възстановяването на формата Г-8, но това не е „самоцел\". ", "date": "2019.12.04", "title": "Камарата на представителите на САЩ прие резолюция срещу връщането на Русия в Г-7 "}
{"url": "http://www.cross.bg/desislava-radeva-dayning-1619476.html", "text": "/КРОСС/  Първата дама на България сложи последен щрих към елхата на \"Даунинг стрийт\" 10, като закачи коледна топка с българска шевица.В профила си във Фейсбук Десислава Радева написа: \"На елхата на Лондонската \"Даунинг стрийт\" 10 вече има българска коледна играчка\".Румен Радев заедно със съпругата си Десислава Радева присъстваха на прием в Бъкингамския дворец, както и при Борис Джонсън.Президентската съпруга Десислава Радева остана впечатлена от елхата на \"Даунинг стрийт\" 10, където заедно с президента бяха на прием при британския премиер.Президентът Румен Радев, съпругата му Десислава Радева и водената от него делегация пристигнаха вчера в Лондон за участие в двудневната среща на върха на НАТО, чиято същинска част започва днес.Президентът на България Румен Радев седна до Доналд Тръмп на общата снимка преди официалната вечеря на лидерите на НАТО в Лондон на приема, даван от Нейно Величество Кралица Елизабет II в Бъкингамския дворец, е в чест на държавните и правителствени ръководители на страните-членки на НАТО. ", "date": "2019.12.04", "title": "Десислава Радева закачи българската шевица на елхата на „Даунинг стрийт“ (СНИМКИ) "}
{"url": "http://www.cross.bg/ypravitel-oblasten-pernik-1619459.html", "text": "/КРОСС/  Перник ще има нов областен управител. След водната криза в района, премиерът обяви за рокадата.Досегашният областен управител Ирена Соколова е предупредена, че ще бъде сменена. Това ще стане на редовното заседание на Министерския съвет днес. А до смяната се стигна след като беше установено, че има нерегламентирано източване на вода от язовир Студена и градът влезе във воден режим. ", "date": "2019.12.04", "title": "Сменят областния управител на Перник"}
{"url": "http://www.cross.bg/vulchev-pisa-krasimir-1619460.html", "text": "/КРОСС/  Трябва да променим нашите изпитни формати. Това ще го направим за първи път догодина\". Това съобщи в ефира на NOVA министърът на образованието Красимир Вълчев.Това ще бъде част от промяната във фокуса на системата - не към трупането на енциклопедични знания, а към развиването на умения. Равносметката се прави и по повод последните резултати от международното проучване PISA. 6 900 деветокласници в България са участвали. И в трите категории - четене, математика и природни науки, има спад в резултатите. Като по природни науки разликата надолу е значителна.„Нашата система дава повече знания, но по-трудно ги трансформира в умения за функционална пригодност за живота\", заяви образователният министър Красимир Вълчев.Министърът коментира, че от 2000 година насам няма влошаване в резултатите на учениците, а по-скоро стабилни резултати. „Имало е години и с по-ниски резултати, но това са нормални статистически колебания\", смята още министърът.„Не трябва да драматизираме отрицателната разлика, по-скоро проблемът е, че нямаме подобрение в дългосрочен период. Няма и как да има подобрение, защото това все още е старата система, старите програми\", обясни Красимир Вълчев.Той обясни и какво мери точно проучването PISA. „Една задача по PISA е елементарна като математически алгоритми, но изисква транслиране на житейска ситуация в математическа задача. Това мери PISA\".„Променяме учебните програми от 2016 г. Конкретно този випуск са по старите учебни програми. Учителите препускат по материала. Ще намалим дълбочината на темите. Трябва да учат многочлени, тъждества, триъгълници, но по-малко от това\", каза Красимир Вълчев.Целта на промените са в по-голяма степен да се стимулира интереса за учене на децата.„Трябва да насочим цялата система към умения. Това е, с което закъсняхме\", каза министър Вълчев.„По другите изследвания сме на 8-мо - 9-то място в Европа по четивна грамотност. Имаме проблеми между 4 и 9 клас, в периода, в който децата имат най-малко желание за учене, но това е проблем на системата\", коментира Вълчев.За скандала с „Под игото\" и затова, че над 6 000 архаични думи са заменени с аналози от съвременния българския език, Вълчев заяви: „При PISA всички страни констатират проблем с комуникативните умения, децата четат от екрани, предимно кратки текстове. Имаме още по-голям проблем с мотивиране на учениците за четене. Под игото съдържа хубави думи, които е добре децата да научат. Децата трябва да заучават нови думи\". Убеден съм, че има по-добри варианти да ги накараме да четат българска литература от този период, така отговори Вълчев дали одобрява „превода\" на „Под игото\". ", "date": "2019.12.04", "title": "Променят изпитните формати за учениците от следващата година"}
{"url": "http://www.cross.bg/pamporovo-dekemvri-shatra-1619456.html", "text": "/КРОСС/  Близо 2000 студенти от цялата страна ще пристигнат в Пампорово за третото издание на 8-декемврийския фестивал в курорта, съобщиха организаторите, цитирани от БТА.Парти шатра с най-модерно аудио-визуално оборудване се издига в Пампорово специално за двудневния студентски фестивал. Заради повишения интерес към събитието, дискотечната шатра ще бъде по-голяма от тази на миналогодишното издание на \"8 декември Фестивалът - Пампорово\".Хотелите в Пампорово отварят врати за 7 и 8 декември, посрещайки празнуващи студентски групи. Бляскавият фестивал с впечатляващи аудио-визуални ефекти ще бъде с участието на над 15 от най-актуалните и известни имена от българската музикална сцена.Студентското парти в Пампорово ще продължи на 7 и 8 декември, като е организиран автобусен транспорт за групи от София, Пловдив, Бургас и Варна. Първата вечер от фестивалната програма е с участието на 100 Kila, Gery - Nikol, V:RGO & TRF, Dope Zoo и Braganza.Партито в дискотечната шатра продължава на 8 декември с изпълнителите Преслава, Камелия, Галин, DJ Stamen и DJ TONY G. ", "date": "2019.12.04", "title": "Близо 2000 студенти очакват на 7 и 8 декември в Пампорово "}
{"url": "http://www.cross.bg/domeiini-imena-internet-1619461.html", "text": "/КРОСС/  Днес EURid, организацията с нестопанска цел, на която Европейската комисия делегира управлението на домейна от най-високо ниво .eu.официално стартираСистема за предвиждане на злоупотреби и ранно предупреждение (Abuse Prediction and Early Warning System - съкр. APEWS), разработвана в продължение на години от EURid в партньорство с Университета от Льовен (Белгия).В основата на системата е методология на оценяване на модели на домейн регистрации, така че преди активирането на имената тя да предвиди дали те ще бъдат използвани за злоупотреби и да ги спре навреме. Методологията прераства в софтуер през 2017г. и преминава двугодишен тест период, за да заработи официално от днес и да оценява всички регистрации на имена на домейни с разширение .еu, .ею и .ευ.Годишната среща на основната организация зад интернет управлението ICANN (бел.ред. Интернет корпорацията за възложени имена и адреси) миналия месец превърна темата за злоупотребите с имена на домейни в тема номер едно на интернет бранша.Механизмът на голяма част от киберпрестъпленията е познат - престъпникът регистрира голям брой произволни имена на домейни, представяйки фалшиво име и адрес, извършва злоупотреби и бързо след това спира имената. Това е инвестиция с малък риск и голяма възвръщаемост. Въпросът обаче е как могат да се идентифицират навреме подобни регистрации с цел злоупотреба, за да се предотвратят престъплениятa.APEWS е система от типа на изкуствения интелект, която използва наличната информация за имена на домейни, с които е злоупотребено (злонамерен софтуер, спам, измама, т.н.), и чрез технологията за обучение на машини (machine-learning technique) оценява вероятността от злоупотреба с новорегистрирани имена на домейни. Ако домейнът бъде маркиран като потенциален за злоупотреба, делегирането му се отлага и той влиза в списък за по-късен човешки преглед от юридическия екип на EURid. Ако не бъде маркиран, името на домейна се делегира и минава повторна проверка. APEWS се учи и автоматично се надгражда ежедневно, за да е в крак с промените в модела на престъпни регистрации.АPEWS (или както някои наричат системата Premadoma) получи широко внимание на срещата на ICANN от всички интернет актьори (предтсвители на национални домейни от първо ниво, регистратори, учени и др.), а малкo по-късно същия месец спечели престижна награда за иновации от Асоциацията на интернет индустрията ЕКО.„Благодарим на всички, помогнали за този успех, който вярваме ще допринесе за борбата срещу киберпрестъпността в цялото интернет пространството и ще затвърди доверието на притежателите на .eu (и неговите варианти на други азбуки) в това, че в Европа се предлагат иновативни услуги на световно ниво.\" сподели Марк ван Весемел, Генерален мениджър на EURid.", "date": "2019.12.04", "title": "Изкуствен интелект ще бори киберпрестъпленията в Европа"}
{"url": "http://www.cross.bg/babh-godina-beshe-1619462.html", "text": "/КРОСС/  Работещите в Българска агенция по безопасност на храните (БАБХ) излизат на протестен митинг под надслов „Достойни заплати и достойни условия на труд\". Той започва в 11 часа на площад \"Независимост\".Протестът е организиран от Национална федерация „Земеделие и горско стопанство\" към КТ „Подкрепа\".Заради ниското заплащане в Агенцията по храните не достигат ветеринарни специалисти, затова предупреждават отдавна и синдикатите и ръководството на агенцията.Преди дни в интервю за \"Хоризонт\" директорът професор Паскал Желязков каза, че има държавни ветеринари, служители на БАБХ, които отговарят за по няколко населени места заради недостиг на кадри. В същото време работните заплати са с около двеста лева под средната за страната.\"Протестираме за стабилизиране на БАБХ, която беше мъртво родена. Бюджетът на МЗХ е планиран с дефицит и това е всяка година\", заяви пред БНР Анелия Иванова от Федерация \"Земеделие\" в КТ\" Подкрепа\". В предаването \"Преди всички\" тя посочи исканията на протеста:„Нашето искане е да бъдат заделени 105 млн. лв. разходи за БАБХ на отделен ред в бюджета на Министерството на земеделието, храните и горите като целеви средства. По този начин ще се гарантира дейността на агенцията, която е единственият компетентен орган, който се занимава с безопасността по цялата хранителна верига. БАБХ действително харчи почти половината от бюджета на МЗХ. Това наистина е агенция, която е водеща в министерството. Твърдим, че е реалистично да се отделят тези средства на отделен ред и че могат да бъдат получени, защото така или иначе всяка година тези средства се изплащат. Нашето обръщение е към народните представители и премиера, с което искаме да ги призовем тази година да предвидят реален бюджет в МЗХ, защото всяка година финансовото министерство залага бюджет с дефицити на това министерство\".За поредна година сме излъгани от председателя на Комисията по бюджет и финанси, посочи Иванова и добави, че предложенията им, внесени още през лятото в комисията, не се взимат предвид:„Министърът на финансите изобщо не обръща внимание на политиките и програмите, т.е. пуска един бюджет, който за нас абсолютно не е съобразен с това, което трябва да свърши Агенцията. След това, когато се наложи да се изсипват едни пари за обезщетяване на земеделски стопани, тези пари се намират. Настояваме тази практика да спре\".Според Светла Василева - председател на Федерацията на независимите синдикати, исканията на работещите в БАБХ са справедливи:„Нашите искания бяха за увеличение на бюджета на Министерство на земеделието с 15 млн. Дефицитът в министерството е в размер на 10 млн. Той се дължи на извършени структурни промени в БАБХ и извършени всички заложени цели на правителствената програма. Бюджетът за разходи за персонал в министерството през 2019 г. беше 108 млн. За 2020 г. има правителствено решение - с 10 млн. беше завишен и той беше 118 млн. Тъй като дефицитът е точно 10 млн., това означаваше, че всички работещи 7500 души щяха да получат 0% увеличение. Финансовият министър беше категоричен, че няма да увеличи бюджета на МЗХ. В комисията г-жа Танева направи предложение да бъдат прехвърлени средства от „Разходи\" в „Разходи за персонал\" 10 млн., което осигурява 10% увеличение\".От КТ „Подкрепа\" обаче се обявяват против това прехвърляне.Днешният протест не е подкрепен от КНСБ. ", "date": "2019.12.04", "title": "Протест заради ниски заплати в БАБХ "}
{"url": "http://www.cross.bg/gurnevski-zasedanie-haos-1619463.html", "text": "/КРОСС/  Депутатът от ГЕРБ Спас Гърневски ще бъде наказан с порицание заради снощния хаос в парламента. Това обяви в началото на пленарното заседание днес председателят на Народното събрание Цвета Караянчева.След като депутати от опозицията заградиха трибуната, Гърневски извика \"червени боклуци\".От БСП обаче поискаха по-сериозно наказание, а именно - отстраняване от участие в поне едно заседание. ", "date": "2019.12.04", "title": "Спас Гърневски от ГЕРБ ще бъде наказан заради снощния хаос в парламента"}
{"url": "http://www.cross.bg/vurha-nato-chast-1619464.html", "text": "/КРОСС/  След официалното начало от вчерашния ден, днес започва същинската част на срещата на върха на НАТО в Лондон, предаде NOVA.Форумът е посветен на 70-годишнината на алианса. Президентът Румен Радев, който ръководи българската делегация, ще участва в заседанието на Северноатлантическия съвет на равнище държавни и правителствени ръководители.Очаква се президентът да има и двустранни срещи. ", "date": "2019.12.04", "title": "Започва същинската част на срещата на върха на НАТО "}
{"url": "http://www.cross.bg/stzenata-evroviziya-roterdam-1619466.html", "text": "/КРОСС/  С всеки изминал ден организаторите на Евровизия 2020 открехват все повече вратата към тазгодишното издание на най-голямата музикална надпревара в света. След като миналата седмица беше представена графичната опаковка на конкурса в Ротердам, Националната телевизия на Нидерландия обяви как ще изглежда дизайна на сцената, на която ще видим изпълненията на всички 41 участници в престижния музикален форум на 12, 14 и 16 май. Дизайнът на забележителната сцената е вдъхновен от мотото на 65-ото издание \"Open Up\" и типичните холандски пейзажи. Друг важен момент е връщането обратно в залата при многохилядната публика на \"зелената стая\". Там изпълнителите изчакват своя звезден момент и гледат изпълненията на конкурентите си.\"Дизайнът показва връзката между небето, морето и сушата. Хоризонтът свързва тези елементи и служи като отворен прозорец към света на Евровизия. Подът на сцената е вдъхновен от каналите и мостовете, които свързват земята и водата в Нидерландия. С този дизайн се стремим да приближим максимално артистите към публиката\", споделя немският дизайнер Флориан Видер, който е проектирал сцени на наградите на MTV, наградите \"Еми\", реалити шоуто \"America got talent\" и други популярни международни шоу предавания. Сред тях са и сцените на Евровизия 2011, 2012, 2015, 2017, 2018 и 2019.Сцената в Ротердам се откроява с нетрадиционната, минималистична и модерна концепция, която има за цел да предостави атрактивно представяне на всяка една от песните и участниците в надпреварата.В краят на месец ноември беше обявено, че младата певица VICTORIA ще представи България на Евровизия 2020. Новината предизвика голям медиен интерес, като беше отразена от над 80 международни и над 130 български медии. Песента ѝ за Ротердам ще бъде представена през март месец, като преди това VICTORIA ще работи с български и международни композитори във Виена, Лондон и София. В социалните мрежи талантливата певица сподели възхищението си от дизайна на сцената в Ротердам. ", "date": "2019.12.04", "title": "Представиха дизайна на сцената на Евровизия 2020"}
{"url": "http://www.cross.bg/portmoneta-maratonki-chifta-1619465.html", "text": "/КРОСС/  Митнически служители от Главна дирекция „Митническо разузнаване и разследване\"  и Митническо бюро София Запад, в структурата на Териториална дирекция Югозападна, задържаха фалшиви маратонки и портмонета, имитиращи продукти с пазарна стойност над 4 млн. лева. При проверка на стока, пристигнала от Китай и представена пред митническото бюро за оформяне на 08.10.2019 г., митническите служители установили, че пратката съдържа 1608 чифта маратонки, носещи защитени елементи на \"Adidas\" и 2800 портмонета с обозначения  „Louis Vuitton\". В същия товар са намерени и  2000 портмонета с обозначения \"Gucci\", 6000 броя имитации на шалове от луксозната марка „Hermès\" и  96 чифта маратонки, копиращи  модел на марката „Balenciaga\".Стоките са задържани на основание Регламент (ЕС) № 608/2013 на Европейския парламент, уведомени са представители на притежателите на марките, които са потвърдили, че стоките не са оригинални. Част от артикулите вече са унищожени, а за други това предстои и засега те остават задържани под митнически контрол по искане на притежателите на марките.Получател на стоката е българска фирма, но няма информация дали пратката е била предназначена само за българския пазар или и за други пазари в ЕС.  ", "date": "2019.12.04", "title": "Фалшиви стоки за над 4 млн. лева установиха митничари в пратка от Китай "}
{"url": "http://www.cross.bg/rozhdenitzite-na-dekemvri-1619448.html", "text": "/КРОСС/  Благой Благоев -олимпийски и световен шампион по вдигане на тежестиВасил Камбуров - футболист, треньорЯвор Димитров - директор на Софийската филхармонияДеси Бакърджиева, актриса ", "date": "2019.12.04", "title": "Рождениците на 4 декември "}
{"url": "http://www.cross.bg/tema-zhivo-zashto-1619447.html", "text": "/КРОСС/ Тема: Декември и снегът. Кога ще вали и как ще се почистват улиците?Тема: В Пловдив служителка източила 3 милиона лева от НОИ през пенсии. Каква е схемата?Тема: Социални казуси - коментар на Ивайло КалфинТема: Как да се предпазим от мръсния въздух през зимните месеци?Тема: Кралица Елизабет и лидерите на натовските държави след кралския прием - на живо от Лондон за срещата на върха.Тема: Как пиян мъж със зареден пистолет успя да влезе в бургаска болница и да заплашва пред лекарски кабинет?Тема: Смърт на родилка в Панагюрище. Кой е отговорен за трагедията?Тема: След загубата на местния вот, ще има ли нов проект Мая Манолова?Тема: Ще се стесни ли кръгът от хора, които могат да се разследват от Антикорупционната комисия и какво още предлага Сотир Цацаров в концепцията си? Коментар на Ясен Тодоров и Михаил Екимджиев.Тема: Кои са непознатите стихотворения на Вапцаров, открити във Военните архиви?Тема:  След първия голям сняг - проходими ли са пътищата в страната? На живо от критичните точки.Тема:  Млада жена беше ранена след катасрофа с глиган, озовал се на магистрала „Тракия\", а после я глобиха за несъобразена скорост? Гледайте на живо.Тема:  Чрез какви схеми бивша служителка на НОИ е успяла да източи близо 3 млн. лв?Тема:  Неграмотни ли са българчетата? Защо голяма част от учениците у нас не разбират какво им преподават? Говори образователният министър Красимир Вълчев.Тема:  4-дневната работна седмица. Проработи ли експериментът на русенска фирма, която я въведе без да намалява заплатите на служителите си?Тема:  Вандали задигнаха украсата на коледни елхи от благородна инциатива?Тема:  Защо на столичния булевард „Патриарх Евтимий\" бяха разчертани паркоместа, колкото за камиони, а липсват буслента и велоалея?Тема:  Безплатни очни прегледи и операции за възрастни хора в София - кой може да се възползва?Тема:  Как български сътезатели станаха световни шампиони  в Япония по карате киокушин?  ", "date": "2019.12.04", "title": "Теми и гости в сутрешните блокове на телевизиите"}
{"url": "http://www.cross.bg/chasa-provede-sofiyaot-1619449.html", "text": "/КРОСС/ София.От 09:00 часа Народното събрание ще проведе извънредно заседание.***София.От 10:00 часа ще се проведе заседание на Министерски съвет.***София.От 9:30 часа по инициатива на Посолството на Словашката република в България и на Българския Червен кръст, в сградата на посолството ще се проведе кръводарителска акция.***София.От 09:30 часа в зала „Сердика\" на хотел „Арена ди Сердика\", заместник-министърът на труда и социалната политика Султанка Петрова ще открие информационен семинар за популяризиране на Националния Кодекс за корпоративно управление и за повишаване на информираността относно ползите от реализирането на добри практики в областта на корпоративната социална отговорност.***София.От 10:30 часа в сградата на Центъра за изследване на демокрацията, ще се проведе пресконференция на тема: „Оценката на заплахите от организирана престъпност в България\".***София.От 11.00 часа на пл. „Независимост\" работещите в Българска агенция по безопасност на храните ще проведат протестен митинг под надслов „Достойни заплати и достойни условия на труд в БАБХ\".***София.От 12:00 часа в х-л „Сенс\", управителният съвет на Българския зъболекарски съюз (БЗС) ще проведе Годишен форум във връзка с „Националната програма за профилактика на оралните заболявания при деца от 0-18 годишна възраст в Република България\".***София.От 12.00 часа на площад „Бански\" пред Софийската баня ще бъде открито изложението „Обичам българската риба\".В 13.00 часа министърът на земеделието, храните и горите Десислава Танева и изпълнителния директор на ИАРА доц. д-р Галин Николов ще посетят изложението.***София.От 13.00 часа на бул. „Възкресение\" 29 в район „Красна поляна\" кметът на София Йорданка Фандъкова ще провери монтирането на първия от новите филтри на комини.***София.От 13.30 часа в заседателната зала в сградата на Висшия съдебен съвет, ще се проведе заседание на ВСС.***София.От 18.00 часа в залата на 1-вия етаж на Градския съвет на БСП, литературен салон „Леге 10\" организира вечер, посветена на 110 години от рождението на Никола Вапцаров. В събитието ще вземат участие Мая Вапцарова, Иван Гранитски, Лъчезар Еленков, Матей Шопкин и други.***София.От 18:00 часа в галерия „Средец\" при Министерство на културата, ще се проведе Втори национален конкурс за графика „Класически техники\".***София.От 19:00 в зала „Славейков\" на Френския институт, ще се състои представлението „Дългият път към звездите\".***София.От 19:30 часа в зала \"България\" ще се състои вторият концерт от цикъла „Людмил Ангелов свири Шопен\".***АхелойОт 17.30 часа в градския парк на град Ахелой ще бъдат запалени светлините на коледната елха.***БургасОт 09:00 часа в Аулата на Бургаския свободен университет кметът на Бургас Димитър Николов ще отличи всички ученици, носители на призови награди от национални и международни олимпиади, състезания и конкурси.***Бургас.От 16.00 часа в библиотечната зала на ул. \"Булаир\" 10 ще се състои празничен концерт по повод Никулден. Организатори са Регионална библиотека \"Пейо Яворов\" и Национално училище за сценично и музикално изкуство (НУМСИ) \"Проф. Панчо Владигеров\". Входът е свободен.***БургасОт 19.00 часа в зала „Георги Баев\" на Културен център „Морско казино\" ще бъдат представени 25 минути от филма \"Петя на моята Петя\".***Велико Търново.От 9.00 часа в голяма зала на Община Велико Търново започва редовна сесия на Великотърновски общински съвет.***Велико Търново.От 14.00 часа в Регионален пресклуб БТА, ще се проведе начална пресконференция по проект: „Изграждане на комплекс за социални грижи за възрастни хора и лица с умствена изостаналост\".***Велико Търново.От 16.00 часа в Музей „Възраждане и Учредително събрание\" ще бъде представено дарение на бюст, изработен от комитет „Сава Муткуров\" и ще бъде открита изложба за живота и делото на ген. Сава Муткуров.***Велико Търново.От 17.30 часа в Изложбени зали „Рафаел Михайлов\" ще бъде открита изложба на икони на възпитаници на неделното училище във Велико Търново по повод 180 години на Славянобългарското църковно училище при храм „Св. Никола\".***Велико Търново.От 18.00 часа в Художествена галерия „Борис Денев\" ще бъде открита „Дипломация и изкуство\" - представителна експозиция на Министерството на външните работи по повод 140 години Българска дипломатическа служба.***Велико Търново.От 19.00 часа на стадион „Ивайло\" започват безплатни тренировки на стадиона.***Враца.От 14:00 часа в ОДМВР ще се проведе редовен брифинг.***Дупница.От 10.30 часа в кабинета на кмета на Община Дупница ще се състои пресконференция във връзка с местните данъци и такси.***Кърджали.От 13.00 часа в офиса на местния обществен посредник Расим Муса на ул. „Отец Паисий\", Бизнес инкубатор, омбудсманът Диана Ковачева и екип от експерти към институцията организират изнесена приемна в града.***Кърджали.От 11:00 часа в Клуба на ОДМВР-Кърджали ще се проведе брифинг във връзка с охраната на обществения ред, мерките за сигурност, безопасността на движението и временната организация на движение, свързани с предстоящата футболна среща между отборите \"Арда 1924\" и ЦСКА.***Кюстендил.От 19.00 часа в Общински драматичен театър ще се представи „Царицата на чардаша\". Гостува Държавна опера - Русе.***Плевен.От 17.30 часа в Арт център Плевен ще бъде открита изложбата ,,Убежище\" на Иван Велчев-Йово.***Плевен.От 18.00 часа в зала ,,Катя Попова\" ще се играе постановката ,,Оркестър Титаник\" от Христо Бойчев, спектакъл на театрална формация ,,Експрес\".***Пловдив.В 09.00 часа в зала 1 на Окръжния съд ще се проведе заседание по делото срещу бившия заместник-кмет на Куклен и Надежда Минчева, обвинени съответно в приемане и даване на подкуп с цел уреждане на обществена поръчка.***Пловдив.В 10.00 часа кметът на града Здравко Димитров и кметът на район „Тракия\" Костадин Димитров ще открият обновената сграда на детска градина \"Д-р Едгар Бороу\" по програма \"Красива България\" на Общината.***Пловдив.В 10.00 часа в Областната управа ще се проведе среща, на която ще се обсъди състоянието на речните легла и отводнителните канали в границите на Община Пловдив. За медиите е предвидена пресконференция в 11.30 часа.***Пловдив.В 11.00 часа в ДК \"Борис Христов\" ще се проведе пресконференция с участието на Георги Титюков и Нешка Робева по повод организирането на благотворителен спектакъл от „Клуб по художествена гимнастика Левски\", съвместно с „Нешанъл Арт\". Мероприятието има за цел да подпомогне спортните клубове, танцови колективи и изявени деца таланти от градовете, в които ще гостува.***Пловдив.В 13.30 часа кметът Здравко Димитров и заместник-кметът Стефан Стоянов ще посетят фабриката на Шнайдер Електрик в Радиново, където ще бъде връчен сертификат Smart Factory на вътрешно ниво в рамките на групата Шнайдер Електрик. Този статут дава признание на завода като демонстрационна фабрика-модел за 14 страни в Източна Европа.***Пловдив.От 15.00 часа в Дом на културата „Борис Христов\", малка конферентна зала на ет.1, ул. \"Гладстон\"-15, ще се проведе кръгла маса на тема: „Млад предприемач\".***Пловдив.В 17.30 часа в парк „2019\" ще бъдат запалени светлините на Коледното дърво в район „Тракия\".***Пловдив.В 18.00 часа от североизточната страна на колелото на Международния панаир официално ще бъдат запалени светлините на коледната елха в район „Северен\".***ПомориеОт 12.00 часа във вътрешната сцена на Народно читалище „Просвета 1888\" в Поморие ще бъде представена „Театрална приказка\".***ПомориеОт 16.30 часа във вътрешната сцена на Народно читалище „Просвета 1888\" в Поморие ще бъде представена театрална детска формация с постановката „Който не работи, не трябва да яде\".***ПомориеОт 17.30 часа на външната сцена на Народно читалище „Просвета 1888\" в Поморие ще се проведе коледен поздрав за децата на Община Поморие от ЦПЛР - ОДК Поморие, ДГ „Детелина\", ДГ „Веселушко\", ДГ „Слънчо\" и Общински духов оркестър. Запалване светлините на коледната елха и заря.***ПомориеОт 18.00 часа на външната сцена на Народно читалище „Просвета 1888\" в Поморие ще се проведе празничен концерт на поп изпълнителката Христина Христова - ТИТА.***Разград.От 10.00 часа в зала 712 на Областна администрация - Разград ще се проведе редовно заседание на Областна комисия „Военни паметници\".***Русе.От 14.00 часа в Зала 1 на Областната управа ще бъде представен анализ и ще бъдат обсъдени възможностите за по-широко включване на гражданското общество в дейността на Областна администрация.***Русе.От 18.00 часа в Екомузей с аквариум, ще бъде открита изложбата „Пясъчни замъци и бетонни курорти - миниатюрна ваканция в миналото на България\".***Стара Загора.От 18.00 часа в изложбена зала на ул. „Лубор Байер\" ще се открие изложба с рисунки на участниците в четвъртото издание на Националния конкурс за рисунка „Моят празник\".***Шумен.От 14.30 часа в централната експозиция на музея ученици от НУ „Ил. Р. Блъсков\" ще участват в детското ателие и ще изработват и декорират стъклени свещници.***Шумен.От 11.00 часа в сградата на „В и К - Шумен\" ще се проведе извънредно Общо събрание на съдружниците на „ВиК Шумен\" ООД - Шумен.  ", "date": "2019.12.04", "title": "Предстоящи събития на 4 декември"}
{"url": "http://www.cross.bg/stena-oblast-proekta-1619450.html", "text": "/КРОСС/  С над 8 млн. лв., осигурени по управляваната от Министерството на регионалното развитие и благоустройство Програма за трансгранично сътрудничество ИНТЕРРЕГ V-A Гърция - България 2014-2020 г., областите Смолян, Благоевград, Кърджали и Хасково укрепват критични участъци по реките Струма, Места, Арда и Марица и техни притоци. Четирите областни администрации изпълняват стратегическия проект „FLOOD PROTECTION\", насочен към справяне с риска от наводнения в трансграничния регион. Партньори от гръцка страна са Регион на Централна Македония, регион на Източна Македония и Тракия и децентрализирана администрация на Македония и Тракия.Малко над 2,1 млн. лв. са инвестирани по проекта в област Кърджали. С тях се изгради защитна дига  с обща дължина от 2 км по двата бряга  на река Крумовица в района на главен път Кърджали - граничен пункт Маказа при село Вранско, както и 40 метра подпорни стени с различни височини при вливането на р. Елбасан дере в Крумовица. По този начин е укрепен и защитен както главният път, изложен на риск от подкопаване при високи води, така и жителите на селото и собствениците на земеделски земи в района. По проекта е изградена и  подпорна стена на р. Джебелска край село Тютюнче. Тя ще защитава редица жилищни сгради, изложени на риск от срутване при прииждане на реката. Дейностите приключиха в края на месец ноември.В област Смолян по проекта са вложени малко над 2,5 млн. лв. С част от тях е финансирана подпорна стена по десния бряг на р. Черна (основен приток на река Арда) на ул. „Петър Берон\" в град Смолян. Така е възстановена и укрепена главната пътна комуникация на града, почистено е речното корито и е предотвратено бъдещо разрушаване на бреговете, защитавайки живеещите в съседните блокове. С другата част от финансирането е изградена нова и наградена съществуваща стоманобетонна стена по левия бряг на река Върбица в кв. „Изгрев\"  на гр. Златоград. Нова стоманобетонна стена вече има и по левия бряг на р. Чепинска в гр. Рудозем.Над 1,5 млн. лв. са средствата за област Благоевград по проекта. С тях са изградени защитни съоръжения по р. Струма, включващи направа на нови и ремонт на съществуващи прагове по реката, както и нови защитни съоръжения срещу наводнения в близост до Симитли и селата Крупник, Илинденци, Микрево, Българчево, Долно Церово и Рибник и мина  „Ораново\".Малко над 2 млн. лв. е бюджетът за област Хасково. Средствата ще бъдат вложени в  укрепване на десния бряг на р. Марица при с. Ябълково. Дейностите по изпълнение на съоръженията вече стартираха. Предвижда се да приключат до месец септември догодина. ", "date": "2019.12.04", "title": "Защитават населени места и главни пътища от свлачища и наводнения "}
{"url": "http://www.cross.bg/vitosha-ychastuk-patriarh-1619451.html", "text": "/КРОСС/  По бул. \"Патриарх Евтимий\" - между бул. \"Витоша\" и ул. \"Княз Борис\", временно са обособени паркоместа с по-голяма дължина, съобщиха от Столична община. При тях е запазен габаритът за велоалея от бул. \"Витоша\" до Петте кьошета, която ще се реализира догодина.Това е направено по изискване на Пътна полиция, за да се избегне оставането на нерегулиран участък от пътното платно (200 метра от бъдещата велоалея), в рамките на който може да възникне ПТП. По този начин при реализацията на велоалеята няма да е необходимо премаркиране и нараняване на новоположената асфалтова настилка.Преди ден настилката в този участък е била възстановена и с нея е въведена новата организация на движение, която предвижда велоалея от южната страна и възможност за обособяване на бус лента, допълват от Столична община.Догодина велоалеята по бул. \"Патриарх Евтимий\" ще бъде изпълнена в целия участък от бул. \"Витоша\" до Петте кьошета и това ще даде свързаност между велоалеите на бул. \"Витоша\" и бул. \"Прага\", пише в съобщението.Снимка Спаси София", "date": "2019.12.04", "title": " По-дълги паркоместа по обновения бул. \"Патриарх Евтимий\", догодина и велоалея "}
{"url": "http://www.cross.bg/chasa-tryd-sega-1619452.html", "text": "/КРОСС/ в. 24 часа - Петър, който залови лудия насилник от влака, спаси и семейство от пожарв. 24 часа - Задача за кравето мляко затруднява 15-годишнитев. Монитор - Всеки втори ученик не осмисля какво четев. Монитор - Бивша служителка източи 3 милиона лева от НОИв. Сега - Прокурори от 15 страни В ЕС искат бърз достъп до Viber, WhatsApp и Skypeв. Сега - PISA 2018: Катастрофата в училище се задълбочавав. Телеграф - Рибата за Никулден замразенав. Труд - Cpив в образованието до девети класв. 24 часа - Цацаров пред депутатите: 7% от служителите на КПКОНПИ борят корупцията, нужни са повечев. 24 часа - 4,75 млрд. лева за здраве догодина, дадоха още 12 млн. за джипита и изследванияв. 24 часа - Борисов: Ще имаме инвеститор за завод за автомобили през 2020 г. Сигурен съмв. Сега - Руски управници се оказаха постоянно пребиваващи у насв. Телеграф - Свобода за банкерка, свила 4255 бона на клиентив. Труд - КАТ на лов за тарикати, паркирали на инвалидно мястов. 24 часа - Искрен Веселинов, съпредседател на „Обединени патриоти\" и зам.-шеф на ВМРО:Хибриди и коли на газ да плащат по-ниски данъцив. Монитор - Д-р Сергей Иванов, експерт по качеството и безопасността на храните: Търговци продават вносно свинско за прясно охладенов. Сега -  Венцислав Караджов, юрист:Има над 60 жалби срещу медии за разпространение на лични даннив. Телеграф - Евгения Костадинова, шеф на дирекция „Съдържание на предучилищното и училищното образование' В МОН: Без зубрене на изпита в 10-и класв. Труд - Инж. д-р Богдан Милчев, шеф на Института за пътна безопасност,пред \"Труд\": КАТ е на пътя да помага на хората, не да ги глобявав. 24 часа - Как да обновим автопарка без шокове и да сме отличници с климатав. Монитор - Страх ли ви е от истината, господа „Репортери\"?в. Сега - Г-н Борисов, дайте своята оставка, не ни замеряйте с чужди!в. Телеграф - Примерите са важнив. Труд - НАТО, Комисия, амнистия и още нещов. Труд - За морала и зависимостите в правосъдието - глобално и у насв. Труд -  Европа не повярва на „зелените\" ", "date": "2019.12.04", "title": "Преглед на вестниците "}
{"url": "http://www.cross.bg/sudurzhanie-falshivi-prodykti-1619454.html", "text": "/КРОСС/ Европол спря 30 506 уеб страници, разпространяващи фалшиво и пиратско съдържание в интернет, както и незаконни телевизионни оператори, които разпространявали съдържание, за което нямат права.Операцията е проведена съвместно с Европейския съюз и САЩ и  е имала за цел да спре разпространението на фалшиви фармацевтични продукти и лекарства, както и пиратски филми, музика, софтуер, електроника и други фалшиви стоки.В хода й са арестувани трима души. Иззети са над 26 000 луксозни продукти - дрехи и парфюми, 363 литра нелегален алкохол и техника. Разследващите установиха и замразиха над 150 000 евро в няколко банкови сметки и онлайн платформи за разплащане.Акцията e чacт мaщaбния пpoeĸт Ореrаtіоn Іn Оur Ѕіtеѕ, ĸoйтo cтapтиpa пpeз 2014 гoдинa и цели дa нaпpaви Глoбaлнaтa мpeжa пo-бeзoпacнa. ", "date": "2019.12.04", "title": "Европол спря над 30 000 пиратски сайта и незаконни ТВ мрежи "}
{"url": "http://www.cross.bg/nato-pytin-ryskiyat-1619453.html", "text": "/КРОСС/ Остарелите блокови стереотипи на мислене, свойствени на НАТО, не могат да бъдат инструмент за сътрудничество в бързо променящия се свят, каза днес руският президент Владимир Путин, цитиран от ТАСС. Той говори на съвещание, посветено на държавните отбранителни поръчки за нуждите на Военноморския флот.\"Ние неведнъж сме изразявали готовност за сътрудничество с НАТО, за съвместно противодействие на реалните заплахи, а сред тях, както е известно, са и международният тероризъм, локалните въоръжени конфликти, опасността от безконтролно разпространение на оръжията за масово поразяване\", посочи руският лидер.Той отбеляза, че след 2008 г. сътрудничеството с НАТО е било практически прекратено, тъй като \"алиансът действаше спрямо Русия некоректно, за да не кажа грубо, без каквото и да е отчитане на интересите на Руската федерация, като имам предвид предложеното от нас партньорско взаимодействие\", каза руският президент.Путин отбеляза, че насочва вниманието на участниците в съвещанието на проблематиката за НАТО заради протичащата в Лондон среща на върха на Северноатлантическия алианс, посветена на неговата 70-годишнина. Той напомни, че НАТО бе създадена на 4 април 1949 г. като основен елемент на започващата тогава Студена война и за противодействие на Съветския съюз.\"Днес, както е известно, Съветският съюз го няма. Няма го и Варшавският договор, т.е. военният пакт, създаден в отговор на създаването на НАТО, а НАТО не само продължава да съществува, но и се развива\", отбеляза Путин и припомни, че при създаването си алиансът е имал 12 страни членки, а днес вече те са 29. Нещо повече, според руския президент съвкупните военни разходи на страните от алианса съставляват над 70 процента от обема на световните военни разходи.Въпреки това, каза Путин, руската държава се надява, че \"интересите на общата сигурност, на стабилното и мирно бъдеще на планетата\", ще възтържествуват\". \"Днес ние сме длъжни да изхождаме от това, че разширяването на НАТО, развитието на нейната военна инфраструктура близо до руските граници, е една от потенциалните опасности за сигурността на нашата страна\", заключи руският президент. ", "date": "2019.12.04", "title": "Путин: Остарелите стереотипи на НАТО не могат да служат за сътрудничество"}
{"url": "http://www.cross.bg/kosmosa-bulgarski-zalyotin-1619455.html", "text": "/КРОСС/ Третият научно-технически форум «Дни на космоса и авиацията» бе организиран от Авиационно-космическия форум, Университета за децата и представителството на Россотрудничество в Република България. В рамките на форума се състояха срещи на участниците в мероприятията с руските космонавти Сергей Зальотин и Александър Лазуткин, както и с първия български космонавт Георги Иванов и българския летец Красимир Стоянов, който е бил дубльор на втория български космонавт Александър Александров. Сергей Зальотин и Александър Лазуткин посетиха мероприятието по покана на представителството но Россотрудничество в Република България.На срещата с руските и български космонавти се събраха стотици посетители на \"Дните на космоса и авиацията\". Зрителите се интересуваха от най-различни въпроси - от това, какъв е битът на космонавтите, до научните експерименти, които те провеждат на орбита.Първият български космонавт Георги Иванов полетя в космоса на 10 април 1979 година на кораба \"Союз-33\" в екипаж с Николай Рукавишников. Героят на България и Съветския съюз в своето слово за пореден път отбеляза, че съветската програма «Интеркосмос» е била мощен стимул в дейността на Българската академия на науките и особено на лабораторията за космически изследвания. Реализирани са фундаментални изследвания и проекти, научна програма с множество космически прибори и системи. Той освен това отбеляза, че днешното младо поколение в България проявява голям интерес към инженерните специалности, роботехниката и програмирането и, може би някой от присъстващите в залата ще стане третия български космонавт.Александър Лазуткин извършва космически полет от 10 февруари до 15 август 1997 година в качеството на борден инженер на кораба «Союз ТМ-25» и орбитален комплекс «Мир». Отговаряйки на въпросите, той разказа за това, как се е сбъднала мечтата му да полети в космоса и сподели най-ярките си впечатления от пребиваването на орбита.Сергей Зальотин има щастието два пъти да бъде в космоса. През 2000 година - в качеството на командир на транспортен кораб \"Союз ТМ-30\" и орбитален комплекс \"Мир\". Продължителността на полета е повече от 72 денонощия. По време на полета Зальотин извършва излизане в открития космос с продължителност пет часа. През 2002 година Сергей Зальотин излита в космоса в качеството на командир на кораба \"Союз ТМА-1\" и четвъртата руска експедиция от посещението на МКС. Той разказа на участниците във Форума за бъдещето на руската космонавтика, за своите първи впечатления от пребиваването в открития космос и бита на космонавтите в орбиталния комплекс «Мир» и Международната космическа станция.В една от срещите на космонавтите със зрителите взеха участие пилотът Николай Калайджиев и 16-годишната Татяна Иванова, която е преминала подготовка в детския космически център на NASA. Освен това в рамките на Третия научно-технически форум «Дни на космоса и авиацията» бе представен българският самолет DAR Solo, конструиран от авиомоделиста Тони Илиев. В изложбената част на форума посетителите също така можаха да видят безпилотни въздушни радиоуправляеми дронове и квардрокоптери и авиомодели, да пробват силите си в  пилотирането на различни модели самолети на  първия български авиосимулатор «Фотоника». Млади учени от «Университета за деца» проведоха майсторски класове за деца на различна възраст, на които показаха експерименти по физика, химия, биология, роботостроене и програмиране. На зрителите бе представена и обширна програма с руски научно-популярни филми за космоса и авиацията, а също така документалния филм \"Формула Тео\" за живота и дейността на известния български физик Теодосий Теодосиев.Научно-техническият форум «Дни на космоса и авиацията», чиято цел е запознаването на подрастващото поколение с изключителните постижения на Русия в космическата област, се провежда от представителството на Россотрудничество в България на площадката на Руския културно-информационен център в София вече за трети път и предизвиква голям интерес у българската младеж. ", "date": "2019.12.04", "title": "Научно-технически форум \"Дни на космоса и авиацията\" се проведе в РКИЦ в София"}
{"url": "http://www.cross.bg/putishtata-dvizhenie-tzyalata-1619458.html", "text": "/КРОСС/  Зимна обстановка в голяма част от страната. През цялата нощ около 2 хиляди снегорина почистваха пътищата.Малко след полунощ от пътната агенция въведоха пълна забрана за движение на превозни средства над 12 тона за цялата територията на област Смолян.От „Столична община\" обявиха, през последните часове над сто машини са  обработвали пътищата срещу заледяване. В момента се работи във кварталните улици и стръмните райони. Пътят за „Алеко\" във Витоша е затворен за движение. ", "date": "2019.12.04", "title": "Зимата дойде, спряха тировете в Смолянско"}
{"url": "http://www.cross.bg/hrana-doiidat-priyutut-1619467.html", "text": "/КРОСС/  Заради снега и минусовите температури общината прибра бездомниците от улиците  на София и ги настани в приют, съобщава bTV. От 1 декември заработи кризистният център за временно настаняване. Той е отворен за всеки, който няма дом. В стая се настаняват по четирима души. Осигурени са дрехи и топла баня. Приютът осигурява на бездомните хора три път на ден безплатна храна. Те могат да дойдат, да се нахранят, да преспят, на сутринта да си тръгнат и вечерта отново да дойдат. Приютът им дава подслон и храна от 1 декември до 31 март.", "date": "2019.12.04", "title": "Безплатна храна и легло за бездомни в кризисен център в София "}
{"url": "http://www.cross.bg/varvara-vsichko-nikola-1619385.html", "text": "/КРОСС/ Варварица, Варваринден, Варвардан - в народните представи Варвара и сестра й Сава, чествана на другия ден, са двете сестри на св. Никола. От тях Сава е по-добрата, винаги върви след Варвара и я моли да не пуска от ръкава си ледени зърна по нивите. Двете сестри подготвят празника на Св. Никола, затова се казва: \"Варвара вари, Сава пече (меси), Никола гости гощава\".Широко разпространено е поверието, че св. Варвара е покровителка на детските болести (и на шарката). Представата за нея е като грозна, куца и разчорлена стара баба, която се подпира на патерица. С нея тя удря децата и те се заболяват.За здраве, за омилостивяване на болестите и за да бъде отнесена надалеч Баба Шарка, жените месят пресни погачи, приготвят и обредно вариво и го раздават с мед по махалата.Момичетата се надпреварват коя първа ще раздаде погачите си; прието е, че която спечели, ще се омъжи първа през годината.През времето на император Максимиан живял в Илиопол един богат и знатен човек на име Диоскор. Жена му умряла. Едничката си дъщеря Варвара той обичал и пазел като очите си. Полагал големи грижи за нейното езическо възпитание, защото сам бил езичник. Девойката била необикновено красива. До нейното пълнолетие баща й я държал делече от всяко общество. В своите богати стаи, построени на висока кула, Варвара не виждала никого освен възпитателките си и слугините. От високото й жиллище се откривала великолепна гледка към намиращите се в далечината планини, гори и равнини, към светлия небесен лазур.Веднъж девойката загледана в природната красота, започнала да размишлява:- Чия ръка - мислела тя и питала своите наставнички - е създала тая красота?Възпитателките й отговорили, че боговете са създали Вселената. Но девойката им отговаряла:- Не може всичко това да е създадено от боговете, на които ние се кланяме! Те сами са творения на човешки ръце, направени са от злато, сребро и камък и нямат ни чувство ни разум. Навярно има истински Бог, Който е създал небесата, основал земята, Който осветлява цялата Вселена чрез лъчите на слънцето, чрез сиянието на луната, чрез блясъка на звездите, а земята украсява с дървета и цветя и оросява с реки и извори. Навярно има един Бог, Който всичко поддържа, всичко оживява и всичко управлява.По такъв начин, като съзерцавала красотата на природата, девойката се издигала с мисълта и сърцето си към Създателя, стараейки се да Го узнае. Тя нямала учител. Но Господ, по Своята благодат, й внушавал тия стремежи и я готвел към разбиране на истината.  ", "date": "2019.12.04", "title": "Св. вмчца Варвара. Преп. Йоан Дамаскин  "}
{"url": "http://www.cross.bg/bulgariya-bokasa-obyavyava-1619390.html", "text": "/КРОСС/ 1533 г. - Иван Грозни става велик княз на Московското княжество.1639 г. - Йеремия Хорокс и Уилям Крабтрий за първи път наблюдават пасаж на Венера.1808 г. - Наполеон Бонапарт забранява папската институция Светата инквизиция на територията на Испания.1864 г. - В Румъния е забранено на евреите да изучават и практикуват юридидически науки.1887 г. - Основан е шведски футболен отбор Йоргрюте ИС.1904 г. - В София с подкрепата на Иван Шишманов (тогава министър) е открито първото музикално училище в България, което през 1913 г. става държавно, а през 1921 г. е преобразувано на музикална академия.1908 г. - В София е открит първият киносалон в България, втори в Европа.1941 г. - Втората световна война: Във Великобритания е направена гражданска мобилизация на неомъжените жени от 20 до 30 годишна възраст за служба в полицията и пожарната охрана.1947 г. - 6 Велико народно събрание приема Конституция на Народна република България, известна като Димитровска конституция.1948 г. - Китайският пътнически кораб Киянг попада на мина от Втората световна война и потъва - загиват 2750 пътници и членове на екипажа.1949 г. - Територията на континентален Китай е поставена окончателно под комунистически контрол от верните на Мао Дзедун войски.1958 г. - Дахомей и Бряг на слоновата кост стават автономни държави в рамките на Френската общност.1963 г. - Пленумът на ЦК на БКП изпраща писмо до Хрушчов, в което НРБ обещава сближаване със СССР.1971 г. - Индийската армия навлиза в Източен Бенгал, което по-късно довежда до откъсването му от Пакистан и създаването на държавата Бангладеш.1976 г. - Жан-Бедел Бокаса обявява републиканско управление в Централната Африканска империя (сега ЦАР), година по-късно възстановява монархията и се обявява за император Бокаса I.1980 г. - Обявен е разпадът на британската рок-група Led Zeppelin1991 г. - Египетският политик Бутрос Бутрос-Гали е избран за генерален секретар на ООН.2002 г. - Състои се първият полет на самолет от новата държавна авиокомпания България Ер, създадена след фалита на националния превозвач БГА Балкан.", "date": "2019.12.04", "title": "4 декември в историята"}
{"url": "http://www.cross.bg/namerenieto-povecheto-slyshat-1619396.html", "text": "/КРОСС/ \"Повечето хора не слушат с намерението да разбират. Повечето хора слушат с намерението да отговорят. \"Стивън Кови  ", "date": "2019.12.04", "title": "Повечето хора не слушат с намерението да разбират"}
{"url": "http://www.cross.bg/dzhoshya-treti-nyama-1619493.html", "text": "/КРОСС/  Мач между Кубрат Пулев и Антъни Джошуа няма да има в близко бъдеще, каквото и да се случи. В това са категорични много боксови анализатори във Великобритания, въпреки че българинът може да се окаже задължителен претендент за евентуалните световни титли на британеца, пише Gong.bg.AJ има мач с Анди Руис на 7 декември, от който победителят ще излезе с коланите на световен шампион в IBF, WBA и WBO. А Кобрата е задължителен претендент за отличието във версия IBF. Но ако Джошуа е победител, такъв мач няма да има. На Албиона разкриха и причината.Ако Джошуа победи, каквито са очакванията на букмейкърите, самият той ще натисне съперника си за трети мач помежду им. За да се случи такъв, двамата ще трябва да се откажат от титлите си и в трите версии, но с оглед на факта, че ще има огромен интерес на рекламодателите и ще получат умопомрачителни хонорари, изглеждат готови за трето издание на сблъсъка им.Ако Руис надделее, трети мач няма как да има, защото надмощието му над този съперник ще е доказано категорично. А евентуална втора загуба от мексиканеца ще сложи под огромна въпросителна и кариерата на Джошуа като цяло, а имиджът му ще е пред рухване. И съответно няма как да има мач с Пулев някога.\"Анди Руис беше в съзнанието ми пет седмици преди първия ни мач, защото тогава разбрах, че ще играя с него. Но след онзи сблъсък на 1 юни, той ще е в съзнанието ми завинаги. Ако Анди остане отдаден на бокса, със сигурност ще имаме и трети мач.\"\"Правим страхотни мачове помежду си и определено ще направим и трети сблъсък. Гарантирам, че и предстоящата ни битка ще завърши с нокаут. Това желаят да видят феновете - кръв, нокаут, затова ще го дадем на феновете\", сподели Джошуа в навечерието на мача.Този път няма клауза за реванш в договора между двамата. Но именно заради огромните пари за трети мач между тях при загуба на Руис, очакванията са такъв да има. Ако това се случи, Кобрата ще играе за овакантената титла на IBF, а съперникът ще стане ясен скоро. ", "date": "2019.12.04", "title": "Английски анализатори: Няма как да има мач между Джошуа и Пулев"}
{"url": "http://www.cross.bg/parizh-transport-stachka-1619492.html", "text": "/КРОСС/  Френските синдикати в редица сфери на транспорта и услугите обявиха национална неограничена във времето стачка в страната, която започва от 5 декември 2019 г. Очаква се няколко милиона работници и служители в държавния и частния сектор да се включат в протестните действия, поради което е възможно да има затруднения в обществения живот, особено в градския транспорт, съобщават от МВнР.По информация на българското посолство в Париж стачката ще обхване железниците (SNCF), като ще бъдат осигурени само 10 % от влаковете на територията на страната, регионалните влакове TER (Transport express régional), от които  ще пътуват само 3%; влаковете Intercités ще бъдат почти изцяло анулирани, особено в регионите Бретан и Окситания. В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита.Синдикатите на наземния персонал на авиокомпанията „Ер Франс\" също са призовали към стачка, поради което може да се очакват затруднения при обработката на пътници и багажи.На 5 декември са планирани повече от 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор\" (Gare du Nord) и да продължи до „Плас дьо ла насион\" (Place de la Nation).Стачка са обявили и в сферата на образованието - очаква се 40 % от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците).Има призиви за стачка в седемте френски рафинерии, което не изключва спирането на производството, но според експертни оценки към момента е малко вероятно да се появи липса на гориво по бензиностанциите.От МВнР препоръчват на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища. При подготовка на пътуване да предвидят и осигурят алтернативен транспорт за придвижване от и до летищата, особено в Париж.При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93 ", "date": "2019.12.04", "title": "Обявиха национална стачка във Франция, очакват се проблеми с придвижването "}
{"url": "http://www.cross.bg/otmeni-stanovishte-vklyuchvat-1619490.html", "text": "/КРОСС/  „Бихме искали да ви запознаем със становище на Службата за демократични институции и човешки права на Организацията за сигурност и сътрудничество в Европа, свързано с промените в законодателството, които бяха приети през лятото на тази година по отношение на финансирането на политическите партии. В качеството ми на зам.-председател на НС поисках от тях становище по тези промени\".Това заяви зам.-председателят на Народното събрание Кристиан Вигенин. Той посочи, че ОССЕ препоръчва да се отмени изцяло решението за намаление размера на партийните субсидии. В позицията се препоръчва още да се гарантира, че процесите са прозрачни, всеобхватни и включват ефективни консултации със засегнатите групи, организации на гражданско общество, включват пълна оценка на въздействие. В препоръките се казва още, че е нужно да се гарантира, че системата на политическите финанси има за цел да защити принципа на политическия плурализъм, както и да се въведат лимити за вноски за частни и корпоративни дарения. Подчертава се, че е необходимо внимателно да се балансира, за да няма изкривяване в политическия процес в полза на големи финансови интереси.  ", "date": "2019.12.04", "title": "Вигенин: ОССЕ препоръча да се отмени изцяло решението за намаление размера на партийните субсидии   "}
{"url": "http://www.cross.bg/taksi-subirane-putni-1619489.html", "text": "/КРОСС/  Агенция „Пътна инфраструктура\" обяви правилата за компаниите, които искат да партнират в предоставянето на услуга по събиране на пътни такси на база изминато разстояние - тол. На 29 ноември 2019 г. Управителният съвет на АПИ прие актуализирани Общи условия към договорите за предоставяне на услуга за електронно събиране на пътни такси между АПИ и националните доставчици на услуга за събиране на пътни такси (НДУ). Новите общи условия изменят сега действащите, приети през декември 2018 г., и отразяват последните нормативни промени, въведени в Закона за пътищата и Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние.Компаниите, които са вписани в регистъра на АПИ като национални доставчици на услуга за събиране на пътни такси, вече са уведомени за измененията. Те имат десет работни дни да се запознаят с тях и, в случай че са съгласни, им предстои да сключат нови договори с АПИ - за събиране на тол такси и/или за събиране на винетни такси. Сключването на нови договори няма да се отрази на процеса на събиране на винетни такси.  Към момента в регистъра, поддържан от АПИ, са вписани четири дружества. Две от тях - „Интелигентни трафик системи\" ЕАД и „Конкорд Смарт Инфраструктура\" АД, имат влезли в сила договори, въз основа на което предлагат електронни винетки. С третото дружество - „Телетол\" АД, Агенцията има сключен договор, но тъй като компанията не е постигнала техническа съвместимост за продажба на винетки, понастоящем не предоставя подобни услуги. Дружеството „Иком\" ООД е вписано в регистъра като НДУ. Във връзка с предстоящото влизане в търговската експлоатация на тол системата, всеки от националните доставчици на услуга за електронно събиране на пътни такси ще трябва да премине процедура по оперативна съвместимост. Целта на процедурата е да се оцени възможността на системите на отделните НДУ ефикасно да се свържат и взаимодействат с електронната система на АПИ.Всеки друг търговец, който иска да предоставя услуга за електронно събиране на пътни такси, също ще трябва да премине през процедура по оперативна съвместимост. Такива търговци обаче ще трябва да започнат процеса от самото начало - първо да бъдат вписани в регистъра на АПИ като НДУ, след което да сключат договор с Агенцията и едва след това да се интегрират със системата. Провеждането на процедурите за оперативна съвместимост ще бъде придружено от тестове с изминаване на реален маршрут от пътни превозни средства с монтирани бордови устройства. Това не само ще спомогне да се установи дали НДУ имат техническа готовност да предоставят услуги, свързани с тол такси, но ще осигури и всички условия за преминаване на Електронната система на Агенцията от фаза техническа експлоатация във фаза на търговско опериране.За целта е разработен регистрационен формуляр, с който желаещите транспортни фирми могат да заявят участие в пробни пътувания. След започване на процедура по оперативна съвместимост, транспортните фирми ще бъдат информирани и ще имат възможност от сайта на Националното тол управление на адрес www.bgtoll.bg да изтеглят специалния формуляр. Резултатите от тестовете ще бъдат публикувани на сайта, за да могат всички заинтересовани лица да се запознаят с тях. ", "date": "2019.12.04", "title": "АПИ обяви правилата за партньорите й в събиране на тол такси"}
