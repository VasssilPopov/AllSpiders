{"url": "http://www.cross.bg/zapochnat-machovete-kemerovo-1571098.html", "text": "/КРОСС/Всички мачове от 24-ти кръг на руското футболно първенство ще започнат с минута мълчание в памет на загиналите в пожара в търговския център в град Кемерово, при който загинаха 64 души.Мачовете ще се проведат на 31 март и 1 април. ", "date": "2018.03.26", "title": " Мачовете от 24-ти кръг на руското първенство по футбол ще започнат с минута мълчание заради трагедията в Кемерово"}
{"url": "http://www.cross.bg/erdogan-susedka-yuzhnata-1571125.html", "text": "/КРОСС/Турция иска час по-скоро да бъде приета в Европейския съюз, както и да се либерализира визовият режим за гражданите на южната ни съседка. Това заяви президентът на страната Реджеп Ердоган на пресконференция след срещата на върха във Варна.„Надявам се периодът на лоши взаимоотношения между ЕС и Турция да е останал в миналото. И все пак кандидатурата ни за членство е в сила от 1968 г., вече е 2018-та, а ние все още не сме нищо повече от кандидат\", коментира Ердоган.Именно това била една от темите, които той обсъдил с председателите на Европейския съюз и Еврокомисията Доналд Туск и Жан-Клод Юнкер и с българския премиер Бойко Борисов в резиденция „Евксиноград\".„Турция изпълнява своите ангажименти по отношение на борбата с тероризма и бежанците, чиито брой на наша територия вече достига 4 милиона\", подчерта Ердоган.Той за пореден път подчерта, че Анкара очаква да получи и втория транш от обещаните от ЕС 3 млрд. евро за справяне с мигрантската вълна. До момента южната ни съседка е получила само 1,8 млрд. от общата сума.„Час по-скоро трябва да бъде финализирана работата по либерализирането на визовия режим за нашите граждани. Това не бива да се превръща в политически въпрос и нашите граждани не трябва да губят доверието си в ЕС\", коментира още турският държавен глава.Той увери, че страната му прави всичко възможно по отношение на борбата с тероризма.„Турция е цел за редица терористични организации, с които се бори в и извън своите граници. Операциите срещу тях допринасят не само за вътрешната сигурност, но и за сигурността на Европа.Очакваме силна подкрепа и не трябва да търпим неоснователни критики от ЕС по този въпрос\", категоричен бе Ердоган.В края на изказването си той благодари на премиера Борисов за гостоприемството. ", "date": "2018.03.26", "title": "Ердоган: Надявам се периодът на лоши отношения между Турция и ЕС да е останал в миналото"}
{"url": "http://www.cross.bg/pekin-poseshtenieto-kitaii-1571121.html", "text": "/КРОСС/ Лидерът на Пхенян Ким Чен-ун направи изненадваща визита в Пекин - първата му задгранична след идването му на власт през 2011 г., съобщава Bloomberg, като се позовава на трима източници.Повече подробности за посещението, включително колко дълго ще остане Ким Чен-ун в Китай и с кого ще проведе срещи там, към момента не са известни.Допуска се, че той е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер - Ким Чен Ир, при посещението му в Китай малко преди смъртта му през 2011 г.", "date": "2018.03.26", "title": "Лидерът на Северна Корея е на изненадваща визита в Пекин"}
{"url": "http://www.cross.bg/tyrtziya-yunker-sreshtata-1571126.html", "text": "/КРОСС/ „Може би съм малко тъжен от състоянието на отношенията между ЕС и Турция. Няколко години вече подкрепям това да станат член на ЕС. Аз съм против простата идея да прекратим преговорите с Турция. Не, аз съм гарант, че ще продължат преговорите спрямо Турция\". Това заяви председателят на европейската комисия Жан-Клод Юнкер след срещата ЕС-Ердоган във Варна.Той обаче добави, че Турция да подобри своите отношения с държавите-членки - конкретно с Кипър и Гърция.„Турският народ е ведин велик народ, често много смел и към който изпитвам уважение и възхищение. Искаме Турция да бъде истински стратегически партньор на ЕС. Трябва да поддържаме искрен и честен диалог, за да задълбочим това, което ни сближава и да намерим решение, за това, което ни разделя\".„Вярвам че ЕС и Турция правят грешка, като описват различията, а не говорим за общите неща, които могат да ни обединят и да ни направят партньори. Имаме общи интереси и предисзвикателства, на които трябва да отговорим заедно - геостратегически интереси, свързани със сигурността, както и енергийното снабдяване\", каза още Юнкер.„Срещнахме се с общи предизвикателства в борбата с тероризма. Единствено обединени ще успеем да се справим с това ужасно бедствие тероризма\", обобщи още срещата Юнкер.По отношение на миграцията той каза, че „всичко не е идеално, но споразумението, което сключихме, се оказва много ефикасно, що се отнася до резултатите, които могат да се проверят\".Юнкер твърди, че с 87% е намалял броят на мигрантите към ЕС, което по думите му доказва, че когато трябва да даде пример за солидарността си, Турция полага усилия.Председателят на Европейската комисия Жан-Клод нарече срещата \"полезна и добра\". ", "date": "2018.03.26", "title": "Юнкер: Аз съм гарант, че преговорите за Турция в ЕС ще продължат"}
{"url": "http://www.cross.bg/facebook-mrezha-sotzialnata-1571096.html", "text": "/КРОСС/ Facebook са събирали контактите, обажданията и дори съдържанието на текстовете от част от потребителите на мобилния Facebook Lite и Messenger. От години се знае, че Facebook събира огромно количество данни за своите потребители - социалната мрежа знае не просто всичко, което те споделят, но и местоположението им, както и сайтовете, в които влизат.  Покрай скандалът , че тези данни са можели да се използват и за политически цели, излезе още една любопитна информация. Facebook са записвали съдържанието на SMS-ите и са водели отчет на разговорите, които провеждат част от потребителите им. От социалната мрежа обаче разясняват, че тук няма нищо скрито - всеки, изтеглил мобилните приложения Facebook Lite и Messenger е бил попитан дали иска да предостави достъп до историята на обажданията и текстовите си съобщения. Facebook твърди, че това се прави единствено с цел улесняване на потребителите и по-добра връзка с техните роднини и приятели. От социалната мрежа твърдят още, че не търгуват с тази информация, но много хора не вярват на това. Следенето на текстовете на SMS-ите и хронологията на обажданията наистина може да се нарече доброволно, защото потребителите са питани за това. Обаче има уловка - по-голямата част от хората механично одобряват исканията на мобилните приложения, за да започнат да ги използват по-бързо. Експертите сравняват тези искания с текста с малки букви в договорите - той е там, но много малко хора го виждат. Подписът или одобрението обаче е налице, а макар и акциите на Facebook да са паднали значително, то социалната мрежа на практика няма алтернатива и според финансистите котировките отново ще се завърнат към обичайния си вид. Бизнесмоделът не само на Facebook, но и на останалите социални мрежи, като Twitter, както и Google разчита на събирането на данни и търговията с тях. Microsoft, Apple и останалите мобилни производители също са изкушени от този \"сегмент\". ", "date": "2018.03.26", "title": "Facebook шпионира SMS-ите на потребители си"}
{"url": "http://www.cross.bg/vepciya-wndow-kyre-1571095.html", "text": "/КРОСС/ Класическата версия на Skype отново е достъпна за изтеглянеΠpeз фeвpyapи, Місrоѕоft пpeмaxнa вpъзĸитe нa ĸлacичecĸaтa вepcия нa Ѕkуре зa Wіndоwѕ oт oфициaлния cи yeб-caйт. Koмпaниятa oбяcни peшeниeтo cи c фaĸтa, чe във вepcия 7.40 ce cъдъpжa ĸpитичнa yязвимocт.Πocлeднaтa бe oбeщaнo дa бъдe пpeмaxнaтa в cлeдвaщaтa вepcия нa 7.41. Дoбpaтa нoвинa (дoĸoлĸoтo тя изoбщo мoжe дa бъдe дoбpa пo oтнoшeниe нa Ѕkуре) e, чe 7.41 вeчe e дocтъпнa зa вcичĸи пoтpeбитeли нa oфициaлния caйт. Moжeтe дa oтидeтe нa caйтa нa Ѕkуре и дa изтeглитe инcтaлaциoнния фaйл зa ĸлacичecĸaтa вepcия нa мecинджъpa зa Wіndоwѕ, предава CNET.Щacтливи cмe дa oбявим, чe пoтpeбитeлитe нa Ѕkуре вeчe oтнoвo мoгaт дa изтeглят и инcтaлиpaт oфициaлния ĸлиeнт Ѕkуре зa Wіndоwѕ пoд нoмep 7.41. Moля, oбъpнeтe внимaниe, чe инcтaлaтopa пoддъpжa caмo Wіndоwѕ 7 и пo-нoвитe вepcии нa OC. Wіndоwѕ ХР и Vіѕtа нe ce пoддъpжaт.Mнoгo oт пoтpeбитeлитe нa Ѕkуре ca cъглacни, чe ĸлacичecĸaтa вepcия нa мecинджъpa ocтaвa eднa oт нaй-cтaбилнитe, ĸoeтo нe мoжe дa ce ĸaжe зa „cъвpeмeннaтa\" вepcия, дocтъпнa в Місrоѕоft Ѕtоrе.Πopaди тoвa, мнoгo oт тяx бяxa paзгнeвeни oт пpeмaxвaнeтo нa възмoжнocттa зa изтeглянe нa oфициaлния нacтoлeн инcтaлaтop нa Ѕkуре и бяxa пpитecнeни, чe Місrоѕоft въoбщe щe пpeмaxнe тaзи вepcия нa пpилoжeниeтo. Зa щacтиe oбaчe, нaй-лoшитe пoдoзpeния нe ce oпpaвдaxa и ceгa вcичĸи, ĸoитo жeлaят мoгaт oтнoвo дa cи изтeглят нyжнaтa им вepcия нa ycлyгaтa зa Wіndоwѕ бaзиpaнитe ĸoмпютpи. ", "date": "2018.03.26", "title": "Класическият Skype се завърна"}
{"url": "http://www.cross.bg/tochki-izprevarvaniya-nasreshtnoto-1571122.html", "text": "/КРОСС/ Влязоха в сила по-тежките наказания за рискови изпреварвания и шофиране в насрещното. Нови правила ще има и за неопитните шофьори.Рисковите изпреварвания са сред най-честите причини за тежки катастрофи и жертви. За такава маневра КАТ вече ще взима 10 точки на нарушителите, а не 8 както преди.„Водачът не е преценил пътната обстановка, може да има излизане от пътното платно, засичане на други участници в движението, т.нар челни удари, които са много опасни\", заяви Емил Панчев, председател на Съюз на българските автомобилисти.Новото е специална санкция за каране в насрещното.За такова нарушение се разделяме с книжката за три месеца, плащаме 1000 лева глоба и губим 10 контролни точки. При повторно нарушение - 12.Промените ще засегнат  и младите шофьори. Максимален брой точки ще получат 2 години след като са взели книжка, ако нямат нарушения.При първоначално издаване на свидетелството притежателят му получава 26 точки. След 2 години получава още 13 контролни точки. Промените са в сила от 23 март.  ", "date": "2018.03.26", "title": "По-тежки наказания за рискови изпреварвания и шофиране в насрещното"}
{"url": "http://www.cross.bg/risk-filip-prodykti-1571123.html", "text": "/КРОСС/- Първо искам да Ви благодаря за възможността да дам интервю за вашето списание. Нека в началото обясня голямата картина. Ние във „Филип Морис“ започнахме най-голямата промяна в нашата история - промяна в посока бъдеще без дим. Решени сме да осъществим мащабна трансформация на своя бизнес. Това е безпрецедентна и историческа промяна не само за „Филип Морис“, но и за цялата тютюнева индустрия, като „Филип Морис“ е лидерът в нея.Може да се запитате как възнамеряваме да направим това. Отговорът е чрез разработване на по-безвредни алтернативи на конвенционалните цигари, които един ден ще заменят изцяло. За да бъдем сигурни в твърдението, че нашите продукти носят потенциално по-малък риск, ние във „Филип Морис“ провеждаме широкообхватни научни изследвания, като прилагаме стандартите, използвани от фармацевтичните компании и съответстващи с насоките на Американската агенция по храни и лекарства (FDA).В нашата научноизследователска програма са ангажирани 400 учени и ние публикуваме открито всичките си резултати – положителни и отрицателни, на нашата страница PMIscience.com. Вече сме публикували над 200 статии с взаимен научен контрол, в които представяме подхода и проучванията ни до момента. През последните 10 години „Филип Морис“ инвестира над 3 милиарда долара в научноизследователска дейност и ние наистина имаме какво да покажем. Участвали сме в редица научни конференции, а всичките ни клинични изследвания са част от публично достъпни сайтове за клинични проучвания.А сега нека отговоря на въпроса Ви относно участието ни в събития и презентации пред здравни специалисти. Днес в света има над 1 милиард пушачи. И според данни на Световната здравна организация този брой ще остане същият в следващото десетилетие. Той се равнява на броя шофьори в света и на потребителите на Facebook.Ние вярваме, че имаме алтернатива с потенциално намален риск, която може да помогне на част от тези хора. Длъжни сме пред пушачите и обществото като цяло да говорим за това, да демонстрираме научните си данни и да предлагаме тези продукти на пазара.Много експерти по обществено здраве подкрепят идеята за политики, базирани на концепцията за намаляване на вредата, чрез осигуряване на пушачите - които така или иначе не биха се отказали от пушенето, на негорими алтернативи на цигарите.Даваме си сметка, че за да има обществеността пълно доверие в научните ни данни, те трябва да бъдат оценени и потвърдени от други независими органи в един непрекъснат процес, като приветстваме независимата проверка и контрол. Вече представихме научните доказателства относно нашата първа платформа с намален риск - продукта, наречен IQOS, на Американската агенция по храни и лекарства и на Министерството на здравеопазването на Великобритания. Искаме данните ни да преминат през независима оценка, така че обществеността да може да направи своите изводи.- Вече споменах концепцията за намаляване на вредата от тютюна, която може да доведе до положителен ефект както за пушачите, така и за цялото общество. Но въпросът не е само да бъдат разработени продукти с намален риск, защото тези продукти може да не бъдат приети от пушачите и те да не са склонни да ги употребяват.За да се постигне намаляване на вредата, трябва да имаме и двете страни на уравнението – продукти с по-малък риск, които осигуряват на пушачите ритуала и преживяването, с които са свикнали. Във „Филип Морис“ посветихме последните 10 години в търсенето на начин да бъдат изпълнени и двете страни на това уравнение. Всяка констатация, свързана с потенциала за намален риск на даден продукт в сравнение с продължителното пушене на цигари, трябва да бъде подкрепена и потвърдена в поредица от различни проучвания, а не само от един лабораторен анализ или едно клинично изследване. Нашият подход е разработен така, че да осигури 5 нива на научни данни в края на изследователската програма. Първата стъпка в програмата е разработването на продуктовата платформа. На този начален стадий „Филип Морис“ проверява дали дизайнът на продукта не носи рискове, различни от вече познатите рискове при цигарите. Едва след това компанията започва да провежда следващите проучвания. Извършват се лабораторни и клинични изследвания, чрез които да се оценят излагането на вредни вещества и потенциала за намален риск.Освен това компанията извършва проучвания за това дали хората разбират комуникационните послания за рисковия профил на продукта и как употребяват продукта на практика. И накрая, компанията следи дългосрочната употреба на продуктите след пускането им на пазара. На всяка от тези стъпки „Филип Морис“ генерира научни данни на базата на строги стандарти и тези данни са основата за изчерпателните доказателства в подкрепа на твърденията ни за намален риск на продукта.-Всички знаят, че пушенето е вредно, но не всички знаят защо е вредно. Основният ритуал на пушене е прост. Пушачът пали цигара, с което стартира високотемпературна реакция, позната като горене. При този процес на горене тютюнът достига температура от над 800 градуса и се образуват дим и пепел. Образувалият се тютюнев дим съдържа над 6 000 известни вещества, за някои от които външни агенции са установили, че причиняват или биха могли да причинят заболявания, свързани с пушенето, като рак на белия дроб, сърдечно-съдови заболявания и емфизем. Затова общата идея в основата на всички наши продукти с намален риск е премахване на горенето, като по този начин се намалява или премахва образуването на много от тези вредни вещества.IQOS, нашият първи бездимен продукт, работи на принципа на нагряване, а не на горене. Платформата се състои от устройство, което се зарежда и холдер. В холдера се поставя тютюнев стик. Посредством електронен компонент тютюнът се нагрява до максимална температура от 350 градуса по Целзий – 3 пъти по-ниска от температурата, при която тютюнът гори. „Филип Морис“ и нашите партньори разработиха тази комплексна технология – създаване на прототип, дизайн, научна оценка, миниатюризация, производство на тютюневи стикове, както и малка метална пластина, която дава възможност за прецизен контрол на нагряването на тютюна.Техниката на преработка на тютюна също е специална и се нарича гофриране, а тютюнът се приготвя под формата на каша. В тютюневия стик има биополимерен филтър, който охлажда аерозола, образуван при употреба на продукта. Всички елементи на платформата – електронни компоненти, биополимерен филтър, метод на обработка на тютюна и други, са патентовани от „Филип Морис“. Компанията има 2350 издадени патенти и 3750 подадени заявления за патент. Това я нарежда сред първите 100 компании с най-много подадени заявления за патенти, като ние сме единствената тютюнева компания в този престижен списък.-“Филип Морис“ като водеща тютюнева компания откликва на очакванията на пушачите и на обществото. Но не само ние сме убедени, че трябва да сме носители на промяната и да направим всичко по силите си, за да разработим и предложим на пълнолетните пушачи по-добра алтернатива на пушенето. Разполагаме с експертните знания, познаваме потребителите, имаме научната база и решимостта да работим за бъдеще без дим.Аз съм на мнение, че световните тенденции вървят в тази посока. Други тютюневи компании също разработват различни алтернативни продукти. Понастоящем има три основни категории продукти, съдържащи никотин, които са алтернатива на пушенето. Това са „продукти с нагряване, но без горене“, „хибридните продукти“ и „продуктите, съдържащи никотин“. Общото между тези три категории е, че при тях се образува аерозол, който съдържа никотин, без тютюнът да гори и чрез електронен контрол на температурата. При продуктите от всички категории не се образува дим, а аерозол, като концентрациите на вредни вещества в него са значително по-ниски и той почти или изобщо не влияе негативно на въздуха в затворени пространства.Широко известно е, че горенето, а не никотинът, е основен причинител на заболявания, свързани с пушенето. Не само компаниите, но и правителствата работят за намаляване на вредата от тютюна чрез въвеждане на негорими продукти. Един добър пример в този смисъл е Великобритания. На 14 септември тази година Великобритания стартира обществени консултации с цел да се вземе решение дали производителите на електронни цигари могат да представят информация на потребителите относно по-ниския риск при употреба на електронни цигари в сравнение с пушенето на обикновени цигари. Консултациите бяха инициирани след постигането на консенсус във Великобритания, че електронните цигари представляват по-малък риск и могат да играят важна роля за намаляването вредата от пушенето. Както и че пушачите трябва да бъдат насърчавани да ползват електронни цигари вместо конвенционални.- Отговорът е „не“. Електронните цигари, нагреваемите тютюневи изделия и хибридните продукти могат да намалят вредата от пушенето, но не могат да се разглеждат като медикаменти. Никотин-заместващите терапии (хапчета, лепенки, дъвки и др.) са обект на съвсем различна регулация и са създадени за пушачи, които искат да спрат да пушат.Нашите нови продукти с намален риск имат друга цел. Те са разработени за хората, които не биха спрели да пушат, но искат да намерят по-безвредна алтернатива на цигарите. Няма конкуренция между тези два подхода. Ние във „Филип Морис“ сме решени да направим всичко възможно и да продължим нашите научни изследвания в ползва на обществото и потребителите.- Регулациите във Великобритания са много строги, когато става дума за конвенционалните цигари. Така, че що се отнася до горимите изделия, страната е пример за силно рестриктивна политика.Съгласно новият План за контрол на тютюна, представен през юли 2017 г., Министерството на здравеопазването на Великобритания си поставя за цел да намали нивата на тютюнопушене сред младежите и възрастните съответно до 3% и до 12% до 2022 г.От друга страна, в плана е отчетена ролята на електронните цигари за намаляване на вредата от тютюна в Англия и се посочва, че ще бъде извършена оценка дали другите алтернативи на цигарите, в т.ч. новите тютюневи изделия имат потенциал да намалят вредата от тютюна. Освен това властите се застъпват за различен законодателен режим за изделията с електронно изпаряване от тези за пушене. Излезе доклад, в който се посочват силни аргументи в полза на употребата на електронни цигари на публични места.Продукти с намален риск е терминът, който „Филип Морис“ употребява за продукти, които представляват, има вероятност да представляват или имат потенциала да представляват по-малък риск от вреда за здравето на пушачите в сравнение с тези, които продължават да пушат цигари. „Филип Морис“ разполага с набор от такива продукти в различни етапи на развитие, научна оценка и търговска реализация. Тъй като при нашите продукти тютюнът не гори, те образуват много по-малки количества вредни и потенциално вредни вещества в сравнение с цигарения дим.* Източник :  ", "date": "2018.03.26", "title": "Иновацията в тютюневата индустрия за бъдеще без дим"}
{"url": "http://www.cross.bg/borisov-pretentzii-strana-1571127.html", "text": "/КРОСС/ Всички теми по оста България - Турция, които са били поставяни у нас във вътрешен план, са били обсъдени от премиера Бойко Борисов и турския президент Реджеп Ердоган във Варна. Това обяви министър-председателя след срещата между лидерите на ЕС и южната ни съседка.Той специално подчерта, че това включва и обезщетенията за тракийските бежанци, прокудени преди век от земите си. А също и обвиненията за турска намеса в българската вътрешна политика.В наши дни наследниците на преследваните и разорени тракийски бежанци вече са над 800 хил. Експерти изчисляват евентуалните компенсации за тях на милиарди евро.„Има и доста претенции от турска страна\", отбеляза Борисов. Сред въпросите, които Ердоган е поставил, са тези с вакъфските имоти, Възродителния процес, пенсиите на изселниците, управлението на водите и културните паметници.Българският премиер допълни, че е постигната договореност въпросите да се „изчистят\" в двустранни комисии и до юни да се проведе нова лидерска среща.На заден план в изказването му остана основната цел на днешното събитие в Евксиноград - подобряването на диалога между Анкара и 28-те. Борисов отбеляза, че срещата е била заредена с голямо напрежение: „Събитията в света се редят непрекъснато в различни посоки и то не позитивни\".„Очакванията бяха да няма толкова конструктивна позиция на тази среща. Благодарен съм и на тримата, че се опитахме около това, което ни обединява да говорим без да пропускаме нито една тема, която засяга България и Европа\", каза Борисов в началото на брифинга.Към края му в отговор на въпрос той подчерта, че най-големият успех е, че \"след замерянето с изказвания от медиите на цяла Европа, не минава ден по 1-2-3 европейски премиери, а от другата страна турските (политици) да си разменят претенции, миналата година се разменяха обидни реплики... вече се връщаме на масата за преговори всеки ъс своите претенции, обяснения\".По думите му от турска страна е бил представен \"много нагледен материал за Африн, Сирия, Ирак, лагерите бежански, колегите си ги взеха, ще ги гледат, на флашки са ги дали\".\"Мирът е най-ценното нещо. Турция е на нашата граница, след тях е Сирия и Ирак, по-близо е отколкото Брюксел и Лондон\", категоричен беше премиерът. ", "date": "2018.03.26", "title": "Борисов: Поставихме темата за тракийските бежанци, Турция също има претенции "}
{"url": "http://www.cross.bg/godina-trimesechie-ochakva-1571113.html", "text": "/КРОСС/ Икономиката на еврозоната се очаква да запази добро темпо на растеж през първата половина на 2018-а година, показват резултати от съвместен анализ на три водещи европейски института - германския Ifo, швейцарския KOF и италианския Istat, съобщава агенция Market news international.\"Може да се очаква здрав икономически растеж от 0,6% през всяко едно от първите две тримесечия на настоящата година, преди да последва слабо забавяне на експанзията към 0,5 на сто\", се посочва в доклада на трите т.нар. \"мозъчни тръстове\".Според тях ключов двигател за растежа ще бъдат инвестициите, които ще се възползват от все още рекордно ниските лихви и от нарастващите нива на производствения капацитет. Инвестициите вероятно ще се увеличат респективно с 1,0%, с 0,9% и с 0,7% през първите три тримесечия на настоящата година. Индустриалното производство се очаква да нарасне с цели 0,9% през първото тримесечие, след което да се забави до 0,7% и до 0,5% през следващите две тримесечия.В същото време потреблението на домакинствата ще нарасне с 0,5% през всяко едно от първите две тримесечия преди да се забави леко до 0,4 на сто през трите месеца до края на септември.Трите водещи института прогнозират, че БВП на еврозоната ще нарасне на годишна база с 2,6% през първото и с 2,5% през второто тримесечие преди растежът да се забави до 2,3% през третото тримесечие. За цялата настояща година се очаква икономическата експанзия в региона да остане на нивото от 2017-а година, когато БВП нарасна с 2,3 на сто.Очаква се инфлацията в региона на единната валута да започне да се ускорява и след нейно повишение на годишна база с 1,3% през първото тримесечие тя да нарасне до 1,6% през второто и до 1,7% през третото тримесечие, като за цялата настояща година индексът на потребителските цени да се повиши с 1,4 на сто.От институтът Ifo, който е водещ в това проучване, подчертават за наличието на неколцина рискове пред тези позитивни перспективи, а именно \"повишаването на лихвените проценти, което да навреди на инвестициите, поскъпването на еврото, което да се отрази негативно на износа, както и напрежението в международната търговия след решенията на  президента на САЩ Доналд Тръмп да наложи серия високи мита\".Процесът на Брекзит, резултатите от изборите в Италия и напрежението в Близкия изток също могат да имат отрицателно въздействие, допълва водещият германски институт. ", "date": "2018.03.26", "title": "Водещи европейски институти очакват добър икономически растеж на еврозоната"}
{"url": "http://www.cross.bg/zapoved-dokymenti-arest-1571109.html", "text": "/КРОСС/Задържаха, издирван българин с Европейска заповед, за изготвяне на неистински документи и сключване на фиктивни бракове между българки и косовари.По искане на Окръжна прокуратура - Габрово по отношение на 28-годишен български гражданин е взета вземане мярка за неотклонение „задържане под стража\" на основание Европейска заповед за арест.Тодор Б. е обявен за международно издирване с Европейска заповед за арест, от 16.03.2018 г., издадена от Прокуратурата във Франкфурт на Майн. Същата е издадена по повод обвинение в съставяне и ползване на неистински документи и документи с преправено съдържание както и обвинение в подпомагане на незаконно влизане и пребиваване в страната /касаещо сключване на фиктивни бракове между българки и косовари/.Престъпления е наказуеми по Наказателния кодекс на Германия, съответстващи на НК на Р България, Закона за свободно движение. След разглеждане на делото съдът уважи искането на прокуратура и взе мярка за неотклонение „задържане под стража\" по отношение на българския гражданин с цел осигуряване участието му в производство по изпълнение на Европейската заповед за арест. ", "date": "2018.03.26", "title": "Задържаха българин, сключвал фиктивни бракове"}
{"url": "http://www.cross.bg/stranata-razvitie-raiionirane-1571081.html", "text": "/КРОСС/ Заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Северен централен район, което ще се проведе утре - 27 март, в Габрово, от 10.00 часа, в Ритуалната зала на общинската администрация.Зам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др.Инициативата на Министерството на регионалното развитие и благоустройството цели широко обществено обсъждане на предложените от Междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.26", "title": "Зам.-министър Деница Николова ще участва в дискусия за новото райониране на страната в Габрово"}
{"url": "http://www.cross.bg/krymova-bylakva-forym-1571082.html", "text": "/КРОСС/Утре, 27 март, заместник-министърът на регионалното развитие и благоустройството Малина Крумова ще участва в десетата юбилейна конференция на Българска асоциация по водите - Булаква.Двудневният форум ще бъде на тема „Инвестиционни предизвикателства пред водния сектор - Иновативни решения и финансови стратегии\".Откриването му ще се състои от 9.00 часа в Интер Експо център, гр. София.По-късно, от 14:30 ч. заместник-министър Крумова ще се включи и в дискусионния форум за ВиК, на който ще се бъде обсъден проектът на нов закон за ВиК отрасъла.", "date": "2018.03.26", "title": "Заместник-министър Малина Крумова ще участва в десетата конференция на Българска асоциация по водите – Булаква"}
{"url": "http://www.cross.bg/ib-na-bsp-zasedava-v-pazardzhik-1571091.html", "text": "/КРОСС/Утре, 27 март, Изпълнителното бюро на БСП ще проведе свое заседание в гр. Пазарджик.Така ръководството на левицата изпълнява своето обещание да заседава в различни градове на страната, за да е близо до проблемите на хората по места и да предлага решения.В заседанието ще участват председатели на ОбС на БСП и народни представители от областта. Ще бъде проведена среща с обществеността в Пазарджик.", "date": "2018.03.26", "title": "ИБ на БСП заседава в Пазарджик"}
{"url": "http://www.cross.bg/federatziya-lvbulgarska-purvenstvo-1571105.html", "text": "/КРОСС/Точно 4 705 000 лв. отпуска държавата за домакинства на състезания и турнири в различни спортове през 2018 г. Това става ясно от справка, предоставена на bTV от Министерството на младежта и спорта.В тази сметка не са включени сумите, предвидени за световното първенство по волейбол и за различни надпревари по мотокрос. Въпросните средства са одобрени директно от Министерски съвет и възлизат съответно на близо 9 млн. лв. (общо за периода 2016-2018 г.) и на 1 662 455 лв.Федерацията по художествена гимнастика е единствената, одобрена за организирането на две събития. За световното първенство са предвидени 1 260 000 лв., а за Световната купа този уикенд - 120 000 лв.Централата по ски получава 900 000 лв. за вече проведената Световна купа по сноуборд в Банско, а гребането - 600 000 лв. за световно първенство. На тениса са отпуснати 500 000 лв. за турнира в София. Той обаче е категоризиран като Световна купа за мъже, вероятно заради специфични изисквания в наредбата.Двеста и петдесет хиляди лева ще получи федерацията по бокс за ученически шампионат - европейско първенство за юноши и девойки до 14 години. Световното по кану-каяк до 23 г. ще бъде финансирано с 200 000 лв., а европейското по джудо до 21 г. - със 150 000 лв.Федерацията по таекуондо ще организира европейско първенство за всички възрастови групи в дисциплините спаринг и пумсе с държавна подкрепа от 400 000 лв.Финансирани от ММС домакинства през 2018 г.Българска федерация по ски Световна купа по сноуборд за мъже и жени 900 000 лв.Българска федерация по тенис Световна купа за мъже 500 000 лв.Българска федерация по ориентиране ЕП по ски ориентиране за мъже, жени, юн. и девойки до 17 г., СП по ски ориентиране за младежи и девойки до 20 г., СК по ски ориентиране за мъже и жени 90 000 лв.Българска федерация по художествена гимнастика Световно първенство за жени 1 260 000 лв.Българска федерация по конен спорт Световна купа за мъже и жени 40 000 лв.Българска федерация по кану-каяк Световно първенство за юноши и младежи до 23 г. 200 000 лв.Федерация спорт за хора със зрителни увреждания Световно отборно първенство-шахмат 20 000 лв.Българска федерация по гребане Световно първенство за мъже и жени 600 000 лв.Българска федерация по художествена гимнастика Световна купа за жени 120 000 лв.Българска федерация по джудо Европейско първенство за младежи до 21 г. 150 000 лв.Българска федерация по катерене и алпинизъм Европейска купа по спортно катерене за юноши и девойки 15 000 лв.Българска федерация по канадска борба Европейско първенство за мъже, жени, юноши и девойки и хора с увреждания 50 000 лв.Български национален аероклуб Световно първенство по парашутизъм за мъже, жени, юноши и девойки 50 000 лв.Българска федерация по бокс Европейско първенство за юноши и девойки до 14 години 250 000 лв.Българска федерация по тенис на маса СК по тенис на маса за мъже, жени, младежи и девойки 30 000 лв.Българска федерация за пожароприложен спорт СП по пожароприложен спорт за юноши и девойки 30 000 лв.Българска федерация по таекуон-до ВТФ ЕП за всички възрастови групи в дисциплините спаринг и пумсе 400 000 лв. ", "date": "2018.03.26", "title": "Държавата отпуска 5 млн. лв. за домакинства на турнири"}
{"url": "http://www.cross.bg/lovech-rehabilitatziyata-obhodniya-1571110.html", "text": "/КРОСС/ Утре, 27 март, министърът на регионалното развитие и благоустройството Николай Нанков ще даде старт на строителството на участък от АМ „Хемус\" и на рехабилитацията на обходния път на Ловеч.Символичната първа копка на дългата 9,3 км нова отсечка от магистралата ще бъде направена в 12 ч. в края на съществуващото трасе, където ще започва новият участък Ябланица - Боаза. Обектът, чието строителство се финансира от държавния бюджет, ще бъде изграден от консорциум „ХВП Ябланица\" ДЗЗД.В 14 ч., на обходния път на гр. Ловеч, при разклона за село Горан, ще се проведе церемонията, с която ще се постави началото на рехабилитацията на 9 км от второкласния път Плевен - Ловеч и 400-метровия тунел на околовръстното на областния град. Проектът се финансира по ОП „Региони в растеж\" 2014-2020 г. чрез Европейския фонд за регионално развитие и националния бюджет. Строително-монтажните работи по него ще бъдат изпълнени от „РЕГИОНАЛНИ ПЪТИЩА 2017\" ДЗЗД.На събитията са поканени да присъстват заместник министър-председателят Томислав Дончев и министърът на финансите Владислав Горанов.", "date": "2018.03.26", "title": "Министър Нанков ще направи първи копки на участък от АМ „Хемус“ и на рехабилитацията на обходния път на Ловеч"}
{"url": "http://www.cross.bg/byrgas-prestupleniya-razkriti-1571120.html", "text": "/КРОСС/ Вътрешният министър и главният секретар на МВР присъстваха на годишния отчет-анализ на ОДМВР-Бургас.Политическото ръководство на МВР си дава ясна сметка, че въпросът с кадрите е от изключително значение. Затова полагаме усилия за увеличение на доходите на полицаите, за осигуряването им с максимално качествено униформено облекло и предпазни средства, с гориво и автомобили. Правим нужните крачки за подобряване и на условията за работа, посочи министър Валентин Радев.Той бе категоричен, че правилният подход е да мотивираме служителите, за да имаме основанието да изискваме още по-добри резултати от тях. Вътрешният министър благодари на служителите на ОДМВР-Бургас за постигнатите резултати и припомни, че една от основните задачи е опазването сигурността на хората.В този смисъл той подчерта изключителното значение на взаимодействието с местната власт, прокуратурата и съда. Министър Радев обърна внимание на задачите, с които ОДМВР-Бургас е натоварена във връзка със спецификата на региона - зелена, морска и въздушна граници, предстоящ  активен туристически сезон, през който многократно на територията на Бургаска област се увеличават посетителите, концентрира се и криминалният контингент от цялата страна.„Продължавайте със същото темпо\", пожела на състава на областната дирекция и главният секретар на МВР. Отчитайки сложността на криминогенната обстановка на региона, гл.комисар Младен Маринов посочи, че дирекцията има добри резултати в противодействието с престъпността, видим е и спадът по почти всички показатели на конвенционалната престъпност. Главният секретар обърна специално внимание на показателите от пътнотранспортните произшествия, които в региона са увеличени и очерта този проблем като приоритетен през настоящата година.През изминалата година на територията на ОДМВР Бургас са регистрирани 357 престъпления против личността при 303 за 2016 г. Разкрити са 107 престъпления. Установени са извършителите и на регистрираните през годината 5 умишлени. Регистрираните през периода престъпления против собствеността са 4 181, с 15 % по-малко спрямо предходната година, като разкриваемостта бележи ръст с 4,52 % при криминалните престъпления и с 5,32 % при икономическите престъпления. Установени са 891 извършители. Разкрити са и 226 престъпления, регистрирани в предходни периоди с 269 извършители.През 2017 г. работата по предотвратяване, пресичане и разкриване на извършваните грабежи бе приоритетна за ОДМВР - Бургас, което доведе до намаление с 44,7 % на регистрираните грабежи. Разкрити бяха 39 с установени 43 извършители. Разкрити са и 7 грабежа от предходни периоди с 9 извършители.През периода се наблюдава намаление на регистрираните кражби - с 14,76 % по-малко от предходната година.Резултатите по досъдебните производства обективират усилията на всички служители в ОД МВР - Бургас, не само на разследващите полицаи. Разследването е колективна дейност в която работят в екип служители от охранителна, криминална полиция и отдел „Разследване\" в ОД МВР - Бургас. ", "date": "2018.03.26", "title": "Министър Радев: Правилният подход е да мотивираме служителите, за да изискваме и по-добри резултати от тях"}
{"url": "http://www.cross.bg/detzata-internet-gabriel-1571118.html", "text": "/КРОСС/ Председателят на Държавната агенция за закрила на детето (ДАЗД) д-р Елеонора Лилова се срещна с българския еврокомисар по цифрова икономика и цифрово общество Мария Габриел. Двете ще си сътрудничат за популяризиране на безопасния интернет сред децата, учителите и родителите.Д-р Лилова представи идея за създаване на мобилно приложение с ролеви игри, което по интересен начин да показва какво да правят децата в интернет и какво не. В инициативата се предвижда да се включи Съветът на децата и студенти. Приложението ще бъде безплатно.Децата растат във все по-цифрова среда с устройства и услуги, които им позволяват да играят, да учат, да създават и да си общуват онлайн. Затова искаме да ги въвлечем интерактивно сами да се пазят, каза д-р Лилова.От своя страна, ДАЗД ще съдейства за популяризиране на инициативата #SaferInternet4EU на Европейската комисия и на комисаря Мария Габриел  сред децата и учителите в България. Тя включва и конкурс, в който могат да участват инициативи и проекти, целящи да направят интернет по-безопасен за децата, посочи Мария Габриел. Конкурсът е до края на май.Освен това, европейските учители имат на разположение ресурси и дейности за подпомагане на преподаването по онлайн безопасност и кибер хигиена чрез платформата \"Масов отворен онлайн курс за обучение\" (MOOC). Повече информация за инициативите #SaferInternet4EU може да се намери в портала на ЕС - betterinternetforkids.eu. .С началото на българското председателство на Съвета на ЕС у нас стартира и Националната кампания „Няма да ме хакнат\". Инициативата е на Държавната агенция „Електронно управление\", която се провежда под патронажа на българския еврокомисар. Целта на кампанията е да насочи вниманието върху това колко важно е да имаме навици да се пазим в интернет, допълни Мария Габриел.", "date": "2018.03.26", "title": "ДАЗД ще работи за безопасен интернет сред децата с еврокомисаря Мария Габриел"}
{"url": "http://www.cross.bg/gamishev-dimitur-blagoevgrad-1571119.html", "text": "/КРОСС/  Членовете на Изпълнителното бюро на Областния съвет на БСП в Благоевград са озадачени и притеснени от изнесената в последните дни информация в медиите, касаеща злоупотреби с данъци от страна на народния представител от ГЕРБ Димитър Гамишев.Според публикациите в медиите, малко преди да бъде избран за общински координатор на ГЕРБ Гоце Делчев, Гамишев прехвърлил фирмата си „Гамишев - НКБ\" ЕООД на „Файнест Асошиътс\" ЕООД. Към момента „Гамишев - НКБ\" ЕООД фигурира в списъка на големите длъжници на НАП, които нямат имущество, върху което могат да се наложат обезпечителни мерки.Фирмата дължи на хазната 195 774 лв. и е добавена в позорния списък на НАП през август 2017. Големите дългове обаче са факт доста време преди това, още докато Димитър Гамишев е неин едноличен собственик. За нас е пълна загадка, как е осъществено вписването на продажбата на фирмата в Агенцията по вписванията, след като тя е сред големите длъжници в страната.Нещо повече - твърди се, че „Файнест Асошиътс\" ЕООД е фирма с 2 лева капитал, регистрирана в Ловеч, на ул. „Шипка\" 5А. Неин собственик и управител е Георги Михайлов Георгиев, който е управител на 93 фирми и собственик на 53 дружества. Данните в Търговския регистър показват още, че на същия адрес в Ловеч са регистрирани общо 23 фирми. Освен това, поне 10, ако не и повече от фирмите на въпросното лице Георги Георгиев, са длъжници на НАП с големи суми. Всички тези факти категорично говорят, че Гамишев е продал фирмата си на човек, без никакви материални възможности, с единствената цел да избегне плащането на данъци.ИБ на ОблС на БСП - Благоевград настояваме за незабавна проверка от страна на компетентните органи, които да се самосезират и да установят какви са фактите по този случай. Вярно ли е това, което се тиражира от медиите и ако е вярно, как е допуснато един народен представител да ощетява държавната хазна със стотици хиляди левове?Всичко това изглежда абсурдно и крайно притеснително, на фона на твърденията на министъра на финансите Владислав Горанов, който в края на миналата седмица призна, че битката на министерството със злоупотребите с ДДС е ежедневна.Министър Горанов казва също: „Ние в министерството сме предприели доста законови промени, свързани с намаляване на възможността нелоялни и некоректни търговци да избягват плащането на ДДС, прехвърляйки собствеността на малоимотни граждани, премахвайки възможността на държавата да си събере приходите\".В същото време, от НАП признаха, че над 16 милиарда лева е сумата на ревизионните актове, с които са открити злоупотреби с ДДС.След тези две твърдения от края на миналата седмица и излезлите публикации относно депутата Димитър Гамишев, съвсем логично е да се запитаме: Не е ли това пълен абсурд? Къде са отговорните инстанции, които са допуснали един народен представител и то от управляващата партия да извърши подобно нещо?ИБ на ОблС на БСП - Благоевград настоява, възможно най-бързо, случаят с Димитър Гамишев да бъде проверен и резултатите да бъдат публично оповестени. Обществото има право да знае кои са неговите „представители\" в парламента и с какво се занимават те.В случай, че фактите се докажат, настояваме компетентните органи да си свършат работата и злоупотребилият депутат да бъде наказан с цялата строгост на закона.Защото когато се твърди, че държавната хазна е ощетена с милиарди левове и се предприемат сериозни мерки това да се промени, първото което трябва да направят управляващите, е да погледнат в собствената си градина и да изкоренят плевелите от нея.", "date": "2018.03.26", "title": "БСП – Благоевград: Виновен ли е депутатът от ГЕРБ Димитър Гамишев?"}
{"url": "http://www.cross.bg/tyrtziya-borisov-sreshta-1571111.html", "text": "/КРОСС/ Премиерът Бойко Борисов и председателят на Европейския съвет Доналд Туск обсъдиха очакванията от лидерската среща ЕС – Турция. В разговор, който предшества работната вечеря днес, двамата подчертаха важността на срещата с президента на Турция Реджеп Тайп Ердоган.„Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години“, посочи българският министър-председател.", "date": "2018.03.26", "title": "Бойко Борисов и Доналд Туск обсъдиха очакванията си от лидерската среща ЕС - Турция"}
{"url": "http://www.cross.bg/sreshtata-sreshta-nashite-1571088.html", "text": "/КРОСС/Очаквам България да не остава само в ролята на домакин. Надявам се премиерът да постави въпроса за ненамеса на Турция в нашите вътрешни работи, в изборния процес, в религиозните ни дела, а също така и за обезщетенията на тракийските бежанци.Това каза пред журналисти президентът Румен Радев, коментирайки срещата на високо равнище, която ще се проведе във Варна.„Важно е също така европейските лидери да разберат, че проблемите на България са и европейски проблеми и е нормално ние да очакваме от тях да отстояват българския интерес\", посочи държавният глава.На въпрос дали позицията, която страната ни ще отстоява по време на срещата, е била съгласувана с него, Радев отговори: „Не. Не е съгласувана, но аз съм изказал публично своите съображения\".„Всички тези, които са в защита на българския интерес, имат моята подкрепа. Това е важна среща\", допълни още той.Във връзка с предстоящата среща на между него и турския президент Ердоган, в рамките на срещата на НАТО, държавният глава коментира: „Отговорих на г-н Ердоган за неговото предложение да направим тази среща в рамките на срещата на върха на НАТО през юли месец.Надявам се той да приеме това предложение. Разбира се, темата ще бъде нашите двустранни отношения\".", "date": "2018.03.26", "title": " Румен Радев: Надявам се премиерът да постави въпроса за ненамеса на Турция в нашите вътрешни работи"}
{"url": "http://www.cross.bg/vasilev-bileti-nego-1571106.html", "text": "/КРОСС/Прокуратурата внесе в съда обвинителен акт в Софийския районен съд срещу Спас Василев, представял се в социалните мрежи като Александър Николов, за две измами със самолетни билети, съобщиха от пресцентъра на държавното обвинение.Василев е заблудил мъж и жена, която била негова бивша учителка, че ще им осигури по-евтини самолетни билети. След като превели част от поисканата сума, лицата не успели да се свържат с Василев и да открият самолетните си резервации.В края на миналата година Василев беше оставен за постоянно в ареста. Предстои делото срещу него да бъде насрочено за разглеждане.От прокуратурата допълват, че срещу Василев се водят още две досъдебни производства, отново за извършени от него измами, пострадали от които деяния са множество лица. По тези дела разследването продължава, като се събират доказателства, необходими за разкриване на обективната истина. ", "date": "2018.03.26", "title": "Прокуратурата повдигна обвинение на Спас Василев (Александър Николов от социалните мрежи)"}
{"url": "http://www.cross.bg/ninova-korneliya-antim-1571102.html", "text": "/КРОСС/Думите са на Антим I - един от най-достойните защитници на свободата и независимостта на страната ни и строител на съвременната държавност.\" Това заяви председателят на БСП Корнелия Нинова след като поднесе цветя на паметника на Антим I в София.По думите й рядко се среща такава извисеност в човек - образованост, духовност, но и кротост и последователност. „Антим I е от хората, чертали историята ни, но винаги останали близки до народа с любов, вяра и грижа\", каза също Корнелия Нинова.", "date": "2018.03.26", "title": "Корнелия Нинова: Антим I е един от най-достойните защитници на свободата и независимостта на страната ни"}
{"url": "http://www.cross.bg/pregovorite-tyrtziya-avstriiiskiyat-1571103.html", "text": "/КРОСС/ Австрийският канцлер Себастиан Курц заяви за пореден път, че ЕС трябва да сложи край на преговорите с Турция относно членството ѝ в Съюза. Според него страната „няма място в Европа\", предава Anadolu Agency.Според Курц повечето европейски държави не искат да прекъсват преговорите, но допълни, че би помогнал за това процесът да започне.По-рано министерството на външните работи на Турция разкритикува призивите на австрийското правителство преговорите да бъдат прекратени, определяйки това за дискриминация.", "date": "2018.03.26", "title": "Австрийският канцлер призова да се сложи край на преговорите с Турция за членството й в ЕС"}
{"url": "http://www.cross.bg/medvedev-prichinite-kemerovo-1571104.html", "text": "/КРОСС/ Руският министър-председател Дмитрий Медведев призова към щателно разследване на пожара в Кемерово, за да се установят причините за него, предава РИА Новости.„Разбираемо е, че причините за тази трагедия трябва да се установят по най-щателен начин. Има много версии за причините, но това е работа на следствието\", заяви Медведев.При пожара в търговски център ", "date": "2018.03.26", "title": "Дмитрий Медведев призова да се проведе щателно разследване на трагедията в Кемерово"}
{"url": "http://www.cross.bg/stignat-opitvat-spasiteli-1571114.html", "text": "/КРОСС/ Повече от два часа спасители се опитват да стигнат до двама английски туристи, заседнали между скалите в Пирин, предаде кореспондентът на bTV.Бедстващите се намират в планината откъм страната на хижа \"Демяница\". В момента спасители от Банско носят още въжета на колегите си, които се опитват да стигнат до туристите.От ПСС предупреждават, че времето е много лошо и отправят апел да не се навлиза в планината. ", "date": "2018.03.26", "title": "Повече от 2 часа спасители опитват да стигнат до заседнали в Пирин туристи"}
{"url": "http://www.cross.bg/tzenata-bylgargaz-kevr-1571112.html", "text": "/КРОСС/ Несъгласие с решението на КЕВР за цената на газа от 1 април, изрази общественият доставчик \"Булгаргаз\". Компанията заплаши регулатора със съд.От компанията заявиха готовност да съдят Комисията, ако техните възражения не бъдат взети предвид.В началото на март от \"Булгаргаз\" поискаха повишение на цената на газа през второто тримесечие с 4,85% до 369,99 лева за 1000 куб. метра. Докладът на работната група обаче не потвърждава това искане.По време на заседанието днес стана ясно, че от \"Булгаргаз\" не са съгласни с изчисления коефициент за очакваната калоричност на природния газ през второто тримесечие.Иван Иванов, който е ръководител на дирекция \"Лицензионна дейност\" в компанията, каза, че работната група няма единен подход при определяне на калоричността през последните тримесечия. В компанията имат въпроси и относно изчисления надвзет приход от 5,5 млн. лева от минали периоди. Това води до отрицателна корекция от 7,84 лева за 1000 куб. метра от цената, която предлага \"Булгаргаз\" за второто тримесечие.В регулатора не признават и разходи за покупка на газ за балансиране през четвъртото тримесечие, чиято стойност е 3 млн. лева. Ако КЕВР не преразгледа решението на работната група, паричният поток на газовата компания ще бъде нарушен и ще има проблем при нагнетяване на количества газ в находището в Чирен, обясни още представителят на компанията Иванов, цитиран от Инвестор.Закритото заседание на регулатора, на което ще бъде обявена окончателно цената на газа за второто тримесечие, ще се проведе на 30 март.Пред журналисти председателят на КЕВР Иван Иванов обясни, че надвзетият приход от страна на \"Булгаргаз\" за 2017 година е общо около 18 млн. лева, тоест след направената корекция остава още резерв от около 13 млн. лева. На тази база е взето решение да не бъде одобрено искането за повишаването на цената на газа с 4,85%, както поиска \"Булгаргаз\", а с 2,6%. Това увеличение няма да се отрази върху цената на топлинната енергия или на електроенергията, произведена по комбиниран способ от топлофикациите, гарантира той.Председателят на комисията обясни още, че решението на КЕВР за цената на газа е с предварително изпълнение и от 1 април цената ще бъде тази, определена от регулатора на 30 март. Той отказа да коментира предложението на омбудсмана Мая Манолова всеки да може да подава жалби в съда срещу ценови решения на енергийния регулатор.Председателят на КЕВР направи коментар и във връзка с очакваните искания на енергийните дружества за новия ценови период - от 1 юли. Дружествата трябва да внесат в Комисията своите заявления до 31 март, а Иванов беше категоричен, че няма да допусне необосновано повишение на цената на тока на регулирания пазар. \"Признаваме само такива разходи, които са икономически обоснован\", каза още той и допълни, че Комисията защитава интереса на потребителите. ", "date": "2018.03.26", "title": "Държавната ”Булгаргаз” плаши КЕВР със съд"}
{"url": "http://www.cross.bg/dobromira-halacheva-tosheva-1571107.html", "text": "/КРОСС/ „От зората на своите мандати правителствата на Борисов действат по конспект на Оруел. И този кабинет не прави изключение - скандал след скандал, корупционни практики в митниците, порочност в концесиите, финансови злоупотреби при оградата на границата с Турция, санирането, а последното безобразие  е сделката с ЧЕЗ\", очерта настоящата политическа среда в доклада си районният председател на БСП - Тракия Добромира Тошева пред делегатите на конференцията.В редовното отчетно заседание на структурата бяха обсъдени актуалните политически въпроси и свързаните с тях партийни задачи. Социалистите заложиха специални мерки в резолюция, чиято цел е представяне на БСП като единствената алтернатива и политическата сила с потенциал да смени статуквото.„България е в катастрофално състояние, моделът „ГЕРБ\" е вреден и опасен за бъдещето на децата ни\", посочи Добромира Тошева. За последиците от това управление предупреди и пловдивският народен представител Теодора Халачева, специален гост на форума.В изказването си пред конференцията тя акцентира върху безперспективните реформи в най-консервативната система - образованието. „Приетият от ГЕРБ закон за предучилищното и училищното образование не само е в противоречие с традициите на българското образование, но задълбочава разделението в нашето общество.Учителите са натоварени с несвойствени бюрократични задължения, а децата са лишени от възможност за смислено свободно време\", изтъкна Халачева. Халачева запозна конференцията с работата си в Народното събрание, а общинските съветници от БСП Иван Петков и Петя Манева отчетоха дейността си в местния парламент.", "date": "2018.03.26", "title": "Добромира Тошева, председател на БСП – Тракия: Правителствата на Борисов действат по конспект на Оруел"}
{"url": "http://www.cross.bg/agentziya-vreme-ypravlenie-1571108.html", "text": "/КРОСС/ Сигурността на цифровото общество е обща отговорност на правителствата, гражданските организации и бизнеса.Това бе посланието, което отправиха 150 топ експерти по киберсигурност на международна конференция в София. Събитието на тема \"Предизвикателства в киберсигурността\" бе организирано съвместно от Министерството на транспорта, информационните технологии и съобщенията и Държавната агенция „Електронно управление\" като част от официалната програма на първото Българско председателство на Съвета на Европейския съюз.„Във време, когато имаме милиони свързани устройства, когато бизнесът зависи до много голяма степен от интернет, когато децата ни все повече време са онлайн, ние трябва да се водим от една дума - сигурност!\", заяви комисарят по цифрова икономика и цифрово общество Мария Габриел. Тя добави, че завършването на Единния цифров пазар представлява една от най-големите възможности за Европейския съюз по неговия път към икономически и социален просперитет.Въпросът е как да намерим правилния баланс, само с контрол проблемът със сигурността няма да бъде решен, каза вицепремиерът Томислав Дончев по време на приветствието си към участниците във форума.„Всеки ден милиарди граждани разчитат на интернет технологиите и иновациите - от общуване с близките им хора, през електронно здравеопазване до управление на финанси\", изтъкна заместник-министърът на транспорта, информационните технологии и съобщенията Димитър Геновски.По думите му, в същото време атаките посредством софтуер за изнудване са нараснали с 300 % от 2015 г. насам, а икономическото въздействие на киберпрестъпността се е увеличило петкратно от 2013 до 2017 г.„Когато създаваме стратегии и предприемаме стъпки за подобряването на сигурността на световната мрежа, действията на държавите, бизнеса и обществото трябва да имат глобален характер\", каза още заместник-министърът.Председателят на Държавната агенция за електронно управление Атанас Темелков заяви пред участниците:„Рисковете и заплахите в киберпространството са общи за държавите членки и ни е необходима колективна визия и засилено сътрудничество помежду ни, за да подобрим оперативния капацитет на европейско ниво и изградим силна киберсигурност за ЕС.\"Първата тема на дискусиите бе свързана с Европейската екосистема за киберсигурност. Специален панел бе посветен на сигурността в Интернет. В тази връзка бе представена и темата за киберхигиената. Тя е фокусът на Национална образователно-информационна кампания, инициирана от Държавната агенция „Електронно управление\", под патронажа на европейския комисар по цифрова икономика и цифрово общество Мария Габриел.Инициативата е подкрепена от Министерството на транспорта, информационните технологии и съобщенията и се провежда в рамките на Българското председателство на Съвета на ЕС чрез различни събития. Кризисният мениджмънт, оперативната координация между държавите членки и ролята на Европейската агенция за мрежова и информационна сигурност, бяха темите на дискусия с участието на висши служители по куберсигурността в Европейския съюз.Финалната тема на форума бе насочена към сътрудничеството на политическо ниво, наречено още кибердипломация, общите законодателни стъпки, необходимостта от колективна реакция и развитието на научните изследвания за противодействие на атаките в световната мрежа. ", "date": "2018.03.26", "title": "Киберсигурността № 1 в дневния ред на ЕС"}
{"url": "http://www.cross.bg/tyrtziya-erdogan-standarti-1571090.html", "text": "/КРОСС/ Преди заминаването си на срещата на високо равнище ЕС-Турция във Варна президентът на Турция Реджеп Тайип Ердоган заяви, че турските власти ще напомнят на Европа, че Турция няма да търпи двойни стандарти в отношенията си с ЕС, пише Daily Sabah. Обръщайки се към репортери на истанбулското летище „Ататюрк“ Ердоган заяви, че членството в ЕС е все още стратегическа цел на Турция и правителството ѝ се стреми да продължи преговорите за присъединяване. Той отбеляза, че Турция ще представи позициите си пред ЕС по време на срещата, че препятствията пред нейното членство трябва да бъдат вдигнати. Ердоган подчерта, че ЕС не е спазил обещанията си да предоставя средства за мигрантите на турска територия и да предостави визова либерализация на турските граждани и че този въпрос също ще бъде обсъден на срещата. Той допълни, че Турция очаква безрезервна подкрепа от ЕС в борбата срещу тероризма. ", "date": "2018.03.26", "title": "Реджеп Тайип Ердоган: Турция няма да приеме двойни стандарти в отношенията си с ЕС"}
{"url": "http://www.cross.bg/velikobritaniya-polsha-estoniya-1571092.html", "text": "/КРОСС/Руските посланици в Полша, Литва, Латвия и Естония бяха привикани във външните министерства на тези страни, предаде Ройтерс, позовавайки се на руски информационни агенции.Причината към момента не е ясна.Според прессекретарите на посолствата срещите ще се състоят днес в ранния следобед.Миналата седмица правителството на Великобритания съобщи, че ще изгони руските дипломати от страната и, че ще обсъди със съюзниците си случаят със Сергей Скрипал и следващи действия срещу руската държава.Според Лондон именно Москва е отговорна за отравянето на бившия шпионин и дъщеря му. Много европейски държави също намекнаха, че могат да последват примера на Великобритания. ", "date": "2018.03.26", "title": "Полша, Литва, Латвия и Естония привикаха руските посланици"}
{"url": "http://www.cross.bg/radev-rymen-nito-1571086.html", "text": "/КРОСС/  Войнската доблест и непреклонност не могат да изкупят слабостта нито на някогашните, нито на днешните политици. Това каза държавният глава Румен Радев по време на тържествено поклонение по повод Деня на Тракия и отбелязването на 105 години от Одринската епопея в столицата.„В този славен ден на Тракия, мястото на всеки български държавник е тук, сред вас.Да поискаме прошка, да почетем жертвите, да ви чуем и заедно да отстояваме правата ви на български граждани\", заяви държавният глава. \"Въпросът за дължимите обезщетения за имотите на тракийските бежанци е част от този ангажимент и той не може да бъде премълчаван от никакви съображения.Това е въпрос на справедливост и национално достойнство. Търсенето на решение за този казус не е анахронизъм, а е част от съвременния европейски прочит на историята.Той е в духа и практиката на днешната международна политика и българското общество няма да допуснат историческата истина да се преиначава, а горчивите факти да се замитат под килима на геополитическите съображения\", каза още Румен Радев.", "date": "2018.03.26", "title": "Румен Радев : Въпросът за дължимите обезщетения за имотите на тракийските бежанци не може да бъде премълчаван "}
{"url": "http://www.cross.bg/tyrtziya-varna-yprazhni-1571093.html", "text": "/КРОСС/ Атина призова ЕС да упражни политически и дипломатически натиск върху Турция, за да прекрати незаконната си дейност в Егейско и Средиземно море, пише Ekathimerini, цитирано от \"Фокус\".Коментирайки днешната среща на високо равнище във Варна между председателите на ЕК и на Съвета на Европа Жан-Клод Юнкер и Доналд Туск заедно с президента на Турция Реджеп Тайип Ердоган, прессекретарят на гръцкото правителство Димитрис Цанакополус заяви, че провокациите на Турция и нейната агресивна риторите подкопават регионалната стабилност.„Турция трябва да се завърне на пътя на закона и разума и мисля, че това ще бъде целта на Юнкер във Варна. Ние очакваме да видим и позицията на Ердоган\", допълни той.„За нас е важно ЕС да упражни политически и дипломатически натиск върху Турция, за да може тя да промени поведението си и повече да не причинява проблеми в региона\", допълни Цанакополус. „Важно е Европа да представи единна и решителна позиция\", заключи той. ", "date": "2018.03.26", "title": "Гърция иска ЕС да упражни натиск върху Турция във Варна"}
{"url": "http://www.cross.bg/bulgariya-trakiya-bulgarskite-1571087.html", "text": "/КРОСС/ „В Деня на Тракия почитаме паметта на хиляди тракийски мъченици - на тези, които оставиха костите си по дългия път към България и на тези, които до края на дните си останаха с отворени очи към родните си огнища.Поклон пред паметта на българската армия, пред подвига на офицерите и войниците, които изтръгнаха с голи ръце телените заграждения на Одринската крепост и превзеха турските редути.\" Това заяви председателят на БСП Корнелия Нинова по повод деня на Тракия.„Днес им отдаваме уважение и показваме, че не сме забравили онези събития  от историята на България, които са я направили горда, независима и суверенна държава.Точно днес, на деня на Тракия, ние, българските политици, трябва да докажем, че тя е такава и сега и като един да защитим националния интерес и правата на българските граждани\", каза още лидерът на левицата.", "date": "2018.03.26", "title": "Корнелия Нинова: Всички, като един, да защитим националния интерес на България"}
{"url": "http://www.cross.bg/minyti-izsledvane-kychetata-1571071.html", "text": "/КРОСС/ Кучетата не са толкова верни, колкото си мислим, защото започват да възприемат непознатите като приятели само след 10 минути, съобщи в. \"Дейли мейл\".Когато са в непозната среда, кучетата стоят близо до собствениците си през 80 процента от времето. Когато са спокойни и в \"свои води\" обаче, те предпочитат да прекарват времето си с непознати, установиха учени от университетите на Флорида и на Аризона. Според предишно изследване кучетата в приютите се настройват приятелски към хората след три сесии от по десет минути.Сегашното изследване съкрати този период на 10 минути. Учените са работили с домашни любимци, като са ги оставили да изберат дали да ги гали собственикът им или непознат. В позната обстановка те са отделили повече време не на стопанина си, а на другите хора.Кучетата от приютите се сприятеляват особено бързо, според новото изследване. Това означава, че след като бъдат осиновени, надали ще тъгуват дълго по стария си дом. ", "date": "2018.03.26", "title": "Кучетата се сприятеляват с непознат човек само за 10 минути"}
{"url": "http://www.cross.bg/otbor-bulgariya-stoilov-1571094.html", "text": "/КРОСС/ Преди дни националите загубиха от Босна и Херцеговина с минималното 0:1 в Разград. Стоилов пък дебютира за Казахстан с престижна победа над Унгария с 3:2.Селекционерът на България Петър Хубчев сподели на вчерашната пресконференция, че има \"уникално големи забележки\" към футболистите във физическо отношение.\"Имаме представа за силата на този отбор, но искаме да видим и други неща, които може да направят още по-силен отбор. Станимир Стоилов обича да изпипва детайлите и се видя, че отборът на Казахстан е добре подреден отбор и много агресивен, но това е типично за работата на Мъри.Ще има промени в състава, но не много. Всичко зависи от моментното състояние на момчетата. Някои от тях са играли доста тежки мачове, други не са титуляри и са в различно физическо състояние. Ще коментирам тези въпроси с тях, но имам уникално големи забележки в това отношение\", каза още Хубчев.Стоилов пък заяви, че е впечатлен от представянето на \"лъвовете\" срещу Босна и Херцеговина.\"Впечатлен съм от поведението на нашите футболисти, от желанието, от агресията, от техничните изпълнения, които направи нашият отбор. Резултатът не е това, което се искаше на България, но мисля, че като игра и поведение нашия отбор е на много високо ниво.Знам качествата на босненския отбор, имах футболист, който много трудно влиза в сметките на националния треньор, а неговите качества като играч са на много високо ниво. Знам нивото и на Босна и Херцеговина. Нашият отбор трябва да се гордее с представянето си.\" ", "date": "2018.03.26", "title": "България излиза срещу Казахстан тази вечер "}
{"url": "http://www.cross.bg/voda-ministur-potrebiteli-1571101.html", "text": "/КРОСС/Без нарочен Закон за ВИК трудно бихме могли да решим съществените проблеми в отрасъла, коментира министърът на регионалното развитие и благоустройството Николай Нанков в предаването „Свободна зона\" на ТВ Европа.Достъпът до вода е обявен за изконно човешко право, а отговорност на ВиК операторите е да гарантират услугата по предоставяне на качествена вода с гарантирано количество денонощно, след което потребената вода да бъде пречистена и отведена обратно в природата, посочи министърът. Доставянето на природния ресурс до абоната е услуга, за която се генерира такса по компоненти, напомни той.Понастоящем на места част от потребителите са незаконно присъединени към мрежата или не плащат за получаваната услуга, обърна внимание Николай Нанков. Затова в Закона за ВиК, който се очаква да бъде готов до два месеца и ще бъде подложен на широко обществено обсъждане, ще бъде заложено петкратно увеличаване на санкциите за некоректните потребители, съобщи регионалният министър.За тези, които не плащат и откажат да бъде монтиран водомер, ще се предвиди възможността услугата да не бъде предоставяна и те да бъдат изключвани от водопреносната мрежа. За да се обезпечи достъпът им до вода, ще бъдат осигурени алтернативни възможности - чрез обществени водоизточници.По време на разговора министър Нанков се съгласи, че осигуряването на вода за социално уязвимите потребители може да бъде обвързано и с посещаването на образователни институции от техните деца, като това също ще бъде подложено на обществена дискусия.Регионалният министър напомни, че реформата във водния сектор е заложена през 2009 г., по време на първия мандат на кабинета „Борисов\", като в нея е определен праг на социална поносимост цената на услугата по водоснабдяване от 2,5% от средните доходи на потребителите.В законопроекта за ВиК този праг се запазва и цената няма да нараства над него. За социално най-уязвимите потребители ще бъдат гарантирани безплатно до 1,5 куб. м вода на месец, което се равнява на 50 литра на ден. Ще има плавна скала с конкретни стимули и бонуси за другите социално уязвими групи, които плащат задълженията си към операторите.Нашата политика е да обърнем модела и след време да забравим темата с дупките по пътищата, защото чрез въвеждането на тол системата ще намерим достатъчен ресурс по линия на повече постъпления в бюджета. Няма да „кърпим\" пътища на парче, а ще рехабилитираме напълно, коментира още регионалният министър. Той напомни, че проблемът е системен и е от 30-40 години.Още през първата година след въвеждането на тол системата, като кардинално решение на финансовия недостиг, ще генерираме три пъти по-голям ресурс, който ще бъде влаган не само в строителство на нови пътища, но и в ремонта на съществуващи.Така за 6-7 г. ще се направи пълна реконструкция на неремонтираните пътища, тъй като от 20 000 км републиканска пътна мрежа около 7000-8000 км в лошо или много лошо състояние.", "date": "2018.03.26", "title": "Проектът на Закон за ВиК предвижда увеличаване на санкциите за некоректни потребители до пет пъти"}
{"url": "http://www.cross.bg/svetimostta-zvezda--1571097.html", "text": "/КРОСС/Рязко намаля светимостта на най-загадъчната звезда в нашата галактика.Светимостта на Таби (KIC 8462852) - най-загадъчната звезда в нашата галактика, започна да намалява, съобщи Лента.Това оповести американският астроном Табета Бояджиян на блога, посветен на въпросната звезда.Данните показват, че през месец март светимостта на Таби (KIC 8462852) рязко е спаднала. По-рано подобно намаляване на светимостта ѝ е наблюдавано единствено през 2013 г.Таби (KIC 8462852) се намира на разстояние 1480 светлинни години от Земята в съзвездието Лебед. Масата и радиусът на звездата са около 1,5 пъти по-големи от тези на Слънцето, а светимостта ѝ периодично се променя.Има няколко обяснения за този феномен - наличие на кометен облак, отломки от планети около звездата или на създадена от извънземна цивилизация мегаструктура близо до нея. ", "date": "2018.03.26", "title": "Най-странната звезда става по-странна"}
{"url": "http://www.cross.bg/shveiitzariya-bulgariya-iliyana-1571100.html", "text": "/КРОСС/ Швейцарският президент  и българският вицепрезидент обсъдиха въпроси от двустранен характер и общоевропейски теми.„България е добър посредник между страните от Западните Балкани и Швейцария.\" Това заяви федералният президент на Конфедерация Швейцария Ален Берсе на среща с вицепрезидента Илияна Йотова.Швейцария проявява голям интерес към страните от бивша Югославия и към Албания. Около половин милион граждани от тези държави са вече швейцарски граждани. Швейцарската страна е готова да участва в съвместни инфраструктурни и транспортни проекти с България в тези страни.Президентът на Конфедерация Швейцария приветства инициативата на България да постави Западните Балкани като основен външнополитически приоритет по време на председателството на Съвета на ЕС. Общо бе становището, че стабилността и развитието на този регион е от изключителна важност за просперитета на цяла Европа.В центъра на разговорите бяха и предизвикателствата пред развитието на Европейския съюз. Обсъдена бе Многогодишната финансова рамка на съюза и бъдещето на бюджета на общността, особено в контекста на излизането на Великобритания от ЕС. Вицепрезидентът на България подчерта важността на кохезионната политика, която е един от основните приоритети на Българското председателство на Съвета на ЕС.Швейцария следи с изключително внимание предстоящата тази вечер във Варна среща между Европейския съюз и Турция. „Моделът, който прилага Швейцария по отношение на мигрантите, може да послужи като добра основа за миграционната политика на Европейския съюз\", отбеляза вицепрезидентът.В сряда ще се проведе дискусия в швейцарското правителство за програмата за сближаване между Швейцария и България, стана ясно на срещата. От Българо-швейцарската програма държавата има полза в много области. Проекти вече са реализирани в областта на сигурността, включително Шенген, развитието на човешките ресурси, околната среда и образованието.„Дуалното образование се превърна в запазена марка на швейцарската програма. Над 1300 ученици в България вече учат по нея в партньорство с български и швейцарски фирми\", отбеляза вицепрезидентът Илияна Йотова.Президентът на Швейцария подчерта, че тяхното намерение е Българо-швейцарската програма да продължи и след 2019 г. До няколко месеца ще бъде подписана двустранната спогодба за борба с нелегалния износ и внос на културни ценности между България и Швейцария.Илияна Йотова подари на президента Ален Берсе екземпляр от първото оригинално издание на Луи Айер на книгата „За България\" („Pro Bulgaria\"), издадена през 1913 г. Луи Айер е основател на спортните дружества в България. Той участва в Балканската война и загива в Първата световна война като офицер от българската армия.Въпроси от двустранен характер и международни теми ще бъдат обсъдени по-късно на среща на вицепрезидента с депутати от Националния парламент, представители на Федералното правителство и ръководството на Дружеството за външна политика. ", "date": "2018.03.26", "title": "Ален Берсе към Илияна Йотова: България е добър посредник между страните от Западните Балкани и Швейцария"}
{"url": "http://www.cross.bg/bezopasnost-tehnologii-razvitie-1571076.html", "text": "/КРОСС/ Министърът на регионалното развитие и благоустройството Николай Нанков ще открие международната конференция „Пътна безопасност: Нови технологии и добри световни и европейски практики\".Събитието ще се състои утре, 27 март, от 9.30 часа в хотел „Маринела\", гр. София.На него ще бъдат представени добрите практики, иновативни технологии и възможни решения за подобряване на пътната безопасност и намаляване броя на жертвите на пътя.Форумът е част от календара на Българското председателство на Съвета на ЕС 2018 г. и ще се проведе с подкрепата на Министерството на регионалното развитие и благоустройството.Конференцията е организирана от Сдружение „Българска Браншова Асоциация Пътна Безопасност\", Международната пътна федерация и Европейската пътна федерация.", "date": "2018.03.26", "title": "Министър Нанков ще открие конференцията „Пътна безопасност: Нови технологии и добри световни и европейски практики“"}
{"url": "http://www.cross.bg/tyrtziya-varna-sreshta-1571078.html", "text": "/КРОСС/ Срещата в резиденция „Евсиноград\" в следобедните часове ще започне с разговор между премиерът Бойко Борисов с президента на Турция Реджеп Ердоган. По информация от турски медии, които вече са във Варна, се очаква Ердоган да даде брифинг преди да отпътува за срещата, съобщава БНР.Въпреки липсата на акредитации, чуждестранни медии са изпратили свои журналисти във Варна. Три са екипите на телевизия Ал Джазира, които ще отразяват срещата, главните редактори на централните турски медии също ще пристигнат във Варна заедно с президента Ердоган.Тази вечер в резиденцията край Варна ще се състои срещата Европейски съюз - Турция. Предвижда се събеседниците да обсъдят как отношенията могат да напреднат на основата на взаимното уважение и общите интереси, се казва в съобщение на пресцентъра на Европейския съюз.След края на Европейския съвет в Брюксел в четвъртък и петък днешната среща във Варна беше определена като \"трудна\". Яснота, че тази среща все пак ще се състои, се появи късно през нощта след първия ден от заседанието на Европейския съвет. Премиерът Бойко Борисов я определи като \"много тежка\".\"Очертава се много тежка среща, защото отношенията са крайно влошени. Що се касае до това, което българските граждани трябва да знаят, е, че тези открити канали за диалог целят едно единствено нещо - това е да потвърдим втория транш и второто споразумение за тези над 3,5 милиона мигранти да останат в Турция и да гарантираме външната си граница\", каза Борисов.\"Това е една изключително тежка и изключително натоварена с очаквания, и в същото време с напрежение среща. Това ще бъде едно много тежко изпитание за всички нас\", каза още той.Борисов е категоричен, че Българското председателство на Съвета на Европейския съюз е една възможност за опит за изглаждане на противоречията между Брюксел и Анкара.\"И затова апелирам към всички колеги да направим всичко необходимо да решим кризата с дипломатически средства\".На пресконференция председателят на Европейския съвет Доналд Туск също изрази опасения, но подчерта, че с Турция трябва да се търси диалог.\"Наясно съм, че срещата няма да бъде лека. ЕС е обезпокоен не само от ситуацията в Източното Средиземноморие и Егейско море. Във Варна ще бъдат обсъдени и други - сложни въпроси - в това число и действията на Турция в Сирия. Все пак ние сме съседи и трябва да намерим начин да разговаряме открито и да си сътрудничим в области от взаимен интерес\".И председателят на Европейската комисия Жан-Клод Юнкер не скри резервите си, но добави, че е необходимо сътрудничество с Турция:\"Гледам на тази среща със смесени и разнообразни чувства, защото масата от конфликти между Турция и ЕС не престава да нараства. Ние обаче ще имаме откровен и открит разговор с президента Ердоган, без да крием несъгласията си с Турция, като в същото време ще изразим желание за засилване на сътрудничеството\".Подкрепа за предстоящите разговори България получи и от германския канцлер Ангела Меркел:\"Приветствам изрично инициативата на българския министър-председател Бойко Борисов, заедно с председателите на Европейската комисия и на Съвета, да се срещне с президента на Турция и открито да говори по всички нерешени въпроси, защото имаме нужда от подредени отношения с нашия съсед, за да можем да решаваме проблемите, които възникват\", каза по повод българската инициатива канцлерът Ангела Меркел.Във Варна вече са първият дипломат на Турция - Мевлют Чавушоглу и министърът по европейските въпроси и главен преговарящ с Европейския съюз - Йомер Челик.Това ще е четвъртата среща на високо равнище между Европейския съюз и Турция от 2015 година насам. Досегашните разговори бяха посветени на постигането на споразумение за ограничаване на бежанския поток от Близкия изток към Европа. През февруари по време на конференцията по сигурността в Мюнхен премиерът на Турция - Бинали Йълдъръм заяви:\"Турция гарантира мира и благоденствието в Европа, защитавайки я от мигрантите. Имаме много успешно споразумение както с ЕС, така и с България. Продължаваме да изпълняваме задълженията си - мигрантите да не преминават от Турция към България\".Йълдъръм заяви, че страната му отново ще изтъкне ролята, която има за възпиране на бежанския поток.\"Искаме и Европа да има повече разбиране за нашата ситуация и затова какво ние правим за Европа по отношение на мигрантите. И като член на НАТО, също така очакваме нашите партньори да разберат и да оценят колко чувствителна е нашата позиция и нашата ситуация в момента\", каза премиерът на Турция Бинали Йълдъръм.Турция ще отстоява твърдо позициите си, без да прави компромиси, заяви вчера на партиен форум в град Трабзон президентът Реджеп Ердоган.„Западът ни дава акъл. Във Варна ще се състои среща. Подготвили сме се и ще го демонстрираме\", каза той.Турските бизнес среди очакват след разговорите да има повече яснота по въпросите за безвизово пътуване, напредък в преговорите за осъвременяване на Митническия съюз, цифровата икономика, енергетиката, правовата държава и правата на човека. ", "date": "2018.03.26", "title": "Срещата ЕС-Турция във Варна започва с разговор между Бойко Борисов и Реджеп Ердоган"}
{"url": "http://www.cross.bg/radev-sloveniya-otnosheniya-1571083.html", "text": "/КРОСС/ а Балканския полуостров и Западните Балкани е от изключителна важност свързаността - транспортна, дигитална, енергийна. Словения и България дават един изключително добър пример в тази насока. Това каза президентът Румен Радев по време на пресконференция след срещата си със словенския си колега Борут Пахор, коментирайки откритата вчера директна авиолиния София - Любляна.Държавният глава Румен Радев подчерта, че директната въздушна връзка между двете столици ще даде нов тласък в туризма, което, според него, е важна предпоставка за развитието на икономическите отношения между двете страни. „Споделихме важни моменти от нашите двустранни отношения. За нас е от съществена важност опитът на Република Словения в постигането на един от най-високите темпове на икономически ръст в ЕС, в осигуряването на висок стандарт и качество на живот на словенските граждани\", подчерта държавният глава.Президентът Радев припомни, че миналата година страната ни е отбелязала 25 години от установяването на двустранните дипломатически отношения между България и Словения. „Българи и Словения са не само партньори и съюзници в рамките на НАТО и ЕС, ние споделяме сходен исторически опит и традиции. С президента Пахор се обединихме от мнението, че между нашите две страни съществува регулярен и пълноценен политически диалог на различни нива.Той е добрата предпоставка за развитието на нашите отношения във всички останали области - икономика, образование, култура, туризъм и инвестиции. Нашите културни и образователни връзки са солидна основа на нашите отношения\", подчерта президентът Румен Радев.„България и Словения са от двете страни на крехкия региона, наречен Западни Балкани. Много е важно от тези две страни да има държави, които допринасят за стабилността и сигурността на региона, както и да дават личен пример в положителното развитие на своите двустранни отношения\", допълни още той. Президентът Румен Радев подчерта, че на срещата между двамата е обсъдено и евентуалното ни членство в Шенген, за котето страната ни получава подкрепата на Словения.", "date": "2018.03.26", "title": "Румен Радев: За Балканския полуостров от изключителна важност е свързаността – транспортна, дигитална, енергийна"}
{"url": "http://www.cross.bg/gdbop-prestupnata-deiinost-1571080.html", "text": "Полицейските действия са осъществени под ръководството на Специализираната прокуратура; задържани са петима участници в престъпната схемаЛидерът и четиримата участници в престъпната група са привлечени като обвиняеми. На трима от тях Специализираният съд е наложил мярка „задържане под стража\", на техен съучастник, дал показания пред съда, е  наложена мярка „парична гаранция\".Престъпната дейност на организираната група, занимавала се с имотни измами, е установена след проведено близо седеммесечно разследване на ГДБОП по оперативна информация за извършване на незаконна лихварска дейност.В процеса на предварителните действия е установено, че лидерът на групата и четиримата му съучастници са се занимавали с разнообразна дейност, основната от която е била имотни измами.Изяснен е и механизмът, по който била изградена престъпната схема, действала основно в района на столичния квартал „Люлин\". Част от членовете на групата търсели и намирали необитаеми жилища. Техният лидер, чрез широк кръг от познати, установявал починалия собственик, придобивал данни за него, както и дали няма наследници.Тогава пристъпвал към придобиване на жилището - чрез „бушони\" - хора, които нямат доходи или са зависими, изготвяли завещание от името на починалия собственик. За това те получавали минимална сума. С така подготвените саморъчно написани завещания, лидерът пристъпвал към придобиването на чуждия имот, минавайки през няколко нотариуса, без да буди съмнение. Сумата от покупката отивала директно при него, който разпределял и парите сред останалите участници.По първоначални данни по този начин престъпната група е придобила 10 апартамента в квартала. В хода на проведената операция са извършени над 30 претърсвания на жилища и автомобили и лични обиски на лица, откъдето са иззети множество документи, нотариални актове и банкноти в левове с различен номинал. По думите на гл.комисар Ивайло Спиридонов установената организирана група е емблематична за такива, наблюдавани от ГДБОП.Доказването на тяхната престъпна дейност е изключително трудно с оглед на факта, че няма подали жалба лица. Разкриваемостта им ще е приоритет в съвместната работа на ГДБОП и Специализираната прокуратура, уточни Иван Гешев- административен ръководител на СП, защото този сигмент е изключително чувствителен за хората. Ще продължат и действията по разкриването и на типа измамни схеми, при които след спечелено доверие на реални собственици, имотът им се продава и те остават на улицата, допълни Гешев.Той благодари на ГДБОП за положените усилия при събирането на доказателства в рамките на реализацията.По случая е образувано досъдебно производство по чл. 321 вр. чл. 209 от НК в Специализираната прокуратура. Работата по документирането на престъпната дейност на групата продължава, ще се изяснява и ролята на участието на институциите, откъдето тя е получавала и събирала информация за чуждата собственост.\n\t\t\t\t\t", "date": "2018.03.26", "title": "Служители на ГДБОП неутрализираха организирана престъпна група за имотни измами (видео)"}
{"url": "http://www.cross.bg/gatyzo-milan-trenyor-1571099.html", "text": "/КРОСС/Ръководството на Милан се е договорило със старшия си треньор Дженаро Гатузо да продължи договора му с три години.Заплатата на 40-годишния треньор по новото споразумение ще бъде два милиона евро годишно плюс бонуси.Гатузо застана начело на Милан през ноември миналата година. С него отборът удържа 13 победи в 23 мач от сезона. ", "date": "2018.03.26", "title": "Милан ще продължи договора си с Дженаро Гатузо за три години"}
{"url": "http://www.cross.bg/trakiiiskite-bulgari-poklonenie-1571084.html", "text": "/КРОСС/ Разрушените домове и прекършените съдби на тракийските българи не успяха да изпепелят родовата памет и надеждата, че справедливостта някой ден ще възтържествува. Това каза държавният глава Румен Радев по време на тържествено поклонение по повод Деня на Тракия и отбелязването на 105 години от Одринската епопея в столицата,. \"Преди 105 години на днешния ден, камбаните на храма „Александър Невски\" възвестиха падането на Одрин.Тази славна военна победа бе триумф на българския национален дух, въплътен във войниците и командирите по бойните полета на Тракия. Но тази победа остана в хрониките. Последва я политическо поражение, довело до една от най-големите национални трагедии - преследването, изтреблението и разорението на тракийските българи\", заяви държавният глава.Събитието се проведе пред паметника „Одринска епопея\" в градинката до църквата „Св. Николай Софийски\".В тържественото поклонение взеха участие още вицепремиерът Валери Симеонов, кметът на София Йорданка Фандъкова, лидерът на БСП Корнелия Нинова, лидерът на БСП-София Калоян Паргов, народни представители, общински съветници и десетки граждани.", "date": "2018.03.26", "title": "Румен Радев: Прекършените съдби на тракийските българи не успяха да изпепелят родовата памет"}
{"url": "http://www.cross.bg/turnovo-veliko-odmvr-1571068.html", "text": "/КРОСС/ Над 6 кг марихуана, 10 гр метаамфетамин и други вещи иззеха служители на ОДМВР - Велико Търново. В петък, в хода на специализирана полицейска операция за противодействие разпространението на наркотични вещества, служители на ОДМВР и РУ - Велико Търново спрели принудително на ул. „Симеон Велики\" в областния град лек автомобил „Опел Корса\", управляван от 27-годишния Б. П. от Стара Загора, известен на полицията, с когото пътувал 25-годишният М. И. от Враца.При извършените процесуално-следствени действия, в автомобила са установени 7 пакета със зелена листна маса, общо тегло 5800 гр, която при полеви наркотест  реагирала на марихуана.В хода на разследването са извършени претърсвания на различни адреси във Велико Търново, където са намерени и иззети още около 800 г. от същото наркотично вещество, 10 гр метамфетамин, две везни, опаковки за пакетиране на наркотични вещества, крупна сума пари, мобилни телефони и компютърни конфигурации. Б. П. и М. И. били задържани с полицейска мярка за 24 часа.По случая е започнато досъдебно производство. След доклад на материалите в прокуратурата двамата са привлечени, като обвиняеми. Мерките им за задържане са удължени на 72 часа. Работата по документиране на престъпната им дейност продължава.", "date": "2018.03.26", "title": "Над 6 килограма марихуана иззеха служители на ОДМВР – Велико Търново"}
{"url": "http://www.cross.bg/shymen-avtomobil-putya-1571079.html", "text": "/КРОСС/С повишение внимание да се движат водачите по пътя от кв. \"Дивдядово\" към Велики Преслав поради пътнотранспортно произшествие. Това съобщиха от ОДМВР - Шумен.На място се извършва оглед. Движението се регулира от екипи на „Пътна полиция“.  Молим водачите да се движат внимателно в пътния участък и да шофират с повишено внимание. ", "date": "2018.03.26", "title": "Катастрофа между Камион и лек автомобил е станала на пътя Шумен - Хан Крум, има загинал (обновена)"}
{"url": "http://www.cross.bg/kibersigyrnostta-temelkov-agentziya-1571077.html", "text": "/КРОСС/ Европейската комисия предвижда създаването на агенция за киберсигурност. Това заяви зам.-министърът на транспорта Димитър Геновски на конференция за киберсигурността. Ще бъде въведена и нова схема за сертифициране в ЕС, която да гарантира, че продуктите в съюза са безопасни за потребителите, допълни Геновски.Над 51% от хората не знаят и не са запознати със заплахите, които биха могли да бъдат срещнати в информационното пространство, а над 69% от фирмите нямат елементарни познания за киберриска, на който са изложени. През 2017 г. интернет потребителите са над 50 процента от населението на света, а устройствата, които са свързани в интернет, са над 8 милиарда.\"При тези темпове на нарастване на обектите на атака, киберпрестъпността се превръща в най-голямата заплаха, която може да причини сериозни икономически щети\", посочи председателят на Държавна агенция \"Електронно управление\" /ДАЕУ/ Атанас Темелков на международната конференция \"Предизвикателства в киберсигурността\" (Cybersecurity Challeges Conference).Затова, според Темелков, киберсигурността става все по-важен въпрос както със специфично икономическо значение, така и с политическо и геополитическо измерение. Председателят на ДАЕУ смята, че когато се говори за цифров пазар Европа трябва да функционира като единно киберпространство.Димитър Темелков заяви, че двете най-важни законодателни инициативи, които са предложени от Европа в сферата на киберсигурността, са регламентът относно Агенцията на Европейския съюз за мрежова и информационна сигурност и въвеждането на нова европейска рамка за сертифициране в областта на информационните и комуникационни технологии, която ще гарантира сигурност на продуктите и услугите.В началото на Българското председателство на ЕС Държавна агенция \"Електронно управление\" е започнала 6-месечна информационна и образователна кампания за киберхигиена, която е под патронажа на европейския комисар Мария Габриел, добави Темелков. Той вярва, че подобни инициативи ще помогнат за повишаване на киберсигурността. ", "date": "2018.03.26", "title": "Над 69% от фирмите нямат елементарни познания за киберрисковете"}
{"url": "http://www.cross.bg/registrirano-gvineya-kraii-1571089.html", "text": "/КРОСС/Земетресение с магнитуд 6,6 по скалата на Рихтер е регистрирано край Папуа-Нова Гвинея показва справка на интернет страницата на Геологическата служба на САЩ (USGS),събощава Радио Нова Зеландия.Земетресението е регистрирано в 10:51 часа българско време на 180 км. западно от град Рабаул на дълбочина от 10 км.Няма данни за жертви и разрушения. Не е обявявана опасност за вълни-цунами.", "date": "2018.03.26", "title": "Земетресение с магнитуд 6,6 по скалата на Рихтер регистрирано край Папуа-Нова Гвинея"}
{"url": "http://www.cross.bg/bulgariya-pahor-zayavi-1571085.html", "text": "/КРОСС/За нас са много важни взаимоотношенията ни с България и искаме да ги задълбочим. Това каза по време на пресконференция словенският президент Борут Пахор, който е на официално посещение в България и проведе среща с държавния глава Румен Радев, предаде Агенция „Фокус\".„С президента на България говорихме и по някои въпроси, които по особен начин свързват Словения и България. Той много любезно спомена добрия словенски опит за примиряване с миналото. Това е процедура, която никога няма да бъде завършена. Такъв е духът на времето\", заяви президентът Похар подчерта: „Трябва да живеем с историята по такъв начин, че да създаваме добро бъдеше за децата ни\".„Словения и България се намират от двата края на един конфликтен и тежък регион - Западните Балкани, Регионът, който се старае да се присъедини към ЕС и НАТО\", заяви словенския президент и призова България и Словения да използват опита си, за да допринесат за спокойствието в региона.Словенският президент Борут Пахор подчерта още, че двете държави имат отлични политически отношения и изведе на преден план желаните те да се запасят и занапред.„Европа и светът се сблъскват с нови рискове за сигурността, а за Словения, България и ЕС това е ново предизвикателство\", заяви още той.", "date": "2018.03.26", "title": "Борут Пахор: За нас са много важни взаимоотношенията ни с България и искаме да ги задълбочим"}
{"url": "http://www.cross.bg/banderol-stoki-tzigari-1571067.html", "text": "/КРОСС/ В края на миналата седмица  полицаи от ОДМВР-София, сектор „Противодействие на икономическата престъпност\", предприели  акция срещу разпространяването на акцизни стоки без бандерол.Полицейските действия са осъществени на територията, обслужвана от  районните управления Елин Пелин, Етрополе и Ботевград. В хода на операцията  е установен лек автомобил „Опел Вектра\" , ползван от Х.П. /27г./ от ботевградското с. Гурково, превозвал стоки с неплатен акциз.В леката кола са открити и иззети 8500 кутии цигари /170 000 къса/, фабрично запечатани, без български бандерол. Х.П. е задържан за 24 часа, образувано е досъдебно производство и е уведомена Районна прокуратура - Ботевград.", "date": "2018.03.26", "title": "Сериозно количество цигари без бандерол иззеха полицаи от ОДМВР-София"}
{"url": "http://www.cross.bg/aparati-mobilni-magazin-1571072.html", "text": "Магазин за мобилни апарати в центъра на Стара Загора изгоря напълно тази нощ. Засегнати са и два търговски обекта в близост и апартаменти в блока, под който е магазинът.Огънят лумнал около 2 часа след полунощ.Хора в жилищната сграда разказаха, че чули силен трясък като от разбити стъкла. Последвали пламъци, които се разпространили бързо и погълнали цялата стока в магазина.Той е собственост на двама братя-близнаци, които от години са в бизнеса с мобилни апарати и аксесоари и скоро щели да откриват нов обект в града.Подозира се умишлен палеж заради бизнес интереси.", "date": "2018.03.26", "title": "Магазин за мобилни апарати изгоря в Стара Загора"}
{"url": "http://www.cross.bg/teatur-izkystvo-raboti-1571070.html", "text": "/КРОСС/Фестивал \"180° - лаборатория за иновативно изкуство\" и Гьоте-Институт България организират работилница за експериментален музикален/инструментален театър (пърформанс), насочен към учениците от НМУ \"Л. Пипков\". Работилницата ще бъде водена от режисьора Ксения Равина (Германия/Русия) и Александър Хаджиев (България). Курсът ще се проведе от 26-и до 28-и март, като в рамките на три дни учениците ще работят заедно с Равина и Хаджиев с цел да създадат авторска пиеса.Тази творба ще можем да видим на 28-и март от 19 ч. в залата на Гьоте-Институт София. Входът ще бъде свободен.Пърформънсът може да се случи навсякъде, по всяко време и свързва изпълнителите с публиката, пространството и времето. \"Пърформънсът търси неизвестното\", споделя режисьорът Ксения Равина. е родена в Санкт Петербург, Русия, където завършва история в държавния университет. По-късно заминава за Германия където завършва театрална режисура в университета по изкуства Франкфурт, а след това учи магистър - експериментален театър в Гисен, Германия, при един от ветераните на съвременния музикален театър - Хайнер Гьобелс. Ксения работи по множество собствени и колаборативни проекти в реномирани фестивали и зали, като Rhurtrianalle, театър Франкфурт, театър Визбаден, Театър Дармщадт, Театър Бохум, Frankfurt Lab, Mousonturm и много други и работи с известни артисти от различни сфери.През последните 5 години Ксения работи в образователните проекти на \"Altana Stiftung\", които предоставят възможноста на ученици които нямат достъп до изкуството, да работят заедно с артисти в продължение на една година и да създадат голямо интердисциплинарно представление. роден в София, завършва НМУ \"Л. Пипков\", след което продължава своето образование в Есен, Германия където завършва бакалавър - специалност фагот. През 2011 г. печели конкурса на Ensemble Modern (Франкфурт) и става част от тяхната академия, с която получава и магистърска степен за изпълнение на съвременна класическа музика.От 2012 г. Александър участва редовно в проектите на Ensemble Modern, работи и пътува по света с артисти като Матиас Пинчер, Хайнер Гьобелс, Хелмут Лахерман, Томас Адес, Беат Фурер, Хайнц Холигер, Паул Фрик и други. Концертирал е в зали и фестивали, като Берлинска Филхармония, Елбфилхармония (Хамбург), Старата опера във Франкфурт, Филхармония Кьолн, Червантино (Мексико), Времето на Музиката (Финландия), Ruang Suara (Индонезия), Сентре Помпидю (Франция) и други. От 10 години е доцент в образователните проекти на Ensemble Modern, Театър Франкфурт и Altana Stiftung и работи интердисциплинарно с над 200 деца от различни училища във Франкфурт.Александър работи в сферата на съвременния и интердисциплинарен пърформънс. Създава множество собствени и колаборативни проекти с артисти като Паул Фрик, танцьорите от The Forsythe Company и театър Пина Бауш. През 2016 г. е първият резидентен артист в Баухаус Десау, от 100 г насам. Преди това на същото място са живяли и творили артисти като Кандински, Мухе, Гропиус и др.През 2013 г. Алекснадър, заедно с Елица Богданова, Стефан Хаджиев и Венета Нейнска създават фестивал \"180° - лаборатория за иновативно изкуство\" в София, който 2018 г. ще се радва на неговото пето по ред издание и в момента се е доказал като един от най-известните фестивали за интердисциплинарно изкуство у нас.\"180 градуса - лаборатория за иновативно изкуство\" е едно от най-иновативните събития за съвременно изкуство, случващи се в България. \"180 градуса\" е не само фестивал, но и платформа/лаборатория за съвременна музика, танц, театър и дизайн. \"180 градуса\" е експеримент, който провокира изкуството, публиката, артистите и пространството.Мисията на екипа на \"180 градуса\" е да предостави условия на млади артисти да развиват иновативните си творчески идеи и да привлече нова публика за тяхното изкуство. От 2014 г. тези събития разнообразяват столичната културната сцена и предоставят по-широк и разностранен избор на публиката през летният сезон. Идеята на фестивала е обмен на знание, креативни похвати и новости между чуждестранни и български професионалисти в сферата на съвременното изкуство. ", "date": "2018.03.26", "title": "Фестивалът за интердисциплинарно изкуство 180° организира работилница за експериментален музикален театър "}
{"url": "http://www.cross.bg/mart-kristian-yalta-1571065.html", "text": "/КРОСС/ Наближава последния уикенд на март, в който YALTA CLUB са подготвили две събития в двете зали на клуба. На 30 март ще посрещнем едната половинка на дуото Âme, Kristian Beyer за петъчно TAKEOVER парти в Room 2. На 31 март в Room 1 на клуба ще гостуват Neverdogs - италиянското дуо, което българската публика ще види за пръв път. И в двете вечери, гостите ще свирят без прекъсване, от 23:30 до 07:00.Kristian Beyer, който ще видим в петък е едната половина на успешното дуо Âme. Той е и единственият гост, който се завръща за четвърти път за специалните TAKEOVER партита. Заедно с Frank Wiedemann си партнират музикално от повече от 15 години, покрай споделеното им влечение към чикагския хаус, детройтското техно и други аспекти от живота. Собствениците на лейбъла Innervisions се допълват взаимно, като Frank е креативният ум, който стои за изпълненията им на живо, докато Kristian изразява визията си най-добре с  разтърстващите си DJ сетове.Парчето Rej, издадено от Sonar Kollektiv е само един от клубните хитови, създадени от Âme. Други техни продукции са парчето Where We At (заедно с Dixon и Henrik Schwarz), ремикса им на Howling, синематографичния сингъл Tatischeff и много други релийзи за ума и тялото. Всяка следваща продукция на Âme се отличава от останалите с тотално различна интерпретация на стиловете и влиянията, но групата определенно има влечение към оркестрални инструментали, чиято грандиозност е подчертана от винтидж синтезатори и прочувствени монотонни вокални семпли.В събота, българската публика ще се запознае с още едно дуо, което е в центъра на световната ъндърграунд сцена, благодарение на естествения си талант, секси звученето и динамиката на музиката им. Neverdogs се състои от Marko De Grergorio и Tommy Paone и се сформира през 2000г. във Флоренция.Дуото моментално демонстрира уменията си, вкарвайки нови тенденции и завладявайки резиденции в някои от най-известните италиянски клубове. След няколко години стават резиденти на Egg (Лондон) и имат покани да свирят в почти всички клубове в Ибиза.Marko и Tommy са канени и на голям брой ексклузивни, частни партита, като това по случай рожденния ден на партньора на Naomi Campbell в Индия, където двамата споделят сцената с Diana Ross, Jamiroquai, Billy Idol и Brian Ferry. От 2012г., Neverdogs са неотменна част от легендарните партита на Marco Carola , Music On в Amnesia (Ибиза), където са пускали рамо до рамо с някои от най-големите имена в индустрията.За 30 март, YALTA CLUB отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на За да сте включени в Discount Guestlist за 31 март, изпратете имената си на Билети за уикенда могат да бъдат закупени на входа на YALTA CLUB на цена от 20 лв за 30 март и 31 март. ", "date": "2018.03.26", "title": "Kristian Beyer от Ame и Neverdogs гостуват на YALTA CLUB този уикенд"}
{"url": "http://www.cross.bg/kosovo-vychich-sigyrnost-1571073.html", "text": "/КРОСС/ Миналата седмица сръбският президент разговаря за решаването на въпроса за Косово с генералния секретар на ООН Антонио Гутериш и с представители на американската администрация.В петък той участва в Брюксел в тристранна среща с ръководителката на европейската дипломация Федерика Могерини и президента на Косово Хашим Тачи.", "date": "2018.03.26", "title": "Вучич свика спешна сбирка на съвета за национална сигурност на Сърбия"}
{"url": "http://www.cross.bg/ivanov-prestupna-suda-1571074.html", "text": "/КРОСС/ Върховният съд оправда изцяло Златомир Иванов - Златко Баретата по обвинението, че е ръководил престъпна група, занимавала се с разпространение на наркотици.Ивайло Борисов-Ториното, сочен за приближен на Иванов, също е оправдан от съда.Според върховния съд прокуратурата не е представила по убедителен начин доказателства за това, че Иванов и още няколко човека са били престъпна група. Дори опитите на съда да допълни тези съществени пропуски от страна на обвинението не са достатъчни за осъдителни присъди срещу част от обвинените.Така само шестима влизат в затвора - част от тях за пет години, други за три, а има и такива с условни присъди. ", "date": "2018.03.26", "title": "Върховният съд оправда изцяло Златко Баретата"}
{"url": "http://www.cross.bg/talanti-programa-godini-1571069.html", "text": "/КРОСС/ През 2018 г. „Еврофутбол\" увеличи горната възрастова граница на участниците, които могат да получат подкрепа. Така трите групи допустими кандидати са: до 15 години включително, от 16 до 20 години и от 21 до 28 години. Компанията не забравя поетия ангажимент към хората с увреждания и отново осигурява специална квота за българските параолимпийци.„Еврофутбол\" изпълнява програма „Спортни таланти\" в партньорство с Фондация „Работилница за граждански инициативи\" (ФРГИ). Формулярите за кандидатстване могат бъдат открити на сайта на програма „Спортни таланти\" -  и на ФРГИ ().                             ", "date": "2018.03.26", "title": "7 дни до крайния срок за подаване на документи за участие в \"Спортни таланти\""}
{"url": "http://www.cross.bg/megavatchasa-bulgariya-mart-1571066.html", "text": "/КРОСС/Намаление на потреблението на електрическа енергия с 54 мегаватчаса в Югоизточна България отчете ЕVN България по време на международната инициатива „Часът на Земята\", която тази година се проведе между 20:30 и 21:30 ч. на 24 март, събота.Според данните на дружеството в посочения час потреблението е било 1357 мегаватчаса за цялата лицензионна територия, обслужвана от ЕVN България.Това е с 54 мегаватчаса по-малко спрямо същия период на предишния ден - 23 март, когато е било 1411 мегаватчаса. Посочената разлика от 54 мегаватчаса е сравнимa приблизително със средното потребление за 1 час на област Сливен. ", "date": "2018.03.26", "title": "Общо 54 мегаватчаса електроенергия по-малко консумираха клиентите на EVN България по време на инициативата „Часът на Земята” на 24 март"}
{"url": "http://www.cross.bg/prokyratyra-vreme-prokyror-1571075.html", "text": "/КРОСС/ Предстои с общи усилия да направим така, че Европейската прокуратура да започне своите първи разследвания през 2020 г.Това каза главният прокурор Сотир Цацаров по време на конференция относно създаването на Служба на европейския прокурор (EPPO), съобщи Агенция \"Фокус\".„Ако се върнем малко назад, всички бихме казали, че измина много време от 2009 г., когато Лисабонският договор влезе в сила и чл. 86 от него стана основа за създаването на Европейска прокуратура. Вярно е, че пътят, изминат досега, не беше лесен, но сега е време за реалното изграждане на тази прокуратура като работеща институция.Предстои приемането на избор и правила на главен прокурор, назначаване на европейски делегирани прокурори и изграждане на административен капацитет на институцията\", каза още Цацаров и уточни, че се очаква с общи усилия Европейската прокуратура да започне своите първи разследвания през 2020 г.„Предстои изграждане на силна, ефективна и независима прокуратура и вярвам, че това ще бъде постигнато с общи усилия. Както каза Франциско Фонсека Морильо - директора на Дирекция „Правосъдие, основни права и гражданство\" на Европейската комисия, „сговорна дружина планина повдига\".Бих казал, че планината вече е повдигната и сега е време да я задържим в такова повдигнато положение\", каза още главният прокурор. ", "date": "2018.03.26", "title": "Цацаров: Европейската прокуратура ще заработи 2020 г."}
{"url": "http://www.cross.bg/sanofi-bulgariya-zhekova-1571064.html", "text": "/КРОСС/Петя Жекова e новият мениджър „Маркетинг\" за България, Хърватия и Словения на подразделението за ваксини Sanofi Pasteur на фармацевтичната компания Sanofi.Тя ще отговаря за разработването на тригодишните стратегически и оперативни бизнес планове в трите държавите в съответствие с цялостния план на компанията на база оценка на нуждите на пазара и потребителите. В нейните отговорности влизат още разработването и изпълнението на маркетингови стратегии, годишни бизнес планове и оценка на пазарната ситуация във всяка страна.Петя Жекова се присъединява към екипа на Sanofi Pasteur през 2011 г. като мениджър „Маркетинг и продажби\" за България. Само за няколко години с нейното активно съдействие компанията достигна едни от най-високите нива на продажби в последните години. През 2017 г. успешно въведе на пазара новата четиривалентна ваксина против грип.Петя Жекова е магистър по икономика и здравен мениджмънт. Работи във фармацевтичната индустрия в областта на ваксините повече от 10 години.Sanofi е глобална биофармацевтична компания, отдадена да помага на хората при здравословни предизвикателства. Чрез ваксините си ние предпазваме от заболявания, предоставяме иновативни лечения, за да победим болката и намалим страданията. Ние сме едновременно до хората, страдащи от редки заболявания, както и до милионите пациенти с дългогодишни хронични заболявания.С повече от 100 000 служители в 100 държави Sanofi трансформира научните иновации в здравни решения по света.Компанията заема пето място по продажби в България и 4-то място сред иновативните компании в страната. Структурата на Sanofi включва пет глобални бизнес направления: „Диабет и сърдечно-съдови заболявания\", „Лекарства Обща медицина и бързоразвиващи се пазари\", „Sanofi Genzyme\", „Sanofi Pasteur\" и „Лекарства без лекарско предписание\".В България Sanofi се стреми да повиши качеството на живот на българите, осигурявайки достъп до иновативни здравни терапии и предлагайки диверсифицирано портфолио от фармацевтични продукти.  ", "date": "2018.03.26", "title": "Петя Жекова заема позицията маркетинг мениджър за България, Хърватия и Словения на Sanofi Pasteur"}
{"url": "http://www.cross.bg/zemya-agrion-zemedelskite-1571055.html", "text": "/КРОСС/Засилен интерес към земеделските земи, предлагани от „Агрион\", отчетоха от компанията за управление на поземлени активи. За да отговори на търсенето дружеството пусна на пазара още апетитни парцели в цялата страна. Цените са изключително атрактивни и започват от 300 лв./дка.Най-сериозен интерес се наблюдава в района на Хасково. Землищата около Варна и Монтана също са предпочитани от кандидат-купувачите. Размерите на парцелите, които все още не са продадени, както и точното им местоположение в различните землища, може да се видят на адрес . Покупката на земя е отлична възможност за земеделските стопани да окрупнят парцелите си и да разширят стопанствата си, твърдят агроексперти. Комасацията увеличава производителността и намалява разходите.Тя дава по-добри условия за механизирана обработка на земята, което е предпоставка за увеличаване на добивите и за развиване на селско стопанство с висока добавена стойност. Окрупняването на терени помага и формирането на по-добра цена на земеделските площи.                      Стойността на комасираните имоти е доста по-висока от средната за даден регион, дори и ако се сравняват терени от едно и също землище, категорични са експертите в бранша.  По официални данни на Министерство на земеделието, храните и горите средният размер на земеделските терени у нас е едва 5.5 дка., което е едно от най-ниските нива в ЕС.„Агрион\" е предвидил и опция за покупката на поземлените имоти на разсрочено плащане за период от три години, без първоначално самоучастие. От плащането на месечни вноски за парцелите се възползват предимно по-малки земеделски производители, които търсят различни варианти да придобият земеделска земя, без да им се налага да плащат накуп за нея. По този начин те имат възможност да вложат свободните си парите в техника или по-качествени семена, което води до по-ефективно и модерно земеделие.За по-големите купувачи, които търсят земи над 50 дка, „Агрион\" е предвидил отстъпки от цената.Плащането на земята на вноски е предпочитан вариант и от земеделци, които кандидатстват по програмата „Млад Фермер\". Мярката, която е част от Програмата за развитие на селските райони, осигурява финансиране в размер на левовата равностойност на 25 хил. евро. Все по-често се наблюдава тенденция парцели да купуват и хора, които до този момент не са се занимавали със земеделие.Благодарение на субсидиите от европейските програми и държавните помощи за много начинаещи земеделци обработването на ниви е вариант за докарване на прилични доходи.   Според пазарни наблюдатели сред най-честите купувачи през последните години са инвеститори, които влагат парите си в обработваема земя с цел доходност. Земята в България се характеризира с ниска волатилност, висока доходност при нисък финансов риск и не на последно място ниска корелация към традиционни класове инвестиционни активи. Освен това тя не се влияе от политически и икономически процеси.Сметките показват, че инвестициите в земеделска земя носят доста по-добра доходност от банковите депозити и инвестиционните фондове. При средно покачване на цената с приблизително 4% на година и рента от 50 лв., покупката на поземлен имот от „Агрион\" за 300 лв./дка би могла да донесе доходност от близо 10%, дори и ако се налагат допълнителни инвестиции в разработване на парцела.", "date": "2018.03.26", "title": "Агрион пуска на пазара още земеделска земя на атрактивни цени"}
{"url": "http://www.cross.bg/milevski-makedoniya-depytat-1571059.html", "text": "/КРОСС/Македонски депутат и лидер на Либералнодемократическата партия (ЛДП) Горан Милевски е бил нападнат физически на площад в Скопие, съобщи сръбската телевизия РТС.Милевски е бил шамаросан няколко пъти от неизвестен нападател в неделя следобед, а за случая е била уведомена полицията. Депутатът е потърсил и лекарска помощ.Министерството на вътрешните работи на Македония потвърди информацията. Предприети са мерки за изясняване на този случай.ЛДП е част от коалицията около управляващия Социалдемократически съюз на Македония, който на 14 март гласува закон за употреба на езиците, с който албанският би трябвало да се превърне във втори официален език в страната. ", "date": "2018.03.26", "title": "Шамаросаха македонски депутат на площада в Скопие"}
{"url": "http://www.cross.bg/akaga-grypata-godini-1571060.html", "text": "/КРОСС/ АКАГА или една от най-популярните български групи, сформирани в началото на 90-те, ще отпразнува своя юбилей с мащабен концерт. Шоуто ще се състои на 9 октомври в зала 1 на НДК и ще припомни на феновете апогея на българската, различна и смела музика. На сцената ще се качат всички хора, които някога са били част от групата и са допринесли за успехите, които АКАГА жъне вече 27 години на световно ниво.Групата се сформира като изцяло инструментална през 1991 г. и осъществява мечтата си да свири стил напълно непознат за България. Дързък експеримент на приятели от Музикалната Академия в София, който обаче само за година налага името АКАГА и го превръща в символ на качествения съвременен български звук. Още през 1992 г. издават два албума и са поканени от покойния проф.Хачо Бояджиев да станат група на Националната телевизия. Включват се в разнообразни фестивали и почти всички джаз форуми в страната, включително и най-добрия джаз фестивал в Монтрьо.С годините издават 6 албума, пътуват многократно за участия в Европа и Русия, където свирят със Софийска филхармония и „Мистерията на българските гласове\" в Болшой театър. От 2007 г. правят големи концерти и в НДК, като се очаква този на 9 октомври да бъде един от най-мащабните проекти.Концертът ще представлява мултимедийно шоу и ще обхване отделни периоди от развитието на АКАГА. На огромни мултимедийни екрани ще бъдат излъчвани непускани до този момент архивни кадри на групата, съчетани със съвременна визия.В юбилейния спектакъл ще вземат участие някои от най-успешните български музиканти, които са били част от АКАГА през всички тези години. Сред тях са Ясен Велчев от група „ТЕ\", който свири в АКАГА в продължение на 10 години, Цветан Недялков от „Ку-Ку Бенд\", Кристиян Александров, някога барабанист на групата, а в момента един от най-изявените джаз пианисти в Канада и носител на „Грами\" за джаз албум, Калин Вельов и още много други. На сцената ще си партнират и артистите Станимир Гъмов, Митко Павлов и Камен Алипиев, неразривно свързани с групата. По време на шоуто феновете ще се насладят и на някои други обичани и изявени български певци, с които АКАГА има съвместни проекти.От 11 години Акага е в постоянен състав - Красимир Куртев (бас, вокал), Иво Казасов (тромпет, вокал), Георги Велев (тромпет, вокал), К. Кирилов-Джоджо (тромбон, вокал), Д. Митев-Дънди (барабани), Петър Главанов (китари), Калин Петров (клавишни).На концерта на 9 октомври в зала 1 на НДК посетителите ще могат да закупят и новия албум на групата, който ще бъде издаден на винил специално за юбилея.  Билети за юбилейния концерт могат да бъдат закупени на цена от 15 до 50 лева в OMV и мрежата на Eventim.bg.", "date": "2018.03.26", "title": "АКАГА отбелязват 27 години на сцена "}
{"url": "http://www.cross.bg/cherna-voda-blok-1571056.html", "text": "/КРОСС/ За поредица от аварии в единствената румънска атомна централа \"Черна вода\" съобщават днес медии в Букурещ.Държавната компания \"Нуклярелектрика\", която управлява АЕЦ \"Черна вода\", съобщи в неделя, че е спряла контролирано първи блок на централата, заради повреда в една от технологичните системи.Специалисти анализират причината за повредата, а първи блок на АЕЦ \"Черна вода\" ще бъде пуснат веднага щом приключи отстраняването й. В прессъобщението се посочва, че спирането най-вероятно ще продължи 48 часа. Ремонтните дейности няма да имат негативен ефект върху персонала, населението и околната среда, като се осъществяват в съответствие със специфичните процедури на централата, уверяват от \"Нуклярелектрика\".Сайтът \"Економика\" съобщава, че през вчерашния ден в \"Черна вода\" е имало втора авария в другия блок на централата - на помпа, която кондензира парата от турбината. Икономическият сайт посочва, че вчера следобед е работел само втори блок на централата и то на половината от капацитета си.Атомната централа разполага с два блока от по 700 мегавата, но вчера следобед е произвеждала само 374 мегавата от наличните 1400 мегавата, отбелязва \"Економика\". Въпреки ситуацията, АЕЦ \"Черна вода\" продължи да изнася електроенергия, заради слабото потребление през вчерашния ден, посочва сайтът.\"Нуклярелектрика\" намали капацитета на втори блок на \"Черна вода\", за да смени мотора на помпата за кондензиране, като реакторът остава свързан с националната енергийна система, посочват от компанията. Очаква се втори блок на централата да заработи на пълен капацитет след около 16 часа.Компания \"Нуклярелектрика\" очаква тази година нетна печалба от 295,2 милиона леи, което е спад с три процента спрямо предходната година, при общи приходи от 2,14 милиарда леи, съгласно бюджета за приходи и разходи, одобрен от акционерите, отбелязва \"Ромъния либера\" ", "date": "2018.03.26", "title": "Поредица аварии в румънската АЕЦ ”Черна вода”"}
{"url": "http://www.cross.bg/vartan-silvi-kontzerta-1571054.html", "text": "/КРОСС/ Остава по-малко от месец до срещата на българската публика с легендарната Силви Вартан. Поради засиления интерес към концерта в зала 1 на НДК на 21-ви април, организаторите решиха да пуснат в продажба допълнително места. Така билети вече могат да бъдат закупени и за втори балкон в залата.Силви Вартан ще се качи на сцената пред любимата си публика за два последни концерта във Варна на 19 април 2018 г. в Двореца на културата и спорта и на 21 април 2018 г. в София в зала 1 на НДК. Турнето Forever Sylvie ще бъде най-грандиозното до момента.Концертите ще продължат близо два часа и ще покажат иконата на френската музика такава, каквато сцената винаги ще я помни - неотразима. Силви Вартан ще разкаже личната и откровена история на живота си пред българските фенове, като изпълни любими, както френски, така и български, песни.Произведенията са селектирани от всичките ѝ албуми досега, а специално визуално шоу ще допълни вълнуващата музика на Вартан. По всичко личи, че след емоционално разтърстващия старт на турнето в Париж, българската публика може да се готви за едно неповторимо изживяване, от онези, които бележат живота и остават в сърцето „Завинаги\".Билетите са в продажба в бензиностанциите OMV, мрежата на Eventim и Ticketportal, билетен център НДК и на касата на ДКС Варна на цени от 50 до 120 лева. ", "date": "2018.03.26", "title": "Пускат допълнителни билети за концерта на Силви Вартан в София"}
{"url": "http://www.cross.bg/zakrila-momenta-godina-1571058.html", "text": "/КРОСС/ Заетостта в бежанските центрове в България в момента е 17%. Под 850 човека има настанени във всички териториални поделения на Държавната агенция за бежанците, а от началото на година 270 човека са потърсили закрила. Това каза пред БНТ  Петя Първанова, председател на Държавната агенция за бежанците.\"От 2013 година до момента около 62 хиляди чужденци, търсещи международна закрила, са преминали през центровете на Агенцията. През 2016 г. през март заетостта също е била 16,17%. През 2017 е около 55 - 60%. Има едно движение. В момента наистина миграционният натиск не е силен и ние успяваме, включително и успяхме през последната година, когато едва 3700 човека потърсиха закрила в България сравнение с периода от 2014, 2015 и 2016 когато говорим за едни числа в порядъка на 19,20 хиляди човека. В момента няма закъсняли преписки. Ситуацията в центровете е спокойна\", коментира Петя Първанова.Председателят на Държавната агенция уточни, че от 2013 година започва да расте броят на лицата, търсещи закрила, но през миналата те са най-малко. По думите на Първанова първите три месеца търсещите закрила са от Сирия, Ирак и Афганистан. До момента те са около 270 човека от началото на годината. Това са и лица, чието производство е започнало миналата година, уточни Първанова. За 2017 г. водещи страни са Афганистан, Ирак, Сирия, а сега са най-много от Сирия като общото е, че всички идват от районите в конфликти.Това наистина са хора, чиито бежански истории, казват, че те наистина бягат от заплаха за здравето и живота им. Законът дава възможност извън 6-месечния срок, който наистина се спазва. Тези 6 месеца могат да се увеличат с още до 9 месеца и при изключителна правна фактическа сложност до 21 месеца Законът позволява да бъде удължен срокът за разглежда на молба за международна закрила в съответствие със законодателството, коментира още Първанова.Председателят на Държавната агенция за бежанците уточни още, че 85% са потвърдените откази, които Агенцията е издала, т.е от 1300 отказа, 1100 и малко са потвърдени от Съда. ", "date": "2018.03.26", "title": "17% е заетостта на бежанските центрове в България в момента"}
{"url": "http://www.cross.bg/mart-mashini-izlozhenieto-1571061.html", "text": "/КРОСС/ Започва осмото издание на изключителното по рода си специализирано изложение за машини и технологии в металообработката , организирано от Интер Експо Център.Форумът ще бъде открит на 26 март от 11 часа от заместник-министъра на икономиката Александър Манолев и управителя на изложбения комплекс Ивайло Иванов. За последните три години изложението отчита 40% ръст на площите и изложителите, с което се превръща в едно от ключовите събития за индустрията.Роботи, автоматизирани машини и софтуерни приложения в действие очакват посетителите в Интер Експо Център. Технологични продукти от най-ново поколение и иновативни решения на над 150 водещи световни компании в сектора като Mazak, Kawasaki, Trumpf, Fanuc, Kuka, Yaskawa ще бъдат презентирани чрез техните български и регионални представителства.Освен изложители от нашата страна, ще участват и фирми от Полша, Унгария, Китай, Италия, Турция, Швеция, Румъния, Израел, а специално колективно участие ще имат и водещи компании от Австрия. Благодарение на Българската търговско-промишлена палата, на 27 март делегация от немски компании ще посети MachTech&InnoTech Expo.По традиция, като допълнение към богатия профил на изложението, на 28 март ще бъдат проведени и двустранни бизнес срещи (B2B MatchMaking) между български и чуждестранни компании.В рамките на този ден бизнесът ще дискутира най-важните предизвикателства пред Индустрия 4.0.                  Пълна автоматизация на процесите, по-ниски експлоатационни и енергийни разходи и засиленоекологично производство са сред целите на „новата\" индустрия. Ето защо на изложението ще бъдат показани ново поколение роботи и роботи втора ръка в действие, както и колаборативни машини с изключителни характеристики. Най-малкият в света лазер ще докаже, че обработката и на особено фините детайли в производството е лесно възможна.Умни машини и специализирани софтуерни приложения, които следят целия процес на производство, ще бъдат представени като ефективно решение за офиса и склада. Ще бъде проследена и тенденцията за развитие на индустрията в посока към модерни машини и продукти,  почистващи всичко до най-малкия детайл.На 27 март, за първи път в историята на изложението, ще се проведе , чиято цел е да докаже с практически казуси и демонстрации, че използването на този тип принтиране като добавъчно производсто в интдустрията намалява времето за работа и материалните отпадъци. Форумът ще разшири представите на специалистите за ползите от 3D печата като революционна технология, която дава старт на иновативни проекти и създава нови бизнес модели.„Интелигентна i-smart фабрика\" и „Запознай се с твоя нов колега - робота\"  са сред другите ключови събития на форума.В богатата съпътстваща програма в дните на изложението компаниите  ще запознаят посетителите с особеностите на микроклетъчната технология за олекотен LSR  при инжекционни процеси, Кюри технологията за загряване при поялниците, интелигентен робот за спояване, както и специфични приложения на лазерното и точковото маркиране.Други фирмени презентации ще наблегнат на технологиите за по-чиста индустрия. Сред темите са техническа чистота при индустриалното миене на части и детайли,  качество на въздуха, защита на здравето и чиста работна атмосфера при електронната и лазерната промишленост.Специално внимание ще се отдели още на въпросите за дигитализация и адитивни технологии от 3D Systems за Индустрия 4.0, снижаване на производствените разходи чрез енергийна ефективност и технологии за мониторинг на производството и трансфер на производствени данни.Не пропускайте най-новото от света на индустрията от 26 до 29 март в Интер Експо Център.Пълната програма на изложението може да видите  Повече за новостите на МachTech&InnoTech Expo 2018 .Паралелно, от 27 до 29 март, ще се проведе - единственото в България изложение за водния сектор.  ", "date": "2018.03.26", "title": "Индустрия на бързи обороти на MachTech&InnoTech Expo от 26 до 29 март в Интер Експо Център"}
{"url": "http://www.cross.bg/politicheski-vodeshti-dvete-1571057.html", "text": "/КРОСС/ Има тенденция към изравняване на позициите на двете водещи политически сили ГЕРБ и БСП. Това каза в сутрешния блок „Добро утро, България\" на Радио „Фокус\" социологът Юрий Асланов по повод последните данни от националното представително социологическо изследване. Той добави, че динамиката на политическите настроения се дължи на поредицата от скандали - нестихващи и следващи един след друг.„Това, което за първи път наблюдаваме, e тенденция към изравняване на позициите на двете водещи политически сили. По-точно за това, че позициите, изразявани от двете водещи партии се приемат като близки от почти равен брой хора в България, измежду пълнолетните граждани. При останалите няма съществени размествания\", коментира социологът.Юрий Асланов каза още, че никоя партия не е защитена от разделение или от тактическо пренареждане. „Общественото доверие е спаднало към коалицията „Обединени патриоти\" и по-малко към ГЕРБ, съществени размествания в БСП няма\", коментира още социологът и уточни, че нисшата за покачване на доверието към евентуални нови политически субекти отново е отворена.", "date": "2018.03.26", "title": "Социолог: Има тенденция към изравняване на позициите на двете водещи политически сили ГЕРБ и БСП"}
{"url": "http://www.cross.bg/po-kusno-dnes-varna-1571063.html", "text": "/КРОСС/ Транспаранти с надписи \"Ердоган - не си желан\" и \"Бойко,не сме Троянски кон на Eрдоган\"се появиха по трасето към резиденция \"Евксиноград\" във Варна.                      Два протеста ще има днес срещу посещението на турския президент. Първият  е насрочен за 12.00 часа на площад \"Независимост\", пред Съдебната палата. Вторият протест ще започне половин час по-късно пред катедралния храм \"Свето Успение Богородично\".Очаква се по-късно днес протестиращите да предприемат и други акции на недоволство. ", "date": "2018.03.26", "title": "Протести срещу посещението на турския президент Ердоган във Варна"}
{"url": "http://www.cross.bg/kone-kyustendil-planina-1571062.html", "text": "/КРОСС/ Според началника на Областната дирекция по контрол на храните в Кюстендил Стоян Саев, трагедията с  е заради крайно безотговорно отношение към животните от бизнесмен от Кюстендил, който е развъждал коне в планината и е получавал евросубсидии.Той е бил предупреждаван да се грижи по-добре за животните, но не го е правел, каза още Саев. Не се знае точният брой на загиналите коне. Стадото е било от около 100 животни, от които оцелелите досега са около 30.Екип на Агенцията по контрол на храните и представители на туристическото дружество в Кюстендил ще отидат днес на мястото, където туристи откриха умиращи от глад и студ десетки коне в Осоговската планина, за да разследват инцидента.Предупреждения за бедстващите животни имаше в социалните мрежи от няколко седмици. Много от тях са загинали. ", "date": "2018.03.26", "title": "Разследват случая със загиналите коне в Осоговската планина"}
{"url": "http://www.cross.bg/feiisbyk-kontakti-android-1571046.html", "text": "/КРОСС/След като социалната мрежа Фейсбук публикува вчера извинение в американски и британски вестници за скандала с британската консултанска фирма Кембридж Аналитика, уебсайтът Арс Текника (Ars Technica) съобщи, че потребители проверили какви данни са събирани за тях от Фейсбук и установили имена на контакти, телефонни номера и есемеси, събирани в продължение на две или повече години от устройства с Андроид, предаде ТАСС.Фейсбук заяви, че информацията е складирана в обезопасени сървъри и е взимана само със знанието на потребители, които са се съгласили да дадат достъп до нея. Говорителка на Фейсбук каза, че информацията не е споделяна с приятели или с външни приложения и се използва, \"за да се подобри общуването на хората във Фейсбук\", като им се помогне да се свързват с други хора.Фейсбук обяви на уебсайта си, че никога не продава данните и не събира съдържанието на есемесите или разговорите. Но говорителката не отговори на въпроса защо е необходимо да се събира информация за телефонни контакти и есемеси, добавя ТАСС. ", "date": "2018.03.26", "title": "Фейсбук е събирала години наред контакти и други данни от устройства с Андроид"}
{"url": "http://www.cross.bg/kytev-anton-bulgariya-1571049.html", "text": "/КРОСС/ За мен е факт, че напоследък все повече мощни външни политици се държат с България като някаква третостепенна държава и си позволяват различни намеци. Дали това е заради дейността на външния ни министър или министър-председателя, но е факт, че твърде много си позволяват да ни подценяват.Това каза в сутрешния блок на БТВ „Тази сутрин\" Антон Кутев, зам.-председател на ПГ на „БСП за България\".Ние сме държава от най-големия и най-мощния съюз в света - Европейския, ние сме държава от най-големия военен съюз - НАТО и въпреки това се оказва, че ние сме абсолютно безгласни и безпомощни на международната сцена, което според депутатът от левицата е проблем на това какви хора сме си избрали. Антон Кутев отбеляза, че познавайки мощните дипломатически умения наБойко Борисов, то присъствието на България на днешната среща ЕС-Турция във Варна ще бъде незабележимо. В момента има два проблема, които трябва да бъдат поставени - единия от тях е възможността за връщане или обезщетения на тракийските бежанци и втория е по какъв начин се отнася Ердоган по отношение на българо-турските отношения. Аз не смятам Борисов да разбира каквото и да е от дипломация, многократно е доказвал, че това за него е тера инкогнита, но нека да видим, добави още депутатът от БСП за България.Според него след три месеца, когато завърши европредседателството ни, ще стане ясен провала на всичко това, което премиерът Борисов се е опитвал да прави. Освен ремонта на НДК и плочките, нищо друго няма да остане от европредседателството ни, смята Антон Кутев. За Шенген какво направихме - нула, какво направихме по отношение на трудовия пазар на българите, какво направихме по отношение на атомната ни енергетика - нула, добави депутатът от левицата. Външният ни министър трябва да отговори защо уж изпълняваме всички условия за членство в Шенген, а продължават да ни поставят след това нови и нови.По темата за участието на българската държава в сделката за ЧЕЗ, Антон Кутев отбеляза, че е ясно, че държавата трябва да има контрол в това ЕРП. В съвременния свят има два познати начина да контролираш такова дружество - едното е през собствеността, другото е през регулацията. Само допреди десет години ние го контролирахме и по двата начина, добави зам.-председателят на ПГ на БСП за България.След като през годините си продал и си излязъл от собствеността на ЕРП-тата, трябва да промениш регулацията, за да имаш контрол над подобни дружества. Като не промениш регулацията, сега седиш и викаш като Бойко Борисов, ами аз не знам как се е продало дружеството. Ако ти не знаеш как са ти продали най-голямото ЕРП в страната, за какво си министър-председател, коментира още Антон Кутев. ", "date": "2018.03.26", "title": "Антон Кутев: Външната ни политика е най-беззъбата, която съм виждал"}
{"url": "http://www.cross.bg/beshe-tyitur-frenski-1571044.html", "text": "/КРОСС/ Ляв френски политик е арестуван защото написал в социалната мрежа „Туитър\", че празнува смъртта на полицая, който загина след като се размени със заложник във френския град Треб, предава . Полицията е арестувала Стефан Поусие в дома му в Див сен Мер, северозападна Франция, съобщава \"Фокус\".Той написа в „Туитър\": „Когато е убит полицай си мисля за приятеля ми Реми Фрайс. И този път беше полковник, чудесно, това означава един гласуващ за Макрон по-малко\".В поста си той визира случая на убит със зашеметяваща граната от полицията природозащитник през 2014 година на протест за язовир. Поста му предизвика много гневни реакции сред обществото и акаунта му беше деактивиран. Той може да бъде осъден на до седем години затвор глоба от 100 хиляди евро. ", "date": "2018.03.26", "title": "Арестуваха френски политик, писал в „Туитър“, че празнува смъртта на полицаи"}
{"url": "http://www.cross.bg/gonki-tenev-globa-1571048.html", "text": "/КРОСС/Пътната полиция ще изпраща незабавно екипи, когато получи сигнал за гонки с мотори и автомобили, заяви началникът на КАТ-София Тенчо Тенев.Той беше категоричен, че незаконните състезания намаляват. За да бъдат предотвратени фатални инциденти, от Пътната полиция ще вземат допълнителни мерки. Своевременната реакция на полицаите е възможна и благодарение на мощния спортен автомобомил, предоставен от финансовото министерство.\"Всяваме доста доста добър респект на мотоциклетните среди, тъй като е изключително мощен и много бърз и не позволява на някои мотоциклетисти да си правят своите собствени изпълнения, грубо казано. Стресираме ги в самото начало, за да не ни създават излишни ядове и проблеми\", каза Тенев.Преди дни КАТ се сдоби с тунинговано Mitsubishi Lancer с 400 конски сили. Това се случи, след като преди време премиерът Бойко Борисов разпореди да се сложат камери на източната част на Околовръстното шосе заради гонки.Миналата година депутатите направиха поправки в Закона за движение по пътищата, с които водач, който организира или участва в гонки по обществените пътища, да се наказва с лишаване от право да управлява МПС за 12 месеца и глоба от 3000 лв.За повторно нарушение наказанието е лишаване от право да се управлява МПС за срок от 3 години и глоба 5000 лева. Освен за предотвратяване на назакони гонки, спортният автомобил ще участва и в кортежи за осигуряване на сигурността на важни гости в столицата. ", "date": "2018.03.26", "title": "КАТ: Гонките в София намаляха заради суперавтомобила"}
{"url": "http://www.cross.bg/katar-emira-prezidentut-1571052.html", "text": "/КРОСС/ Президентът на Руската федерация Владимир Путин ще приеме емира на Катар Тамим бен Хамад ал Тани на официално посещение в Москва, предава РИА Новости.Пресслужбата на президента на Русия съобщава, че на 26 март на разговорите ще бъде обсъдени взаимодействията в търговско-икономическата и хуманитарната сфера и актуални международни въпроси, в това число конфликтите в Сирия и Йемен, както и Палестина.Това е втората визита на емира на Катар в Москва о 2016 година", "date": "2018.03.26", "title": "Президентът Владимир Путин ще приеме емира на Катар"}
{"url": "http://www.cross.bg/konete-bynar-mestnostta-1571050.html", "text": "/КРОСС/Собственик на стадо от 100 коня е изоставил животните без храна в местността Бек бунар в Осоговската планина. 70 от конете са загинали.Шокиращи снимки и видеозаписи бяха публикувани в социалната мрежа Фейсбук и предизвикаха гневни реакции на потребителите. Снегът в местността, където са конете, е 150 см.\"Никога не съм виждала такова нещо. Бях потресена. Една кобила лежеше в снега с изкълвани от гарвани очи. Тя е била бременна, но кончето й е родено мъртво. Живи са едва 30 коне, но те са в критично състояние\", разказва Елица Димитрова, която е една от доброволките, успели да стигнат до животните. Тя е и една от инициаторките на спасителната акция.Вчера екип на Планинската спасителна служба в град Кюстендил е успял да пренесе с моторни шейни бали със слама и овес. Достъпът до Бек бунар по друг начин е абсолютно невъзможен.\"Не успяхме да ги свалим в ниската част на планината. Конете, които са живи са около 30, но не могат да ходят\", каза един от планинските спасители и председател на ТД \"Осогово\" Христо Абаджиев.Собственикът на конете е бизнесменът от Кюстендил Петър Пищалов. Пред Нова телевизия той обясни, че всичко станало е резултат от злощастно стечение на обстоятелствата.Вече са сигнализирани институциите, като предстои Българска агенция по безопасност на храните да провери чиповете на конете. ", "date": "2018.03.26", "title": "Собственик изостави 100 коня под връх Руен, 70 умряха"}
{"url": "http://www.cross.bg/trump-vruzka-daniuls-1571045.html", "text": "/КРОСС/ Актрисата и режисьорка на филми за възрастни Сторми Даниълс, която твърди, че имала сексуална връзка с Доналд Тръмп, преди той да стане президент, каза в голямо телевизионно интервю, че през 2011 г. била заплашена, докато била на паркинг с детето си и предупредена да мълчи, предаде Ройтерс.Сторми Даниълс, чието истинско име е Стефани Клифърд, каза пред телевизия Си Би Ес, че отивала на фитнес с детето си в Лас Вегас, когато я приближил непознат мъж. \"Той дойде до мен и ми каза: \"Остави Тръмп на мира. Забрави тази история\". След това се навел, погледнал дъщеря й и казал: \"Какво хубаво момиченце. Ще е много неприятно, ако се случи нещо на майка й\", след което си тръгнал, разказва актрисата.Даниълс казва, че имала само веднъж интимна среща с Тръмп през юли 2006 г., но двамата останали във връзка около година.Адвокат на президента платил на порнозвездата 130 000 долара няколко дни преди президентските избори през 2016 г., за да мълчи, отбелязва Асошиейтед прес.Тя заведе дело срещу президента на 6 март, тъй като заяви, че никога не е подписвала споразумение да мълчи за интимна връзка между тях. Но бившият й адвокат и бившият й бизнес агент й оказали натиск да подпише декларации, с които да отрече, че е имала връзка с Тръмп, посочва ДПА. Тези декларации бяха публикувани от адвокат на Тръмп като доказателство, че такава връзка не е съществувала, отбелязва Ройтерс.Белият дом не отговори на исканията на журналисти за коментар след излъчването на интервюто. ", "date": "2018.03.26", "title": "Порнозвездата Сторми Даниълс била заплашена, за да мълчи за връзката си с Тръмп"}
{"url": "http://www.cross.bg/vashington-letishte-pilotskata-1571053.html", "text": "/КРОСС/ Самолет на канадската авиокомпания \"Еър Канада\" с 67 души на борда кацна принудително на летище\"Дълес\" край Вашингтон, след като пилотите видели дим в кабината, предаде CBC.Авиокомпанията съобщи, че няма пострадали хора.Самолетът \"Ембраер\", който летял от Торонто към международното летище \"Роналд Рейгън\" във Вашингтон, се приземил на летище \"Дълес\" в Северна Вирджиния. 63-ата пътници и четиримата членове на екипажа излезли невредими на пистата.Федералното управление по въздухоплаване ще разследва случая. Няма информация какво е предизвикало дима в пилотската кабина,съобщават още от CBC. ", "date": "2018.03.26", "title": "Дим в пилотската кабина приземи извънредно самолет"}
{"url": "http://www.cross.bg/sloveniya-bulgariya-prezidentut-1571051.html", "text": "/КРОСС/ Президентът на Словения Борут Пахор е на официално посещение в България.Перспективата за европейска интеграция на държавите от Западните Балкани и двустранните отношения между България и Словения, както и задълбочаването на регионалното сътрудничество ще бъдат сред акцентите в разговора на президента Румен Радев със словенския му колега Борут ПахорДвамата ще обсъдят и откриването на пряката въздушна линия между Любляна и София. Началото й беше поставено вчера.Президентът на Словения беше сред пътниците на първия полет от Любляна до София. Очаква се директната авиолиния да повлияе положително на икономическите връзки и да увеличи броя на туристите между двете страни, посочи посланикът ни в Словения Димитър Абаджиев.\"Линията ще бъде три пъти в седмицата - понеделник, четвъртък и неделя. Полетът ще бъде между 1 час и 20 минути - 1 час и 30 минути, което е вече много голямо улеснение. Това не е нискотарифна компания. При всички случаи цената ще бъде много по-ниска от досегашната, защото досега трябваше да се сменят компании. Предполагам, че ще бъде между 100 и 200 евро\".В рамките на посещението си в България словенският президент ще разговаря със заместник-председателя на Народното събрание Явор Нотев и с председателя на Комисията за външна политика Джема Грозданова. ", "date": "2018.03.26", "title": "Президентът на Словения е на официално посещение в България"}
{"url": "http://www.cross.bg/vreme-chasovo-lyatnoto-1571047.html", "text": "/КРОСС/ В неделя преминахме към лятното часово време. Промяна с час напред се отразява на организма ни около седмица. Все по-често тази смяна се оспорва.Вместо да бъде отменена, беше разпоредено Европейската комисия да направи цялостна оценка на необходимостта от това, като се вземат предвид всички фактори, които влияят.Още през далечната 1784 г. Бенджамин Франклин пише писмо до редактор на вестник „Парижки журнал\" и предлага на парижани да стават и съответно да си лягат по-рано, измествайки стрелката. Повече от 100 години по-късно обаче идеята става факт, а европейската държава, която първа го прилага е не Франция, а Германия през 1916 г.У нас лятното часово време е въведено през 1979 г. Доводи за това тогава не липсват.В България проучване е показало, че лятното часово време пести енергията, която АЕЦ „Козлодуй\" произвежда за 12 часа при пълна мощност. Разделено на всеки от нас се оказва, че това са 54 стотинки на човек за една година.От друга страна смяната в стрелките осигурява на хората повече светлина, а това се смята, че е способно да повиши активността им. Застъпниците на лятното часово време твърдят, че всички здравословни и психически разстройства, които се твърди, че са причинени от промяната в часовниците, са по-скоро в следствие на самовнушение.Противниците в намесата на естествения ход на часовниците сякаш преобладават. Техните аргументи са следните: вредните последици за физическото и психическото ни здраве, липсата на практическа полза от това действие, отричайки факта, че всъщност това може да пести енергия и не на последно място загубите, които бизнесът е принуден да търпи.Всъщност минусът за икономиката не е никак малък според данни на български работодатели. У нас намесата в естествения ход на часовниците два пъти в годината води до около 400 млн. лева загуби за родната икономика, показват данните, цитирани от БНТ.Научно също има теории, които доказват вредата от преминавате от зимно към лятно часово време. Учени от Харвард са установили, че в деня след смяна на времето катастрофите по пътищата се увеличават с 18%. Причината е сънливостта и забавените реакции.Друго проучване показва, че при смяна на часовото време пътните инциденти с пешеходци намаляват с 13%. Руски учени твърдят, че рискът от сърдечни удари пък се увеличава с 50% при смяната.Заради вредите и недоказаните според тях ползи, руснаците се отказаха от лятното часово време и приеха закон, с който да отменят местенето на стрелките два пъти в годината.И въпреки че дебатите \"за\" и \"против\", които се водят през последните години около това дали трябва да сменяме два пъти в годината времето, директива на ЕС забранява на страните-членки самостоятелно да отменят решението за това.Заради все повечето противници, обаче на тази идея, Европейската комисия е задължена да изготви доклад, който да докаже дали техните аргументи са релевантни и съответно дали е необходимо лятното и зимното часове време да отпаднат. ", "date": "2018.03.26", "title": "Ползите и вредите от смяната на часовото време"}
{"url": "http://www.cross.bg/shofyori-taksimetrovi-kolega-1571038.html", "text": "/КРОСС/ Таксиметрови шофьори от Русе излизат на протест с искане за справедлива присъда за младежите, които убиха в края на март миналата година техен колега в село Николово.Шествието ще тръгне в 8 ч. и ще премине през целия град. Участие са заявили шофьори на около 500 автомобила. В 9:15 ч. те ще се съберат пред Съдебната палата, за да поставят исканията си.15 минути по-късно трябва да започне поредното заседание по делото за убийството на таксиметровия шофьор.Очаква се към русенските таксиметрови водачи да се присъединят и техни колеги от цялата страна.Подобни шествия в същия час са предвидени и в София и Пловдив. ", "date": "2018.03.26", "title": "Таксиметрови шофьори на протест: Искат справедлива присъда за убийството на техен колега"}
{"url": "http://www.cross.bg/tyrtziya-donchev-drygi-1571041.html", "text": "/КРОСС/ Предстоящата днес среща ЕС-Турция във Варна е сред водещите теми на вестниците.\"Премиерът провери строежа на важен булевард До последно кърпят дупки, пазят в тайна маршрута на кортежите Проверка на строителството на най-мащабния инфраструктурен обект във Варна - бул. \"Васил Левски\", направи премиерът Бойко Борисов в неделя. Така стана ясно, че близо 36 часа преди да посрещне президента на Турция Реджеп Ердоган и лидерите на ЕС Доналд Туск и Жан-Клод Юнкер за историческата среща там, българският министър-председател вече е \"на терен\" в града.Обещаните от Брюксел два транша от по 3 млрд. евро, срещу което Турция да гарантира оставането на нейна територия на 3,5 млн. бежанци, ще е една от основните теми на разговорите в понеделник вечерта. Очаква се Ердоган да настоява за облекчено движение в ЕС на турски граждани и стоки. В града през целия уикенд течеше трескава подготовка. Ударно се кърпят дупки по булевардите, по които се очаква да минат кортежите, въпреки че от полицията категорично заявиха, че маршрутите ще бъдат пазени в тайна до последния момент от съображения за сигурност. Не е ясно и колко полицаи и цивилни ще са ангажирани с подсигуряването на охраната и реда.Както \"24 часа\" писа, Ердоган пристига с два самолета антураж и личен готвач за вечерята в \"Евксиноград\". Води си и засилена охрана, а вече над седмица екипи на българското НСО и турската служба координират действията си на място във Варна. Засега не се очаква гостът от Анкара да нощува в резиденцията Край Варна със сигурност ще остане за една нощ президентът на ЕС Доналд Туск, който и друг път е гостувал по покана на Борисов в \"Евксиноград\". Посещението на Ердоган съвпада с деня, в който у нас се отбелязва годишнината от геноцида и изселването на българи от Беломорска Тракия. От БСП вече настояха във Варна премиерът ни да постави на турския държавен глава въпроса за \"справедливото искане за обезщетението на тракийските българи\". Вчера Националният съвет на БСП излезе и с нарочна декларация за това...\" - в. \"24 часа\".\"Националният съвет на БСП прие днес декларация, с която настоява \"справедливото искане за обезщетението на тракийските българи да бъде поставено пред турската страна на най-високо ниво\". В документа се казва още, че ролята на страната ни на посредник между Европа и Турция не бива да е за сметка на българския национален интерес, съобщиха от \"Позитано\" 20. \"Изказването на турския президент Ердоган за душевните граници до Кърджали е провокация към националния суверенитет и териториалната цялост на България. То е неприемливо. Премиерът Борисов да заяви тази позиция на срещата на 26 март\", пише още в декларацията...\" - в. \"Труд\".\"БСП ще представи своята визия за България на голямо национално съвещание, в което ще участват общинските и областните председатели на партията, кметове, общински съветници, депутати и членовете на Националния съвет на левицата. Това обяви на днешното заседание на Националния съвет на политическата сила председателят на БСП Корнелия Нинова. Очаква се форума да се проведе през май. По време на Националния съвет беше приета и декларация за \"справедливото искане за обезщетението на тракийските българи, което да бъде поставено пред турската страна на най-високо ниво\". От БСП настояват премиерът Бойко Борисов да повдигне въпроса за тракийските бежанци на срещата във Варна утре, на която турският президент Реджеп Ердоган ще се срещне с лидерите на Европейския съюз.Левицата иска също така Борисов да обяви пред Ердоган, че думите му за душевната граница на Турция, която включва Кърджали, за неприемливи. Преди началото на заседанието зам.-председателят на парламентарната група на партията Антон Кутев заяви, че се налагат \"предсрочни избори след всички глупости, които правят управляващите\". Според него левицата е единствената политическа сила, която има интерес от предсрочен вот. Той коментира и сделката за ЧЕЗ, която заплашвала да свали от власт премиера Бойко Борисов. Кутев е на мнение, че министър-председателят трябва да се оттегли от поста си, ако не е знаел за продажбата на българския бизнес на чешкото дружество. Според депутата Борисов със сигурност е бил запознат с детайли по сделката...\" - в. \"Дневник\".Всекидневниците цитират и вицепремиера Томислав Дончев по споровете около ЧЕЗ, срещата във Варна и отравянето на Сергей Скрипал.\"Вицепремиерът Томислав Дончев назова с какъв процент държавата трябва да се включи в сделката за ЧЕЗ, ако бъде допусната до покупката на електроразпределителното дружество. И според него минимумът е 34 процента. \"Разликата между 33 и 34% дялово участие на държавата е огромна, не би имало смисъл от по-ниско от 34% участие, защото то не би дало особени инструменти да се участва в процеса на вземане на решения\", обяви Дончев пред БНР и така отговори на въпроса, на който мнозина избягваха досега директния отговор. Той отново обясни защо държавата е заявила желание да участва в сделката за ЧЕЗ, а именно поради липсата на други механизми да се овладее ситуацията със създавалото се обществено напрежение. \"Никой от нас не може да се държи като чиновник, да вдигне ръце или рамене и да каже: \"В крайна сметка ние нямаме каквито и да било възможности. Ние няма как по закон да влияем върху тази сделка\".Такъв отговор не би бил удовлетворителен. По тази причина, малко или много извънредно, беше предприета подобна стъпка. Дали тя е безспорна - не, не е безспорна. Абсолютно откровен съм\", каза вицепремиерът. Дончев очерта и противоречивия характер на подобно решение: \"Едно подобно решение, дори да се стигне до вариант, който предполага участие на държавата като съдружник, поставя всички останали български граждани, които са на териториите, обслужвани от другите енергоразпределителни дружества, в някаква степен неравнопоставено положение.Ако приемем, че държавното участие гарантира по-силен контрол и по-силни механизми за спазване на обществения интерес, защо това да е валидно само за една част от територията на страната? Аз мога да поставя и други въпроси, но ситуацията малко или много беше извънредна, нямайки други механизми държавата да се намеси и се боя, че това беше единствената стъпка\", допълни Дончев и отново изрази твърдение, че ситуацията е била истеризирана не без участието на политическите сили.\" - в. \"Стандарт\".\"Вицепремиерът Томислав Дончев каза в предаването \"Неделя 150\"на БНР, че държавата е заявила желание да участва в сделката за ЧЕЗ поради липсата на други механизми да се овладее ситуацията със създавалото се обществено напрежение... Ние няма как по закон да влияем върху тази сделка.\" Такъв отговор не би бил удовлетворителен. По тази причина, малко или много извънредно, беше предприета подобна стъпка. Дали тя е безспорна - не, не е безспорна. Абсолютно откровен съм.\"... Разликата между 33 и 34% дялово участие на държавата е огромна, не би имало смисъл от по-ниско от 34% участие, защото то не би дало особени инструменти да се участва в процеса на вземане на решения, посочи още Дончев относно държавното участие. Като припомни, че ситуацията около сделката за ЧЕЗ по думите му е била \"нагорещена и до голяма степен истеризирана не без участието на политически сили\", вицепремиерът отбеляза: \"Има страхове, има публични емоции, с които трябва да се внимава. Политиката със системното подклаждане на обществени страхове е неекологична, защото влезлите в обществото страхове не отмират за година или две. И дори някой, след година, две, три, четири или пет години да влезе в ролята на управляващ, може да се наложи да успокоява страховете, които сам е посял.\"Въвеждането на по-директен режим за дейности, свързани с ремонта на оградата по границата с Турция, като вид изключение от общия ред, по който се възлагат обществени поръчки, е възможно, коментира Дончев другата гореща тема от седмицата - одобреното от парламента ремонтите на граничното съоръжение да излязат от режима на обществените поръчки: \"Самите директиви позволяват, когато става дума за действия, свързани с националната сигурност - бедствия, аварии, кризи и така нататък, да се избягва обичайният режим на възлагане. Защото добре знаете, че една обществена поръчка в зависимост от това дали има или няма обжалване, може да се възлага в период между 3-4 месеца и една година. Когато става дума за кризисна ситуация е абсолютно несериозно да се чака една година.\" Запитан как гледа на поставянето на въпроса за имотите на тракийските бежанци на предстоящата среща ЕС-Турция във Варна, за каквото настояват от БСП, Томислав Дончев уточни, че форматът на срещата не забранява категорично поставянето и на национални въпроси, но се приема зле от партньорите и това дори е \"един от рефлексите на неопитна държава-членка\". Няма как това да е темата, с която да започнат разговорите, защото и ЕС, и Турция имат сериозни теми за дискусии, а България е в ролята на посредник, допълни Дончев. по-важен според него е въпросът структурно около какво ще се фокусират разговорите: \"Отношенията Европейски съюз - Турция, свързани с овладяване на мигрантския натиск, само и единствено и финансовите ангажименти на Европейския съюз или други ангажименти, или контекстът ще бъде разширен и ще се коментират и други въпроси, тоест отношенията Европейски съюз - Турция, но отвъд този конкретен проблем.Трудно ми е да направя прогноза. Това до голяма степен зависи от позициите, които ще заяви или които ще се опита да вкара като част от дневния ред турската страна.\" В отговор на въпрос България подкрепя ли Турция по пътя й към еврочленство вицепремиерът изтъкна, че ако въпросът е звучал актуално преди 10-15 години и тогава е предполагал еднозначен отговор, то днес условията са други и да се отговори с \"да\" или \"не\" в променения контекст е несериозно. ЕС е много овладян по темата за разширяването и е коствало сериозни политически усилия темата за разширяването дори на Западните Балкани да бъде вкарана в политически оборот, поясни Дончев, според когото е редно е да се изясни и каква е дългосрочната визия на Турция: \"Не забравяйте, че ако за една държава като България исторически, за едни държави като Западните Балкани членството в Европейския съюз няма особена алтернатива, съседна Турция има алтернатива. Тя или може да ориентира цялата си и външна политика, и партньорство, и икономическа политика в посока Европейския съюз, но тя има други опции. Поради чисто географски предпоставки, тя би могла да играе друга роля в Азия и не съм сигурен дали едната хипотеза не изключва другата.Така че в някаква степен този въпрос, поставен в момента по такъв начин, няма със сигурност същото звучене, каквото би имал преди 10 или 15 години, когато въпросът беше например дали Турция по отношение на членството ще напредва в преговорите, ще затваря глави и т.н.. В момента нещата са в съвсем друга точка.\" Вицепремиерът обяви пред БНР мнение, че България има интерес да бъде обградена само от държави-членки...\" - в. \"Сега\".Вестниците информират също за започването на кампанията за кандидатстване след 7 клас.\"Започва кампанията за кандидатстване в профилираните и професионалните гимназии след 7-ми клас. В столицата седмокласниците тази година са над 10 000, съобщи БНТ. За втора поредна година всички седмокласници задължително трябва да влязат в средно училище, тъй като завършват основно образование. При тестовете по български език и математика промяна няма. Максималният бал за класиране вече е 500 точки. Ако ученик не се яви на изпитите или има двойки, също ще участва в класирането само с балообразуващите предмети от дипломата и тук най-високият бал може да е 100 точки.\" - в. \"2 4часа\".\"Максималният бал за класиране вече е 500 точки... Ваня Кастрева, началник на РУО-София пред Националната телевизия: \"Бих искала да обърна внимание на родителите и децата да видят кои предмети училището е избрало като балообразуващи, но говорим балообразуване под формата на точки. Балобразуващите оценки се определят от приемащото училище, най-често са български език и математика, но могат да бъдат и химия, физика, биология.Кастрева разясни още, че за сегашните петокласници и шестокласници, балообразуването ще става само с оценките от 7-ми клас, а не със средноаритметични оценки от трите години. Имаше едно притеснение сред родителите, което би трябвало ясно и категорично да бъде заявено, че реално погледнато във формирането на бала участва само оценката от 7-ми клас.\" В столицата седмокласниците са малко над 10 хиляди и са с 370 повече от миналата година.Те ще могат да кандидатстват за 236 профилирани и 147 професионални паралелки.Въпреки че броят на професионалните паралелки е увеличен, каквато е и стратегията на министерството, в столицата доминират училищата, които предлагат чужди езици, природни и хуманитарни науки и математика.Протести на родители като тези във Враца и Русе срещу увеличения брой на професионалните паралелки не се очакват. В професионалните гимназии тази година има нови специалности - \"Балнеолечение\", \"Ръководител движение\" ,\"Каменоделство\". Що се отнася до частните уроци, средно около 1500 лева излиза на родителите допълнителната подготовка на децата им. Изпитът по български език е на 21 май, а този по математика - на 23 май. И двата са от 10 ч., тъй като в 8 ч. започват матурите на дванайсетокласниците.\" - в. \"Сега\".В. \"Стандарт\" съобщава, че още е един лъв е изпратен в Холандия: \"И лъвът Асен, който беше спасен от зоопарка в Разград, замина за центъра за големи котки \"Фелида\" в Холандия. Там вече са други две лъвчета от зоопарка - Терез и Масуд. В края на ноември миналата година 3-годишният Асен пристигна в тежко състояние в София, след като месеци наред бе живял в лоши условия. Тогава специализираният екип, събран от международната фондация \"Четири лапи\", установи, че той е обезводнен, отпаднал и с дистрофия на мускулите заради липсата на движение. Няколко месеца Асен живя в Столичния зоопарк, докато състоянието му се подобри.Освен видимата промяна в теглото, вече има промяна и в поведението му - има самочувствие, много по-спокоен е и е много по-стабилен като походка, благодарение на лечението. За съжаление, до края на живота си Асен ще бъде на лекарства, под постоянно наблюдение и грижи.\" ", "date": "2018.03.26", "title": "Преглед на печата днес"}
{"url": "http://www.cross.bg/prokyratyra-sofiya-evropeiiskata-1571036.html", "text": "/КРОСС/ Министри на правосъдието, главни прокурори и ръководители на европейски институции ще обсъждат в София създаването на Европейската прокуратура.Темата е сред приоритетите на Българското председателство на Съвета на Европейския съюз.Европейската прокуратура, която ще разследва престъпления срещу финансовата система на ЕС, трябва да заработи най-късно до 2021 година. Засега тя ще действа на територията на 20 страни-членки, но е отворена и за останалите, които все още се колебаят.Участниците във форума в резиденция „Бояна\" ще бъдат информирани от представители на ЕК за степента на готовност за старт на най-новата евроструктура. Сред ключовите въпроси са практическите последици от създаването на Европейската прокуратура и нейната  цена.„Изчисляваме на принципа анализ на разходи и ползи, т.е колко ще струва и колко ще си върнем. Възвращаемостта на инвестициите ще бъде доста бърза като се има предвид, че паричното измерение на измамите е около 50 милиарда евро годишно. „Според нашия анализ първите ползи ще могат да бъдат отчетени още през 2023 година\", прогнозира на неформалния съвет на правосъдните министри в София през януари Вера Йоурова - еврокомисар по правосъдието. ", "date": "2018.03.26", "title": "В София започва обсъждането на създаване на Европейска прокуратура"}
{"url": "http://www.cross.bg/kemerovo-ranenite-pozhara-1571034.html", "text": "/КРОСС/Потвърдена е гибелта на най-малко 64 души от , над 50 пък са ранените съобщава ТАСС. Експлозията е станала на горен етаж, където са залите за развлечение, много от жертвите и ранените са били на кино. Видеозапис показва как много хора скачат от прозорците в опит да се спасят от пламъците. Над 600 са ангажираните в спасителната операция.Все още няма данни за причините за пожара. В разследването се включва специална група от Москва, информират руските медии.Кемерово е на 3 600 километра от столицата, административен център, в който живеят повече от 500 хиляди души, разположен е край въглищен басейн.\n\t\t\t\t\t ", "date": "2018.03.26", "title": "64 станаха жертвите от пожара в търговския център в руския град Кемерово (видео)"}
{"url": "http://www.cross.bg/shardi-dimitrov-mayami-1571039.html", "text": "/КРОСС/Григор Димитров отпадна в третия кръг на турнира от сериите \"Мастърс\" в Маями, САЩ. Най-добрият ни тенисист загуби с 0:2 сета (4:6, 4:6) от френския ветеран Жереми Шарди.Първият сет започна с гейм на 0 за Шарди, но Гришо отвърна със същото. Дуелът беше равностоен до оказалия се последен десети гейм, в който Димитров се пропука при свое подаване и Шарди затвори тази част с 6:4.Вторият сет се разви по идентичен начин, като първата ни ракета отново допусна пробив в края му за 6:4 в полза на френския си съперник.каза българинът в МаямиТова бе пети мач между Димитров и Шарди на ниво ATP. Французинът записа втора победа срещу Гришо. Първата бе преди 7 години, в първия кръг на \"Ролан Гарос\" - 3:2 сета (4:6, 6:3, 3:6, 6:4, 6:4).Следващото препятствие в Маями пред Шарди - №90 в света, е победителят от сблъсъка между Милош Раонич (Канада) и Диего Шварцман (Аржентина), чиито мач започва около 04:00 ч. българско време. ", "date": "2018.03.26", "title": "Френски ветеран спря Григор Димитров в Маями"}
{"url": "http://www.cross.bg/silistra-pokachvane-santimetra-1571040.html", "text": "/КРОСС/Опасно покачване на нивото на Дунав се очаква днес в района на Силистра. Прогнозите на Агенцията за проучване и поддържане на реката прогнозата за началото на седмицата са за 15 сантиметра покачване. Нивото днес и утре може да достигне 712 сантиметра.На територията на страната река Дунав е понижила нивото си единствено в Ново село и Видин. Навсякъде по долното течение се отбелязват положителни стойности. Спасителните служби в Силистра вече са разпратили писма до всички кметове на населените места в близост до водата. На този етап пряка опасност за населението няма.Междувременно река Тунджа е пред преливане край Елхово. До достигане на критичното ниво остават 20 сантиметра. Водоемът заля най-ниските части от градския парк, стадиона и кооперативния пазар, но не се налага евакуиране на хора. Денонощното наблюдение на водата продължава. От кризисния щаб очакват постепенно понижение на речните води. ", "date": "2018.03.26", "title": "Опасно покачване на нивото на Дунав край Силистра"}
{"url": "http://www.cross.bg/morbili-zayavi-gurtziya-1571042.html", "text": "/КРОСС/ Разрастват се заболелите от морбили в Сърбия. Над 4000 са заразени от началото на годината, а епидемията вече е взела поне 12 жертви. Гнезда на морбили има в близост до нашата граница. Инкубационният период е 21 дни, но най-голямата вероятност да се прояви заболяването е до седмица.Това заяви в БНТ \"Денят започва\" проф. Тодор Кантарджиев, директор на Националния център по заразни и паразитни болести. Според експерти епидемията се дължи на ниския имунизационен обхват. Морбили има в Северна Гърция и малко случаи в Македония.През миналата година най-много случаи има в Румъния. Анализирайки случаите, има сравнително висока смъртност, коментира още проф.Кантарджиев, който заяви, че е много важен чистият въздух, хората да не стоят в затворени помещения, в които има много хора и да избягват контакт с по-млади хора и деца. От началото на годината у нас има единични случаи на морбили при момиче на 17,18 години, което се е върнало от Гърция, съобщи проф.Кантарджиев.Миналата седмица има случай на майка и дете с морбили, които идват от Италия с ферибот през Гърция, но те са стигнали с линейка до инфекциозна болница благодарение на медицинския екип на граничния пункт.Всички деца, които са навършили 12 месеца, трябва да бъдат ваксинирани с триваксината за морбили, заушка и рубеола. Другото, което трябва да се спазва, у нас е след връщане от чужбина, особено Сърбия или Западна Европа, човек да не се среща с деца под 1-годишна възраст през първата седмица.Проф.Кантарджиев заяви, че ние сме единствената европейска държава, в която здравеопазната система е успяла да ликвидира разпространението на морбили. В студиото на  БНТ \"Денят започва\" той заяви, че в момента няма грипна епидемия, а пролетните вируси с кашлица и хрема не правят усложнения и са 10 пъти по-малко. ", "date": "2018.03.26", "title": "Промените във времето засилват вирусите. Как да ги спрем? Съветите на проф. д-р Тодор Кантарджиев"}
{"url": "http://www.cross.bg/registrirano-zemetresenie-tanimbar-1571037.html", "text": "/КРОСС/ Земетресение със сила 6,4 беше регистрирано край индонезийския архипелаг Танимбар, предаде Ройтерс, като цитира американския Геофизически институт.Няма информация за жертви или поражения.Индонезийската сеизмологична агенция е издала предупреждение за опасност от цунами, отбелязва Франс прес. ", "date": "2018.03.26", "title": "Земетресение с магнитуд 6,4 е регистрирано край индонезийските острови Танимбар"}
{"url": "http://www.cross.bg/pychdemon-dyshi-katalyniya-1571035.html", "text": "/КРОСС/Около 50 000 души излязоха на протест по улиците на Барселона снощи след ареста вчера на бившия каталунски сепаратистки лидер Карлес Пучдемон в Германия, предаде 24horas.Полицията даде предупредителни изстрели във въздуха и използва палки срещу протестиращите, които замеряха полицаите с бутилки, яйца, метални предмети и отпадъци.Протестно шествие премина от представителството на Европейската комисия до германското консулство.Ранени бяха над 50 души, включително осем полицаи, четирима души бяха арестувани.Председателят на каталунския парламент Роже Торент призова за \"широк социален и демократичен фронт в защита на правата и свободите\" в Каталуния след задържането на  Пучдемон в Германия по силата на заповед за арест, издадена от испанските власти. Торент каза, че \"испанското правителство атакува демокрацията в сърцето и използва Каталуния като лаборатория за преследване на дисиденти навсякъде другаде\".Каталуния и Испания преживяват най-мрачните си моменти, откакто демокрацията бе възстановена преди четири десетилетия, продължи председателят на каталунския парламент, цитиран от Асошиейтед прес.Днес Пучдемон ще застане пред съдия, след като бе задържан въз основа на европейска заповед за арест в провинция Шлезвиг-Холщайн. ", "date": "2018.03.26", "title": "50 000 души протестираха по улиците на Барселона след ареста на Карлес Пучдемон в Германия"}
{"url": "http://www.cross.bg/velingrad-obshtinata-nyzhni-1571043.html", "text": "/КРОСС/ Жителите на три села до Велинград излязоха на протест заради забавянето на проекта за околовръстния път на града. Потърпевши са освен хората в курорта, и жителите на близките села, до които достъпът е почти невъзможен. Пътят, по който се налага да минават, е осеян с дупки и няма асфалт. Хората твърдят, че за да изминат 15 км, са им нужни около час - час и и 20 минути.Това е нашето ежедневие. Миналата година баща ми почина, чаках 3 часа линейката в началото на селото. На връщане линейката потъна и се наложи кметът на селото да отиде тежка техника, за да я издърпат. Това не е нормално за една европейска и правова държава, Сали Трончов, жител на едно от селата.В началото на мандата кметът на общината обеща, че до края на мандата пътят ще бъде в експлоатация. До този момент има само готов проект и нищо повече. По информация на общината проектът в момента е в АПИ. На този етап няма никакво решение, допълни той.Хората настояват или премиерът да ги посети, или да покани техни представители, за да поискат помощ лично от него. Кметът на Абланица и махала „Магерово\" Гълъбин Мечкарски посочи, че според кмета на Велинград сумата, необходима за пътя, не е посилна за общината. Според Мечкарски са нужни около 15-20 млн. лева. ", "date": "2018.03.26", "title": "Протест заради път. Кога ще бъде изградено околовръстното шосе на Велинград?"}
{"url": "http://www.cross.bg/naii-chesto-zhivotut-nego-1571027.html", "text": "/КРОСС/ Животът е като представление - в него най-често най-лошите измежду хората заемат най-добрите места.Питагор", "date": "2018.03.26", "title": "Животът е като представление – в него най-често ...."}
{"url": "http://www.cross.bg/tema-bulgariya-rolyata-1571031.html", "text": "/КРОСС/ БНТ, „Денят започва\"Тема: Пролетното почистване започна. Къде да изхвърлим старите дрехи и ненужните вещи?Тема: Промените във времето засилват вирусите. Как да ги спрем? Съветите на проф. д-р Тодор КантарджиевТема: Спасените от премръзване щъркели са отново на свобода. Как ще оцелеят птиците?Тема: България, Европа и бежанците - гост председателят на Държавната агенция за бежанците Петя ПървановаТема: България - домакин на ключовата среща ЕС - Турция. На живо от Варна говори министър Лиляна ПавловаТема: Какво има да каже на Европа Ердоган? Прогнозите на анализаторитеТема: Седмицата на модата - започва \"София фешън уийк\". Българските дизайнери на световно нивоБТВ, \"Тази сутрин\" Тема: Каква ще е ролята на България в срещата Eвропейски съюз - Турция? Министърът на външните работи Екатерина Захариева.Тема: Защо БСП поиска държавна намеса в сделката с ЧЕЗ? Гост - Антон Кутев.Тема: В рубриката „Чети етикета\": има ли опасен спад във ваксинациите и защо родители отказват да имунизират децата си?Тема: Кое е новото музикално откритие в „Гласът на България\"?Нова телевизия, „Здравей, България\"Тема: Варна под обсада. Лидерите на Европа се срещат с президента на Турция Реджеп ЕрдоганТема: Какви ще са ролята и ползите за България от срещата на върха? Коментира Румяна Бъчварова - началник на кабинета на премиераТема: Какви ще са ролята и ползите за България от срещата на върха? Темата коментират журналистът Илхан Андай и експертът по сигурността Йордан БожиловТема: Има ли пластмаса в бутилираната минерална вода у нас - какво показаха лабораторните тестове - отговорите в \"На твоя страна\"Тема: Кой остави десетки коне да умрат от глад и студ високо в планината?Тема: Таксиметрови шофьори от цялата страна на протест с искане за доживотна присъда за младежи, убили техен колегаТема: Нови хан на бунт срещу пясъчна кариера. Гледайте на живоТема: \"Пълен абсурд\" с Румен Бахов - защо пловдивчанка реши да направи частен делфинариум в мазето си? ", "date": "2018.03.26", "title": "Теми и гости в ефира"}
{"url": "http://www.cross.bg/chasa-sofiyaot-deloto-1571028.html", "text": "/КРОСС/ София.Президентът на Република Словения Борут Пахор е на официално посещение в България по покана на държавния глава Румен Радев. От 09.30 часа на площад „Св. Александър Невски\" ще се състои церемонията по официалното посрещане на държавния глава на Словения. Двамата ще проведат среща „на четири очи\" на „Дондуков\" 2 от 10.00 часа, след което ще се проведат пленарните разговори на официалните делегации на България и Словения. В 11.00 часа двамата президенти ще дадат съвместна пресконференция.***София.От 11.30 часа пред столичния паметник „Одринска епопея\" в градинката до църквата „Св. Николай Софийски\" държавният глава Румен Радев ще участва в тържественото поклонение по повод Деня на Тракия и отбелязването на 105 години от Одринската епопея.***Варна/ резиденция „Евксиноград\".В резиденция „Евксиноград\" ще се проведе лидерската среща между ЕС и Турция.***София.От 9.00 часа в Националния дворец на културата ще се проведе международната конференция „Предизвикателства пред киберсигурността\" Гости на официалното откриване на конференцията са комисарят по цифрова икономика и общество Мария Гарбиел и вицепремиерът Томислав Дончев.***София.От 10.00 часа в резиденция „Бояна\" ще започне Конференция за създаване на Службата на европейския прокурор (EPPO). От 11.30 часа е предвидена пресконференция с участието на министър Цецка Цачева и министъра на правосъдието на Люксембург г-н Филип Браз.***София.От 11.00 часа в Регионален исторически музей - София Министерство на околната среда и водите ще награди победителите във фотоконкурса „Изворите в България\". Награда от името на институцията ще връчи зам.-министърът на околната среда и водите Атанаска Николова.***София.От 9.30 часа 9 състав на Специализирания наказателен съд ще гледа делото срещу Йосиф Й., Ивайло С., Вергил С. и др. , обвинени в организиране и ръководене на организирана престъпна група.***София.От 9.45 часа 2 състав на Специализирания наказателен съд ще гледа делото срещу Найден Д., Атанас Д. и др., обвинени в организиране и ръководене на организирана престъпна група.***София.От 10.00 часа 14 състав на Специализирания наказателен съд ще гледа делото срещу Валентин К. и Красимир Й., обвинени в организиране и ръководене на организирана престъпна група.***София.От 10.00 часа 13 състав на Специализирания наказателен съд ще гледа делото срещу Владимир Т., Тодор С., Пламен Н. и др., обвинени в организиране и ръководене на организирана престъпна група.***София.От 10.00 часа 18 състав на Специализирания наказателен съд ще гледа делото срещу Борислав Б., Васил И., Браиан С. и др., обвинени в организиране и ръководене на организирана престъпна група.***София.От 10.00 часа в София Тех Парк, сграда \"Джон Атанасов\", ще се състои официалното откриване на международната конференция IT Hub Connect. Очаква се събитието да бъде открито от Емил Караниколов, министър на икономиката на Република България. Участие ще имат еврокомисар Мария Габриел и Росен Плевнелиев, президент на Република България (2012 - 2017).***София.От 10.00 часа в храм „Свети Николай Софийски-Нови\" ще започне Заупокойна служба по повод Деня на Тракия. В 10.40 часа ще бъдат поднесени цветя пред Паметника на Екзарх Антим І. В 11.00 часа ще започе честване-поклонение при Мемориала на Одринци (парково пространство между ул. „Пиротска\" и ул. „Опълченска\").***София.От 10.30 часа лидерът на БСП - София Калоян Паргов и заместник-председателят на столичната организация Христо Проданов ще поднесат венец пред паметника на екзарх Антим I (в парк \"Св. Николай Софийски\" на ъгъла на ул. \"Опълченска\" и ул. \"Пиротска\"). В 11.00 часа те ще участват във възпоменателна церемония пред мемориала на Одринци.***София.От 11.00 часа в Информационния център на София - Европейска столица на спорта ще се проведе пресконференция по повод организираните на 31 март Велошествие и Велокарнавал.***София.От 11.30 часа в зала „Родопи\" на Интер Експо Център - София (ИЕЦ) ще се състоят Годишните награди на ИКЕМ „Кубратов меч\" - за принос в сферата на електрическата мобилност в България за 2017 г.***София.От 12.00 часа 19 състав на Специализирания наказателен съд ще гледа делото срещу Васил Г. и Кристиян М., молба за изменение на мярка за неотклонение.***София.От 13.00 часа 5 състав на Специализирания наказателен съд ще гледа делото срещу Христо Г., обвинен в изнудване.***София.От 13.00 часа в Регионален исторически музей София, сградата на Централни минерални бани, ще се проведе кръгла маса на тема: „Находищата на минерална вода - управление, използване и потенциал\".***София.От 13.30 часа 11 състав на Специализирания наказателен съд ще гледа делото срещу Станислав С., Станислав Т., Калин С. и др., обвинени в организиране и ръководене на организирана престъпна група.***София.От 13.30 часа 10 състав на Специализирания наказателен съд ще гледа делото срещу Иво Д., Алиман Б., Иван Ц. и др., обвинени в организиране и ръководене на организирана престъпна група.***София.От 13.30 часа 1 състав на Специализирания наказателен съд ще гледа делото срещу Георги К., обвинен в организиране и ръководене на организирана престъпна група.***София.От 14.00 часа 16 състав на Специализирания наказателен съд ще гледа делото срещу Георги Х., Иван И., Александър К. и др., обвинени в организиране и ръководене на организирана престъпна група.***София.От 14.00 часа 14 състав на Специализирания наказателен съд ще гледа делото срещу Бисер Г., Владимир В. и др., обвинени в организиране и ръководене на организирана престъпна група.***София.От 14.00 часа 1 състав на Специализирания наказателен съд ще гледа делото срещу Димитър К.., обвинен в организиране и ръководене на организирана престъпна група.***София.От 14.30 часа 18 състав на Специализирания наказателен съд ще гледа делото срещу Руслан Л., Йордан К., Светослав Б. и др., обвинени в организиране и ръководене на организирана престъпна група.***София.От 14.30 часа 1 състав на Специализирания наказателен съд ще гледа делото срещу Георги И., обвинен в организиране и ръководене на организирана престъпна група.***София.От 15.00 часа 1 състав на Специализирания наказателен съд ще гледа делото срещу Радослав П., обвинен в организиране и ръководене на организирана престъпна група.***София.От 15.30 часа 1 състав на Специализирания наказателен съд ще гледа делото срещу Филип Ч., обвинен в организиране и ръководене на организирана престъпна група.***София.От 16.00 часа 1 състав на Специализирания наказателен съд ще гледа делото срещу Теодор Б., обвинен в организиране и ръководене на организирана престъпна група.***София.От 16.15 часа 1 състав на Специализирания наказателен съд ще гледа делото срещу Николай Ж., обвинен в организиране и ръководене на организирана престъпна група.***София.От 19.00 часа в зала 1 на НДК Национален фолклорен ансамбъл „Българе\" ще представи пред столичани и гостите на града своя мащабен спектакъл „Осмото чудо\" с участието на холивудската знаменитост Бен Крос.***Асеновград.От 18.00 часа в Градската библиотека „Паисий Хилендарски\" с празничен концерт ще бъде отбелязан Деня на Тракия.***Бургас.От 11.30 часа във Военен клуб - Бургас на ул. \"Христо Ботев\" 48 ще започне музикално-поетична програма с участието на ФГ \"Тракийска памет\" и ФГ \"Тракийче\" по повод Денят на Тракия. От 12.00 часа ще започне тържественото шествие през площад \"Тройката\". В 12.30 часа в параклис \"Св. Георги Победоносец\" в Приморски парк ще бъде отслужена Панихида за загиналите български войни и тракийци. В 13.00 часа ще започнат словата и поднасяне на цветя пред паметниците на тракийските герои капитан Петко Войвода, Михаил Герджиков и Георги Кондолов в Приморски парк - Бургас. От 17.30 часа ще започне официален ритуал по полагане на венци и цветя пред Паметник на 24-ти Черноморски пехотен полк. От 18.00 часа ще се проведе Тържественият концерт \"26 март - Ден на Тракия\" в зрителната зала на \"Военен клуб\" - Бургас.***Бургас.От 12.00 часа в областната централа на ГЕРБ, намираща се на ул. \"Конт Андрованти\" 5 народният представител от ГЕРБ-Бургас Ася Пеева ще има приемен ден.***Бургас.От 18.00 часа на сцената на Държавен куклен театър Бургас ще се проведе Шестото издание на Националния конкурс за поезия „Христо Фотев\".***Варна. От 12.00 часа на площад „Независимост\" във Варна политическа партия „Възраждане\" организира протест срещу посещението турския президент.***Варна. От 13.30 часа в централата на БСП на ул. „Македония\" 33 проф. Анелия Клисарова, народен представител от ПГ „БСП за България\", ще приема граждани.***Варна. От 14.30 часа в клуба на ПП ГЕРБ на ул. „Г. Бенковски\" №1 народният представител от ПП ГЕРБ - Варна Руслан Тошев ще има приемен ден за граждани.***Варна.От 13.30 часа в централата на БСП на ул. „Македония\" 33 проф. Анелия Клисарова, народен представител от ПГ „БСП за България\", заместник-председател на комисията по образование и наука, и член на комисията по здравеопазване ще приема граждани.***Велико Търново/с. Арбанаси.В с. Арбанаси ще се проведе ежегодната Академия за доброволци, организирана от Националната комисия за борба с трафика на хора (НКБТХ), фондация „Ханс Зайдел\" и Местната комисия за борба с трафика на хора (МКБТХ), гр. Велико Търново.*** Велико Търново. От 10.00 часа във Великотърновски университет „Св. Св. Кирил и Методий\" ще бъде даден стартът на великотърновското издание на „Национални дни на кариерата - Добра Кариера, Добър Живот\" - най-голямото кариерно изложение в България.***Добрич.От 11.30 часа в Народно читалище „Йордан Йовков - 1870 г.\", Детски отдел на библиотеката, ще се състои „В света на писателя Георги Райчев\" - Презентация и беседа за творчеството на писателя.***Добрич.От 19.00 часа в Концертна зала „Добрич\" ще бъде представен моноспектакълът „Чамкория\" на Захари Бахаров по романа на Милен Русков.***Кюстендил.От 14.30 часа в Районен съд - Кюстендил ще се проведе съвместна инициатива на прокуратурата и съда - „Ден на отворените врати\".***Пловдив.В 09.30 часа в зала 5 на Окръжния съд ще се проведе заседание по делото за тютюневия склад на ул. „Одрин\" и незаконната дейност на строителната фирма „Одрин 8\".***Пловдив.В 09.30 часа в зала 10 на Окръжния съд ще се проведе заседание по делото срещу Цветан А., обвинен в убийството на своя баща.***Пловдив.В 09.30 часа в зала 1 на Районния съд ще се проведе заседание по делото срещу Борис Р., обвинен в противозаконно повреждане на чужда недвижима вещ.***Пловдив.В 10.00 часа в зала 1 на Апелативния съд ще се проведе заседание по делото, образувано по жалба на подсъдимия Петър Р. срещу присъда на Окръжен съд - Смолян. Той е обвинен в убийство на жена, извършено по особено мъчителен начин.***Пловдив.В 13.30 часа в Регионалния археологически музей ще се състои откриване на изложбата „Седем разказа за вярата\".***Пловдив.В 14.30 часа от зала „Чайка\" до стадион „Пловдив\" ще потегли протестно шествие на таксиметровите водачи из града с искане за повече сигурност на работното им място. Час по-рано, в 13.30 часа, водачите ще се съберат пред залата и ще изложат исканията си.***Пловдив.В 16.00 часа в „Империал Пловдив хотел и СПА\" министърът на културата Боил Банов ще участва в конференция на тема „Културното наследство: За една устойчива Европа\". В 19.00 часа в кино „Лъки\" Пловдив ще се състои церемонията по връчването на „Знака на европейското наследство\". Конференцията ще продължи и на 27 март.***Сливен.От 11.00 часа ще се проведе церемония по първа копка на кръстовище „Розова градина\".***Стара Загора.От 10.00 часа в залата на НЧ „Св. Климент Охридски 1858\" ще се проведе концерт на лауреатите от Националния детски фолклорен конкурс „Орфеево изворче 2018\", който ще даде началото на общоградските тържества за 105-годишнината от Одринската епопея. От 17.00 часа в парк „Тракия\" ще се състои тържествен военен ритуал с полагане на венци и цветя пред паметник „Одринска епопея\". От 19,00 часа в залата на Драматичния театър започва концерт.***Шумен.От 10.00 часа в НЧ „Тодор Петков\" ще се проведат Пролетни празници с пчели и мед.***Шумен.От 14.00 часа в зала 304 в сградата на общината ще се състои заседание на ПК „Правна и опазване на обществения ред\". ", "date": "2018.03.26", "title": "Предстоящи събития в страната за 26 март"}
{"url": "http://www.cross.bg/tyrtziya-erdogan-zayavi-1571032.html", "text": "/КРОСС/Срещата между турския президент Реджеп Ердоган и лидерите на ЕС във Варна приключи. При изключителни мерки за сигурност Ердоган и европейските лидери пристигнаха в морския град.Изявления след разговорите направиха председателят на Европейския съвет Доналд Туск, председателят на Европейската комисия Жан-Клод Юнкер, министър-председателят на България Бойко Борисов и турският президент Реджеп Ердоган.„Тази среща е от изключително значение. Днес успяхме да разгледаме много от темите и да заложим параметри в бъдеще\", заяви Доналд Туск. „По темата с бежанците ЕС и Турция остават близки партньори. Даваме висока оценка за изключителната работа на Турция по отношение на миграцията и за това, че са дали приют на толкова много бежанци през последните години. Полагат допълнителни усилия за техния живот\", заяви той.\"Турция иска час по-скоро да бъде приета в Европейския съюз, както и да се либерализира визовият режим за гражданите на южната ни съседка\". Това  на пресконференция след срещата на върха във Варна. „Надявам се периодът на лоши взаимоотношения между ЕС и Турция да е останал в миналото. И все пак кандидатурата ни за членство е в сила от 1968 г., вече е 2018-а, а ние все още не сме нищо повече от кандидат\", коментира Ердоган.Председателят на Европейската комисия  „Може би съм малко тъжен от състоянието на отношенията между ЕС и Турция. Няколко години вече подкрепям това да станат член на ЕС. Аз съм против простата идея да прекратим преговорите с Турция. Не, аз съм гарант, че ще продължат преговорите спрямо Турция\".„Каналът на диалог между ЕС и Турция трябва да продължи да работи. В края на българското европредседателство може да има още една среща като днешната във Варна\", след разговорите на високо ниво в „Евксиноград\" в понеделник.Анализатори определят историческата среща като дипломатически успех за България. Европа пък определи срещата като „трудна\", но поздрави България за успеха.Срещата беше коментирана и по време на отбелязването на 105-ата годишнина от Одринската епопея. ", "date": "2018.03.26", "title": "Варна посрещна евролидерите и турския президент"}
{"url": "http://www.cross.bg/bivsh-depytat-federatziya-1571030.html", "text": "/КРОСС/ Андриан Райков, депутат от ГЕРБ в 44-ото НСВасилий Такев, посланик на България в ПортугалияДимитър Станчев, бизнесмен и тв продуцентДобромир Карамаринов, президент на Българската федерация по лека атлетика и първи вицепрезидент на европейската федерацияЖеко Алексиев, художникИван Искров, бивш управител на БНБНено Влайков, председател на СД на НИТИ - Казанлък, бивш депутатПелин Пелинов, писател и драматургРумен Такоров, бивш депутатПроф. Андрей Пантев, историк, бивш депутат ", "date": "2018.03.26", "title": "Родени на 26 март"}
{"url": "http://www.cross.bg/purviyat-bulgariya-sila-1571025.html", "text": "/КРОСС/На днешната дата през 1668 г. Бомбай (днес Мумбай) минава под контрола на Великобритания.През 1828 г. австрийският композитор Франц Шуберт изнася единствения си публичен концерт.През 1841 г. българският духовник Неофит Бозвели е заточен в Света гора.През 1899 г. в Москва е пуснат в действие първият трамвай.През 1913 г. по време на Балканска война Втора българска армия превзема Одрин.През 1934 г. националният отбор по футбол на България за пръв път участва в световна квалификация и губи в София от Унгария с 1:4.През 1934 г. в Обединеното кралство е въведен шофьорски курс.През 1942 г. по време на Втората световна война в нацисткия концентрационен лагер Аушвиц в окупирана Полша са затворени първите жени-затворнички.През 1948 г. е публикуван първият закон за прокуратурата в България.През 1950 г. в София е проведен първият мач от българския турнир по аматьорски бокс \"Странджа\".През 1969 г. в Космоса е пуснат първият съветски метеорологичен спътник.През 1992 г. американският боксьор Майк Тайсън е осъден на десет години затвор за изнасилване.През 1995 г. влиза в сила Шенгенския договор.През 1996 г. международния валутен фонд одобрява заем на Русия на стойност 10,2 млрд. долара.През 2000 г. на президентските избори в Русия за президент на страната е избран Владимир Путин.През 2000 г. е подписана е Декларация между правителствата на България и Румъния за изграждането на Мост Видин-Калафат на река Дунав.През 2006 г. в Шотландия влиза в сила забрана за тютюнопушене на публични места.", "date": "2018.03.26", "title": "26 март в историята"}
{"url": "http://www.cross.bg/georgi-gavriil-sofiiiski-1571026.html", "text": "/КРОСС/ Събор на архангел ГавриилНа другия ден след Благовещението на пресвета Богородица Църквата е установила тържество в чест на архистратиг Гавриил, наричано Събор, тоест събрание на вярващите в негова чест. Както гражданските общества почитат представители и пратеници, облечени с висока власт, така и светата Църква почита небесния пратеник - архангел Гавриил, който донесъл на земята радостната вест за въплътяването на Сина Божий.Архангел Гавриил, благовестник на въплътяването на Сина Божий, е един от седемте велики ангели, които предстоят до престола Божий. Той е открил на Захария за рождението на Предтеча и сам за себе си е казал: ''Аз съм Гавриил, който предстоя пред Бога''.Неговото име - Гавриил значи ''сила Божия''. Светите Отци, като говорят за Благовещение, обясняват, че е пратен ангел с такова име, за да означи кой е и какъв ще бъде Оня, Който ще се роди от Пресвета Дева, а именно - ще бъде Бог всемогъщ, крепък и силен. Светите отци мислят, че Гавриил принадлежи към първия и най-високия чин небесни сили, т.е. серафимския чин, понеже серафимите стоят най-близко до Бога. Той е, значи, един от седемте най-близки до Бога серафими. Имената на тия серафими са Михаил, Гавриил, Рафаил, Уриил, Салатиил, Ехудиил и Варахиил.Кратък житиепис на св. Георги Софийски СтариСв. Георги Софийски Стари е един от многобройните мъченици за вярата от първите години на турското робство. Той е и един от малцината, за които са запазени писмени свидетелства. За жалост, житието му, написано от неизвестен автор, не е запазено. То е достигнало до нас само в гръцки препис.Св. Георги се родил през 1407 година в София. В християнската вяра и благочестие го възпитали родителите му. Хубавият млад мъченик Георги бил с военен чин - в турската или византийската войска, житиеписецът не пояснява.По примера на своя молитвеник и закрилник св. Георги Победоносец, изпълнявал достойно войнишката си служба и получил знака на голямо отличие.Когато навършил 30 години, се озовал в завзетия от турците град Одрин. ''който някога беше блажен град, защото имаше християнско население, а сега е нещастен, защото гъмжи от заблуда, както преди когато го владееше нечестивия род на езическите елини'', както уточнява житиеписецът.Там на 26 март 1437 година мъченикът Георги пострадал заради искрената си вяра в Господ Иисус Христос.Как станало това?Турчин-оръжейник, при когото св. Георги отишъл да му оправи лъка, похулил християнската му вяра. Уверен в безкрайния блажен живот с Бога, св. Георги без страх изповядал и защитил вярата си. Турците го заловили, увещавали, заплашвали и жестоко измъчвали. Осъдили го на смърт - първо го проболи с нож, а после го изгорили на клада.От житието на друг софийски светец - Георги Нови Софийски, се разбира, че мъченическият подвиг на св. Георги Софийски е бил известен в родния му град.", "date": "2018.03.26", "title": "Събор на св. архангел Гавриил, Св. мъченик Георги Софийски Стари (XV)"}
{"url": "http://www.cross.bg/srok-dvizhenieto-poradi-1571033.html", "text": "/КРОСС/І. МЕТЕОРОЛОГИЧНА ОБСТАНОВКА:Температурите са в интервала от - 5° до 8°. Времето над страната е облачно.Вятър духа в областите Шумен, Търговище, Разград, Добрич, Смолян и София.  Слаб дъжд вали в областите Благоевград, Смолян, Пазарджик, Пловдив, Плевен, Търговище, Разград, Варна, Шумен, Русе, Кърджали и в районите на Пода, Босна, Каблешково и Дюлински проход /обл. Бургас/, Трън /обл. Перник/, Нова Загора, Твърдица и Котел /обл. Сливен/, Дупница /обл. Кюстендил/.Сняг вали в областите Смолян, Перник, Кюстендил, Монтана, Видин, в планинската част на обл. Пазарджик, в районите на Попови ливади, Черна Места Баня и пр. Предела /обл.Благоевград/, Студенец /обл. Пловдив/, Бистрица, Боровец, Самоков, Владая, Козница, Гълъбец, Саранци, АМ „Люлин\", АМ „Тракия\" и АМ „Хемус\" /обл.София/; пр. „Шипка\", Ябланица, Луковит и Български извор /обл. Ловеч/.Пътните настилки са предимно мокри, на места заснежени, частично заледени и обработени.Намалена видимост поради мъгла: - до 50 м в района на Омуртаг /обл.Търговище/, Котел /обл. Сливен/, проход „Шипка\", АМ „Хемус\" и Витиня /обл. София/;- до 100 м в област Шумен и в района на Леденика /обл. Враца/, Гривица, Плевен, Любеново и Вълчитрън /обл. Плевен/;ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: до 30.04.2018 г. е ограничено движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": Област София: до 04.04.2018 г. движението по АМ „Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин\" до първи тунел „Мало Бучино\", където движението на всички МПС се осъществява двупосочно в платното посока София - Перник. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно.Движението в тунел „Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е затворен за всички МПС; - „Златишки\" - целогодишно е затворен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Предел\" - отворен за всички МПС;- „Рожен\" - отворен за всички МПС;- „Превала\" - забранен за МПС над 12 т с ремаркета и полуремаркета;- „Троянски\" - забранен за МПС над 12 т;- „Котленски\" - забранен за МПС над 12 т; - „Вратник\" - забранен за МПС над 10 т целогодишно;- „Дюлински\" - забранен за МПС над 3,5 т целогодишно;- „Пампорово\" - забранен за МПС над 3,5 т целогодишно; - „Петрохан\" - забранен за МПС над 12 т; - „Твърдишки\" - забранен за МПС над 10 т. Срок: целогодишно;- „Шипка\" - целогодишно е забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Движението по път София - Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"). От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок 13.09.2018 г. Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма\")  от км 23+000 - нов (км 291+500 - стар) до км 24+000 - нов (км 292+500 - стар)  - дясно, в посока Перник - Кулата скоростта на движение е ограничена на 80 км/ч. Срок до 30.06.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено е движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.;- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходни маршрути:- направление Хасково - Кърджали: път І-5 - път ІІІ-505 (с.Манастир) - път ІІІ-507 -Г.Войводино - Мост - Чифлик - Кърджали.- направление Асеновград - Кърджали: път ІІ-58 - път І-5 посока Хасково - път ІІІ-505 (с. Манастир) - път ІІІ-507 - Г. Войводино - Мост - Чифлик - Кърджали.- направление Минерални бани - Кърджали: път ІІІ-506 - път І-5 посока Хасково - път ІІІ-505 (с. Манастир) - път ІІІ-507 - Г.Войводино - Мост - Чифлик - Кърджали;Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 30.04.2018 г.;- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел - Ихтиман от км 110+700 до км 118+800 - ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.Област Хасково: гр. Свиленград - ГКПП „Капитан Андреево\" от км 370+500 до км 377+900 - затворен за движение на МПС поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево - Варна при км 83+100 - ограничено движение на МПС над 10 т.; Обходен маршрут: Кичево - Оброчище. Срок до 28.02.2019 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор - Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма.Ремонтни дейности: няма.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 31.12.2018 г.Ремонтни дейности: няма.ОПУ-Варна:Временно са въведени следните ограничения за движение на МПС: няма ограничения.Ремонтни дейности:Път III-904: Движението по път III-904 Старо Оряхово - Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.Път III-904: Движението по път III-904 Старо Оряхово - Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.Ремонтни дейности:Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.ОПУ-Видин:Временно са въведени следните ограничения за движение на МПС: Път III-121: Движението по път III-121 Раброво - Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Обходен маршрут : по път II-14 Видин - Кула, път III-121 Кула - Бойница и обратно. Срок до 31.03.2018 г.Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. Ремонтни дейности: няма.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Ремонтни дейности:Път II-15: Движението по път ІІ-15 Мизия - Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.Път ІІІ-1306: Движението по път ІІІ-1306 Горно Пещене - /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Ремонтни дейности:Път III-5004: Движението по път по път III-5004 Чехлевци - Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.Път III-5004: Движението по път III-5004 Чехлевци - Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.ОПУ-Добрич:Временно са въведени следните ограничения за движение на МПС: няма ограничения.Ремонтни дейности:Път II-29: Движението по път II-29 разклон Дебрене - Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.Път II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.ОПУ-Кюстендил:Временно са въведени следните ограничения за движение на МПС: няма ограничения.Ремонтни дейности:Път ІІІ-623: Движението по път III-623 Бобов дол - Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в участъка Слокощица - Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.Ремонтни дейности: няма.ОПУ-Ловеч: Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.Ремонтни дейности: няма.ОПУ-Монтана:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. ;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.Ремонтни дейности: няма.ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Ремонтни дейности: няма.ОПУ-Перник:Временно са въведени следните ограничения за движение на МПС:Път ІІ-63: до 30.04.2018 г. движението по път ІІ-63 Брезник - Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци.  Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т до 30.06.2018 г.Ремонтни дейности: няма.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Ремонтни дейности:Път ІІ-35: Движението по път ІІ-35 Плевен - Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Ремонтни дейности: Път III-565: Движението по път III-565 Шишманци - Белозем в района на п.в. при АМ „Тракия\" се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.ОПУ-Разград:Временно са въведени следните ограничения за движение на МПС: Ремонтни дейности: няма.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.Ремонтни дейности: няма.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Ремонтни дейности:Път II-49: Движението по път II-49 Тутракан - Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.ОПУ-Сливен:Временно са въведени следните ограничения за движение на МПС: Път II-48: Движението по път ІІ-48 Омуртаг - Котел - Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.Ремонтни дейности: няма.ОПУ-Смолян:Временно са въведени следните ограничения за движение на МПС: Път II-86: Движението по път ІІ-86 гр. Смолян - с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 26.03.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.Ремонтни дейности:Път ІІІ-8652: Движението по път ІІІ-8652 Бял извор - Изгрев - Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.Ремонтни дейности: няма.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Ремонтни дейности: няма.ОПУ-Търговище:Временно са въведени следните ограничения за движение на МПС:Път II-48: Движението по път ІІ-48 Омуртаг - Котел - Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.Ремонтни дейности:Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-597: Движение по път III-597 Ивайловград - Дъбовец - Малко градище - Лозен - Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец - с. Сива река - с. Малко градище - гр. Ивайловград. Срок до 20.12.2018 г.Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.Ремонтни дейности: няма.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 21.05.2018 г.Ремонтни дейности: няма.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Ремонтни дейности:Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци. ", "date": "2018.03.26", "title": "Актуална пътна обстановка тази сутрин"}
