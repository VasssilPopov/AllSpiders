{"url": "http://www.cross.bg/penelope-krys-hardy-1594966.html", "text": "/КРОСС/ Луксозният ювелирен бранд John Hardy избра за поредно популярно лице една от най-забележителните актриси.Пенелопе Крус стана лице на кампанията за пролет 2019, тематично носеща името #MadeForLegends.Брюнетката позира в близки портретни кадри за кампанията, буквално обсипана в блестящи масивни бижута.Испанската актриса носи цял комплект гривни, включващи сребърни, златни и диамантени детайли.„Важно е за мен да участвам в проекти, които кореспондират с моите ценности, а John Hardy са отдадени на това да запазят своята артистична общност с богато наследство от над 40 години“, сподели тя.Пенелопе Крус е поредната знаменитост, която позира за бранда, след звезди като Джулиан Мур и Кара Делевин.", "date": "2019.01.27", "title": "Пенелопе Крус: Бижута, създадени за легенди\t"}
{"url": "http://www.cross.bg/merki-parno-turnovo-1594963.html", "text": "/КРОСС/ Топлофикацията във Велико Търново отстрани аварията, която остави без парно шест дни по-голямата част от града. След репортаж по БНР Комисията за енергийно и водно регулиране се самосезира и изиска от дружеството да предприеме спешни мерки за осигуряване на нормално топлоснабдяване във Велико Търново.Близо седмица градът остана без парно заради поредица от аварии на един от главните топлопроводи.„Авариралият участък беше на ул. „Краков“. Там почти не бяха останали тръби, наложи се подмяна на голям участък“, обясни за „Хоризонт“ управителят на „Топлофикация ВТ“ Данаил Здравков.Той посочи, че в двудневен срок топлоцентралата ще подаде в държавния енергиен регулатор изисканата информация за причините за възникналите проблеми и за предприетите мерки за тяхното отстраняване.„Ако повече от 48 часа абонатите са без парно, те имат право на компенсация и ще я получат“, увери Данаил Здравков.Ако бъдат констатирани нарушения, на „Топлофикация ВТ“ ще бъдат наложени административно-наказателни мерки, посочиха от енергийния регулатор.", "date": "2019.01.27", "title": "Отстранена е аварията в Топлофикация - Велико Търново"}
{"url": "http://www.cross.bg/remonta-podlozhki-grafa-1594960.html", "text": "/КРОСС/ Отново разкопават централните части и улиците около \"Граф Игнатиев\" в София, пише \"Капитал\".Посочват се две причини: промяна на схемата за поставяне на подземни контейнери за битови отпадъци и изграждане на шахти на 18 места в района, и \"Топлофикация\" не е завършила ремонта на тръбите си в части от Зона 2, което ще стане през април.Системата за подземни клетки за битови отпадъци е част от големия проект за ремонт на Зона 2 (пространството около ул. \"Граф Игнатиев\", \"Солунска\", \"6-ти септември\", \"Ген. Парнесов\", \"Цар Шишман\", площад \"Славейков\", пл. \"Гарибалди\", пл. \"Патриарх Евтимий\" и градината пред храма \"Свети Седмочисленици\") от столичния център, който се изпълнява от \"Джи Пи Груп\" за около 24 млн. лв, допълва изданието.18-те контейнера са планирани около градинката на \"Седмочисленици\", пл. \"Славейков\", \"Гарибалди\", \"Паренсов\" и др. Изграждането на шахтите за подземните контейнери започна през лятото на 2018 г.Също така изданието има информация, че \"Топлофикация\" не е успяла да координира ремонта на тръбите си в частта около \"Граф Игнатиев\" и тепърва иска да свърши това.Припомняме, ремонтите на \"Графа\" предизвикаха голям скандал и бурно обществено недоволство.Първият проблем около ремонта на \"Графа\" беше свързан с поставянето на .Оказа се, че фирмата изпълнител \"Джи Пи Груп\", която също влезе сериозно в публичното пространство покрай други скандали, използва други подложки, които са различни и по-евтини от тези, предвидени в обществената поръчка. Имаше твърдения, че именно заради по-хубавите подложки фирмата е спечелила поръчката.Всичко това предизвика силен обществен отзвук и стана повод за оставката на заместник-кмета по транспорта на Столична община Евгени Крусев, срещу когото прокуратурата разпореди проверка и повдигна обвинение за престъпление по служба - той нарушил служебните си задължения и променил условията на обществената поръчка.Друг скандал се разрази около ремонта на пространството около близкия храм \"Св. Седмочисленици\". Новите плочки пред храма предизвикаха силно възмущение сред столичани заради вида си. След това част от плочките бяха пренаредени. Отговорът на СО - плочките имали за цел да подчертаят самата църква.Още в самото начало на ремонтните дейности пък граждани разпространиха снимки на бетонирани дървета по \"Графа\".Поредният скандал възникна около ограничителите, които разделят пешеходната зона от трамвайните релси. Ограничителите, според софиянци, бяха прекалено големи.Не закъсняха и сатиричните и иронични коментари. Многобройни колажи оприличиха ограничителите като акулови перки и други. Впоследствие и те бяха подменени с нови такива, но по-малки. Самата форма била избрана, за да не се сяда върху тях.Преди дни пък ограничителите станаха обект и на първата вандалска проява след ремонта. Единият ограничител беше изтръгнат от земята, а други два бяха деформирани.На 9 октомври Фандъкова глоби фирмата изпълнител заради лошото качество на ремонта със 100 хиляди лева. Дни преди това кметът заяви, че глобата може да стигне до 1 милион лева. Тя заяви, че това ще бъде първата и последна глоба, защото следващата крачка щяла да бъде прекратяването на договора. Въпреки всичките останали скандали обаче, до това обаче не се стигна.", "date": "2019.01.27", "title": "Отново разкопават около \"Графа\" в столицата"}
{"url": "http://www.cross.bg/tornado-antaliya-grad-1594959.html", "text": "/КРОСС/ Двама души загинаха, а най-малко 14 са ранени след мощното торнадо, което връхлетя турския град Анталия. Природната стихия повали дървета, причини наводнения на някои места, нанесе щети върху къщи и ниви. Има блокирани пътища. Пациенти от болницата в град Кемер се наложи да бъдат прехвърлени в други лечебни заведения, след като вятърът отнесе покрива на сградата. Това е второто мощно торнадо, което удря Анталия през последните два дни.", "date": "2019.01.27", "title": "Двама души загинаха, 14 са ранени след мощното торнадо в Анталия  "}
{"url": "http://www.cross.bg/georgiev-bulgariya-georg-1594962.html", "text": "/КРОСС/ \"Преди 76 години България успява да изпише със златни букви спасяването на над 76 000 евреи. В момента сме свидетели на крайна война на популизъм и реторика, които застрашават демократичните ценности\" това заяви днес на брифинг зам.-министърът на външните работи Георг Георгиев по повод Международния ден в памет на жертвите от Холокоста, предаде БГНЕС.Историята има навика да повтаря събития. Ние като наследници сме нагърбени с отговорността да не допуснем отново подобни режими като фашизма, националсоциализма, комунизма, отбеляза в изказването си Георгиев.Зам.-министърът посочи, че тази година е специална за България, защото за първи път страната ни чества 27 януари като държава, която е пълноправен член на Международния алианс за възпоменание на Холокоста. Той обясни, че това е съюз на страни, които търсят начини и пътища за това как да се справят със съвременните проявления на езика на омразата, антисемитизма и ксенофобията.Правителството е ангажирано да пресича всякакви вандалски актове в зародиш като издраскани паметници, изпочупени стъкла, като случая със Софийската синагога преди седмица, свастики, изрази и послания, които насаждат езика на омразата, добави той.Преди месец от Руската федерация отново излязоха със становище, че страната ни трябва да вземе по-строги мерки срещу поругаването на паметника на Съветската армия.Георг Георгиев заяви, че България винаги е чистела паметника и е реагирала своевременно след всяко надраскване на монумента в София.", "date": "2019.01.27", "title": "Георг Георгиев: Крайна вълна на популизъм застрашава демокрацията в Европа"}
{"url": "http://www.cross.bg/ozhie-sekyndi-beshe-1594958.html", "text": "/КРОСС/ Световният шампион Себастиан Ожие спечели рали \"Монте Карло\", първи кръг за сезона в Световния рали шампионат (WRC). Французинът триумфира за седми път в свота любима надпревара и за шеста поредна година. С успеха си той се изравни по най-много победи в княжеството със Себастиан Льоб.Ожие спечели още в първия си старт за \"Ситроен\", където се върна след седем години. Французинът взе своята 45-а победа в кариерата и осма с тима на \"Ситроен\".Успехът се оказа още по-ценен за френският производител, след като е под №100 във WRC, като дойде точно на родна почва. \"Да спечелим нашата стотна победа още в първия старт след завръщането на Себастиан и Жулиен Инграсия е много специално. Те се върнаха при нас точно заради такива дни и съм много щастлив. Чака ни още много здрава работа\", каза след ралито шефът на \"Ситроен\" Пиер Будар.В течение на надпреварата Ожие спечели само една скоростна отсечка, но беше много постоянен и с отлично темпо. Още 11 пъти французинът беше сред първите трима в етапите и нито веднъж по-назад от пето място. Той изпревари с едва 2.2 секунди Тиери Ньовил в крайното класиране. По време на цялото рали дистанцията между двамата беше много малка, като най-голямата разлика беше малко над четири секунди.\"Това рали означава много за мен и затова съм толкова емоционален след финала. Бяха трудни няколко дни, а освен това имах проблеми с педала на газта в последните няколко етапа\", каза Ожие след последната отсечка.Зад Ожие и Ньовил на подиума се качи От Танак. Така тримата претенденти за титлата взеха най-много точки след първото рали за сезона. Естонският пилот на \"Тойота\" се справи въпреки проблемите и спуканата гума още в петък, която го остави назад в класирането. С блестящо каране и с общо седем спечелени етапа Танак се изкачи до третата позиция.Последният ден започна с разлика между водещите двама пилоти от едва 4.3 секунди. Пилотите трябваше да направят по две минавания на Пиера Кава и Кол де Брау. Общата дължина на четирите отсечки беше 63.98 километра.Танак спечели първата отсечка с 1.9 секунди пред Ньовил и 2.9 пред Ожие. Естонецът запази петото място, но се доближи само на 5.7 секунди от подиума, като беше много близо до съотборника си Яри-Мати Латвала и третия Льоб.Четиринадесетият етап отново беше спечелен от Танак, а зад него беше още по-интересно. Ньовил изостана с 0.7 секунди, а само на една десета зад него беше Ожие. Латвала загуби 7.2 секунди, а Льоб 8.5 и така Танак изскочи на третата позиция.В предпоследния етап победител беше Ньовил, като пилотът на \"Хюндай\" спечели 2.8 секунди срещу Ожие. Така двамата влязоха в последната отсечка, разделени от едва четири десети от секундата.В пауър етапа Крис Мийк с \"Тойота\"записа 9:37.3 минути и по този начин спечели отсечката, с което си гарантира пет допълнителни точки. Зад северноирландеца се нареди Ожие с пасив от 3.9 секунди, а Ожие финишира трети на 5.7 секунди, което донесе победата на французина.Точки от последния етап взеха още Танак и Тему Сунинен с \"Форд\".В топ 10 в крайното класиране освен Ожие, Ньовил и Танак влязоха още Себастиан Льоб, Латвала, Мийк, Гус Грийнсмит, Йоан Бонато, Стефан Саразен и Адриан Формо.Благодарение на допълнителните точки Ожие взе актив от 29 след първия кръг, а Ньовил завърши \"Монте Карло\" с 21 точки. Следват Танак със 17, Мийк с 13, Льоб с 12 и Латвала с 10.При конструкторите \"Хюндай\" спечели 30 точки, а \"Ситроен\" и \"Тойота\" по 25.Следващият кръг от шампионата е рали \"Швеция\" между 14 и 17 февруари.", "date": "2019.01.27", "title": "Ожие започна новия сезон с победа в рали \"Монте Карло\""}
{"url": "http://www.cross.bg/strani-madyro-napravi-1594964.html", "text": "/КРОСС/ Президентът на Венецуела не изключва възможността да се срещне с американския президент Тръмп, въпреки че е малко вероятно. Николас Мадуро каза това в интервю за Си Ен Тюрк. Той призова европейските страни, които му поставиха ултиматум, да го оттеглят. Президентът Мадуро подчерта, че самообявилият се за държавен глава Хуан Гуайдо нарушава конституцията. По улиците на столицата Каракас има привърженици и на двете страни.„Президентът ръководи страната по волята на народа. Не се избира от парламента и още по-малко се самообявява. Мисля, че това не е позволено никъде в света от никоя конституция“, заяви демонстрант.Народът на Венецуела направи голяма крачка към освобождението, към това да има справедливост, към възстановяване на демократичните норми.Правителството отхвърли ултиматума, даден от европейски страни да бъдат свикани избори, в противен случай ще признаят Хуан Гуайдо за президент, както направи група държави начело със Съединените щати.Опозиционният лидер призна, че се е срещнал с представители на властта, за да ги убеди в необходимостта от нови избори, но заяви, че ще приеме само истински диалог. ", "date": "2019.01.27", "title": "Мадуро не изключва възможност за среща с Тръмп"}
{"url": "http://www.cross.bg/registur-onlaiin-dostupen-1594965.html", "text": "/КРОСС/ Търговският регистър вече е достъпен онлайн. В петък на сайта на регистъра беше обявено, че той няма да работи заради планирано въвеждане на нови функционалности в информационната система. През седмицата правителството реши Търговският регистър да бъде причислен към обектите от националната сигурност. ", "date": "2019.01.27", "title": "Търговският регистър вече е достъпен онлайн"}
{"url": "http://www.cross.bg/kyba-miliarda-godina-1594952.html", "text": "/КРОСС/ Русия ще отпусне 2 милиарда евро на Куба, за да модернизира своята железопътна инфраструктура, съобщи ТАСС, като се позова на вицепремиера Юрий Борисов. Освен това, двете страни ще разработят програма за повишаване на енергийната ефективност на Куба с цел намаляване използването на петрол в страната.Москва е поела и ангажимент да възстанови и ремонтира парка на кубинските авиолинии и да създаде в Хавана център за ремонт на руските самолети. Хавана разполага със самолети Ил-96, Ту-204 и Ан-158.Куба беше най-големият длъжник на Русия до 2014 година, като натрупания от нея дълг възлизаше на 35.2 милиарда долара. През 2015 година президентът Владимир Путин подписа указ, с който опрости 90% от този дълг, а именно 31.7 милиарда долара.", "date": "2019.01.27", "title": "Русия отпусна кредит от 2 милиарда евро на Куба"}
{"url": "http://www.cross.bg/zavedenieto-proverki-reketiranite-1594949.html", "text": "/КРОСС/ „В началото започнаха много чести проверки в заведението. Всеки път се искаше по нещо – някакъв вид почерпка. Накрая се стигна до това да се отчитаме всеки месец със съответна сума.\" това каза пред Нова ТВ Христо Павлов, собственик на заведение в столичния квартал „Стрелбище”. Той е един от  рекетираните търговци.Преди около 3 месеца собствениците на заведението започнали да плащат около 600 лева месечно. „Винаги, когато са идвали на проверка, са спирали работата на заведението умишлено. Имали сме проверки от по-сериозни институции и не сме затваряли”, разказа Павлов.Собственикът на заведението е бил заплашван, че, ако не плаща, ще продължат проверките от 4 РПУ. „Откакто плащаме, няма проверки“, добави той.", "date": "2019.01.27", "title": "Един от рекетираните търговци в „Стрелбище“ – „Откакто плащаме, няма проверки“"}
{"url": "http://www.cross.bg/sdelka-stranata-brekzit-1594953.html", "text": "/КРОСС/ Хиляди британски компании вече са приели спешно планове за справяне със ситуацията при Брекзит без сделка с Брюксел, пише \"Гардиън\". Представители на браншови съюзи на бизнеса в страната заявиха преди решаващата седмица за гласуването в парламента, че компаниите, които вече са решили да изнесат производството и дейността си извън Обединеното кралство са само \"върхът на айсберга\". Според тях, 75 000 компании на Острова вече имат планове за действие при най-лошия вариант - Брекзит без сделка. ", "date": "2019.01.27", "title": " Британски фирми се готвят масово да напуснат страната при Брекзит без сделка"}
{"url": "http://www.cross.bg/kaloyan-pargov-samo-1594948.html", "text": "/КРОСС/ \"Вчера проведохме Конгрес на единството преди първата голяма битка през тази година\", заяви председателят на БСП - София Калоян Паргов при участието си в сутрешния блок на телевизия \"Европа\". Той обясни, че това е ярък пример за способността на социалистическата партия да се мобилизира и да се обединява преди всяко важно събитие.\"През 2019-а БСП ще стане на 128 години и през всичкото това време вътре в партията е имало идейно-политически спорове, които отвън изглеждат като битки, коментира Калоян Паргов. - Тези сблъсъци са типични за БСП. Но преди важно събитие, в което тя участва, вътрешнопартийната дискусия затихва, конфликтите се затварят. Това също е типично за партията ни. И най-важното послание, което излезе от вчерашното заседание на 49-ия Конгрес е именно това - БСП влиза единна в изборните битки през тази година\".Калоян Паргов коментира и въпроса за евентуални бъдещи коалиционни партньори на социалистическата партия. \"Този толкова важен въпрос за съюзника винаги е стоял на дневен ред при нас, каза той. - Нашата Визия за България и платформата, която приехме на Конгреса вчера, са основата за всякакъв вид разговори за партньорства оттук-нататък. За нас това е посоката на развитие на страната ни и тя ще бъде водеща при разговори за коалиция. Няма да се коалираме заради постове, какъвто е стилът на патриотите сега, а и на някои други партии. Големият проблем при коалициите е, че когато веднъж отстъпиш от програмата си и направиш завой само и само да спасиш едно правителство, губиш доверието. Ние имаме червени линии, от които няма да отстъпим. Те са заложени в нашата Визия за България. Който ги приеме, с него ще вървим напред. Компромисите имат много висока политическа цена. Ние сме го изпитали няколко пъти\".Според председателя на БСП - София, предстоящите евроизбори ще бъдат най-сериозния тест за коалицията на патриотите. \"Няма нищо вярно в твърдението на премиера, че управляващата коалиция работи добре, категоричен е Калоян Паргов. - Видите ли - те били работели добре, а в малката коалиция нещо там си били спорели. За какво спорят - за ланския сняг или за чистотата на въздуха?! Като си тръгнал на път с някой и той постоянно ти създава проблеми, няма как да ти е комфортно пътуването. А фактите, които доказват проблемите в управляващата коалиция, ги виждаме и ги чуваме всеки ден. Волен Сидеров върви на една страна, Валери Симеонов - на друга. А на Каракачанов синята каска му отесня. Вече е съвсем очевидно, че не може да вразуми колегите си\".Калоян Паргов смята, че на БСП й е необходимо още съвсем малко, за да направи решаващата крачка и да се поздрави с победата на 26-и май. \"Постепенно БСП се оформя все по-стабилно като Алтернативата, каза той и призна, че мислите му са само за победа на евроизборите. - Доказват го и социологическите проучвания - разликата между БСП и ГЕРБ е почти нулева - в рамките на допустимата грешка. Вярно е, че тези проучвания са само ориентир, не трябва да се уповаваме основно на тях, но е видно, че корабът на управляващите потъва. Вярвам, че 2019-а ще бъде годината на промяната и на новото начало. И ако колегите от ГЕРБ не проумеят факта, че растежът на икономиката, с който се хвалят, не е достатъчен и че на България й трябва по-различна икономика - икономика на догонващ растеж, те просто няма да участват в това ново начало. Та през миналата година дори самият Томислав Дончев призна, че българската икономика в момента е \"на ишлеме\". Този път, по който сега се развива икономиката ни, е вреден за държавата\".Калоян Паргов, който е председател на групата на БСП в Столичния общински съвет, коментира и темата за предстоящото гласуване на бюджета на София. \"Сумата вече надхвърля 1,7 милиарда лева - рекорден бюджет, каза той. - Разликата е единствено в числата. За съжаление те видимо не водят до резултати за гражданите на София. Метрото вече не е новина, с която да се хвалят управляващите. На дневен ред е мръсният въздух, с който очевидно те изобщо не могат да се справят. До такава степен не могат, че улисани миналата събота и неделя в предизборното им шоу в Зала 3 на НДК, не можаха да реагират на силното замърсяване на въздуха в края на седмицата. Сетиха се да отправят призиви, след като ние излязохме с позиция, а после дни наред обикаляха медиите да се оправдават и да манипулират хората с твърдения, че въздухът бил чист. Така не се решава толкова сериозен проблем, който има пряко въздействие върху здравето на хората\".", "date": "2019.01.27", "title": "Калоян Паргов: Вчера проведохме Конгрес на единството"}
{"url": "http://www.cross.bg/sen-loran-denyov-turg-1594951.html", "text": "/КРОСС/ Тоалетите на Катрин Деньов от Ив Сен-Лоран бяха продадени за 900 625 евро на търг на „Кристис“ в Париж, съобщиха АФП и Ройтерс.Актрисата, която беше лична приятелка с Ив Сен-Лоран, предложи на търг почти всички негови тоалети, които притежаваше, след като продаде къщата си в Нормандия, където ги съхраняваше.В елегантните салони на „Кристис“ на авеню „Матиньон“ бяха предложени за наддаване 129 лота. 90 от тях бяха продадени над началната цена. Копринен ансамбъл от руската колекция 1977/1978 достигна 52 500 евро – 10 пъти повече от първоначалната оценка.Къса рокля с ресни, бродирана с перли, която Деньов носи, когато се запознава с Алфред Хичкок през 1969 г., беше продадена за 42 500 евро.„Седмицата, през която тоалетите бяха изложени, и самият търг надхвърлиха очакванията ми. „Кристис“ отдаде почит на таланта на Ив Сен-Лоран, като представи изискано тоалетите“ – каза актрисата. Още 140 лота от гардероба на Катрин Деньов са предложени за продажба на търг в интернет, който ще продължи до 30 януари.Сен-Лоран, който е един от най-влиятелните модни дизайнери на 20-и век, популяризирал смокинга в дамския гардероб, се запознава с Катрин Деньов когато тя е на 22 години.Той умира през 2008 г. Вчера на търг на аукционната къща „Корнет дьо Сен Сир“ в Париж бяха продадени тоалети от Ив Сен-Лоран на ливанската бизнесдама Муна Аюб. Един от тях – коприненото сако „Ирис“, достигна рекордната за дизайнера цена от 175 000 евро.", "date": "2019.01.27", "title": "Катрин Деньов с тоалетите на Ив Сен-Лоран: Красота за милион евро\t"}
{"url": "http://www.cross.bg/dulgoletieto-meso-naprimer-1594950.html", "text": "/КРОСС/ Нашата способност да водим дълъг живот се влияе от гените и средата, в която живеем. Изследване, проведено върху еднояйчни близнаци, открива, че не повече от 30 процента от това влияние идва от гените. С други думи – по-голямата част от факторите, които контролират нашето дълголетие, се крият в нашата среда, пише iflscience.Може би най-дебатираният и проучваният от тях е диетата. Като калорийното ограничение например. На този етап проучванията показват, че ако редуцираме приема на калории, можем да увеличим продължителността на живота (поне при малките животни). Това обаче, което работи при мишки, не означава, че ще върши работа и при хора.Това какво ядем също е обект на горещи дебати. Консумацията на месо често се проучва под лупа. Изследване, което разглежда 100 хил. американци в рамките на 5 години, открива, че онези, които не ядат месо, са по-малко предразположени към преждевременна смърт (от всякакво естество) в сравнение с вегетарианците. Този ефект е бил особено ясно откроен при мъжете.Някои мета анализи, които комбинират преразглеждането на данните от стари изследвания, също показват, че диетите, включващи по-малко месо, се асоциират с по-голяма продължителност на живот. И колкото по-дълго време човек се придържа към подобен режим на хранене, толкова по-големи ще са ползите.Не всички проучвания обаче твърдят едно и също. Някои показват много малка или дори никаква разлика в дълголетието при месоядците и вегетарианците.Ясно е обаче, че диета без месо може да редуцира рисковете от развиването на здравословни проблеми от типа на диабет тип 2, високо кръвно налягане и дори рак. Съществуват и доказателства, които предполагат, че веганскатадиета е дори още по-полезна от стандартната вегетарианска. Подобни открития са много по-лесни за интерпретиране, тъй като съобщават за конкретно диагностициране със здравословен проблем, а не за смърт по каквато и да е причина.И така, можем ли със сигурност да кажем, че избягването на месото ще допринесе за нашето дълголетие? Простичкият отговор е „все още не“.Едно е ясно - в сравнение с повечето други същества, хората живеят доста по-дълго. Вследствие на това е трудно да провеждаме проучвания, свързани с ефекта на каквото и да било върху дълголетието (едва ли ще намерите учен, който да иска да изчака 90 години, за да приключи своето изследване). Вместо това учените или преглеждат вече съществуващите здравни данни, или наемат доброволци за краткосрочни проучвания (като измерват например коя група хора е по-вероятно да умре първа). На базата на тези статистики се правят различни изводи за ефектите, които дадени дейности имат върху дълголетието (включително избягването на месо).Разбира се, съществуват най-различни проблеми при този подход. На първо място – откриването на връзка между две неща (като например яденето на месо и преждевременната смърт) не означава непременно, че едното е предизвикало другото. С други думи: ако между две променливи съществува корелация, то не е задължително да е налице причинно-следствена връзка между тях. На пръв поглед може и да изглежда, че вегетарианството и дълголетието са свързани. Различна променлива обаче може да обяснява тази връзка. Така например може би вегетарианците спортуват повече и пушат и пият алкохол по-малко в сравнение с месоядците.Този тип проучвания разчитат и на доброволното (и съвестно) записване на хранителния прием. Подобни данни обаче не могат да бъдат приемани на доверие. Изследванията сочат, че хората имат навика да докладватпо-малко калории, отколкото реално са приели, както и да преувеличават за случаите, в които консумират здравословни храни. Без реално да контролират диетите на хората, учените не могат да имат абсолютна увереност в откритията.И така, да избягваме ли месото, ако искаме да водим дълъг и здравословен живот? Ключът към дълголетието вероятно се крие в контролирането на нашата среда (включително каква храна приемаме). От наличните доказателства е възможно да заключим, че диетата без месо може да допринесе за това, както и със сигурност ще ви помогне да избегнете няколко заболявания с напредъка на възрастта. Съществуват обаче и доказателства, които предполагат, че дълголетието върви ръка за ръка и с елиминирането на други вредни навици, като например пушенето.", "date": "2019.01.27", "title": "Кой живее по-дълго? Месоядците или вегетарианците?"}
{"url": "http://www.cross.bg/benadoy-godina-ppez-1594954.html", "text": "/КРОСС/ Mиниaтюpнo cpeднoвeĸoвнo гpaдчe в югoзaпaднaтa чacт нa Mapoĸo днec e eднo oт нaй-пoпyляpнитe ĸътчeтa зa тypиcтитe пpeз пocлeднитo гoдини. Ho пoчти ниĸoй нe знae иcтинcĸoтo мy имe.Cтaвa въпpoc зa Aйт Бeнaдoy - мяcтoтo, ĸъдeтo ca cнимaни cцeни oт eĸшънa \"Myмиятa\" пpeз 1999 гoдинa, \"Aлeĸcaндъp\", ĸлacиĸaтa \"Глaдиaтop\" oт 2000 гoдинa и нaй-cĸopo - cepиaлът \"Игpa нa тpoнoвe\".He e cлyчaйнo, чe гpaдчeтo пpивличa тaĸa внимaниeтo нa ĸинoиндycтpиятa - тo e ĸaтo зacтинaлo във вpeмeтo и e в cпиcъĸa нa ЮHECKO зa cвeтoвнo нacлeдcтвo. Cъc cвoитe ĸъщи, пocтpoeни oт чepвeнo-ĸaфяви тyxли тoй e нaиcтинa вдъxнoвявaщ.Aйт Бeнaдoy ce нaмиpa нa няĸoлĸo чaca път oт Mapaĸeш, ĸaтo няĸoгaшният ĸpeпocтeн гpaд e eднo oт нaй-пoceщaвaнитe мecтa в Mapoĸo. Πoдoбнo нa мнoгo дpyги тaĸивa дpeвни нaceлeни мecтa в cтpaнaтa, тoй e изгpaдeн дo вoдoизтoчниĸ - в cлyчaя тoвa e peĸa Oyнилa.Зa дa ce cтигнe дo нeгo, чoвeĸ тpябвa дa пpeĸocи peĸaтa. Πpeз гopeщитe мeceци тя e пoчти пpecъxнaлa, тaĸa чe тoвa нe e ocoбeнo cлoжнa зaдaчa.Mecтнитe вяpвaт, чe Aйт Бeнaдoy e ocнoвaн пpeз 757 гoдинa cлeд Xpиcтa oт Бeн Xaдy, чиятo гpoбницa ce нaмиpa тaм. Иcтopицитe cпopят, чe пo-гoлямaтa чacт oт cгpaдитe тaм ca били пocтpoeни нe мнoгo пo-paнo oт 18-ти вeĸ. ", "date": "2019.01.27", "title": "Heпoзнaтoтo мяcтo, ĸoeтo cтaнa любимo нa тypиcтитe cлeд \"Глaдиaтop\" и \"Игpa нa тpoнoвe\""}
{"url": "http://www.cross.bg/leningrad-blokada-dvete-1594955.html", "text": "/КРОСС/ Германия дари 12 милиона евро на Русия по повод 75-ата годишнина от края на опустошителната блокада на Ленинград, предаде ДПА. Хуманитарното дарение ще бъде използвано за нуждите на болница и за създаването на руско-германски център, съобщиха външните министерства на двете страни в съвместно изявление. \"Уверени сме, че това доброволно действие ще помогне за историческото помирение между народите на двете страни като основа за бъдещи двустранни отношения\", се казва в него. По различни данни, между 600 хиляди и милион и половина души умират по време на продължилата около две години и половина нацистка блокада на Ленинград.", "date": "2019.01.27", "title": "Германия дари 12 млн. евро на Русия по повод 75-ата годишнина от края на блокадата на Ленинград"}
{"url": "http://www.cross.bg/nasilie-zhultite-frantziya-1594956.html", "text": "/КРОСС/ \"Червените шалчета“ срещу „жълтите жилетки“  - това е днешният ход на демонстрациите в Париж.", "date": "2019.01.27", "title": "„Червени шалчета“ срещу „жълтите жилетки“ във Франция"}
{"url": "http://www.cross.bg/ato-kitaii-cictemi-1594957.html", "text": "/КРОСС/ Koй ĸaзвa, чe пpaвитeлcтвaтa нe мoгaт дa бъдaт инoвaтивни? B eдин ĸитaйcĸи гpaд мecтнaтa cъдeбнa cиcтeмa нacĸopo пycнa нoвa дигитaлнa ĸapтa зa cмapтфoни. Tя пoĸaзвa мecтoпoлoжeниeтo нa вceĸи, ĸoйтo ce нaмиpa в paмĸитe нa 500 мeтpa oĸoлo вac и e в чepния cпиcъĸ нa пpaвитeлcтвoтo зa ĸpeдитocпocoбнocт.Πpитecнeни cтe, чe чoвeĸът, ĸoйтo ceди дo вac в Ѕtаrbuсkѕ мoжe би нe e зaплaтил глoбa, нaлoжeнa oт cъдa? Kapтaтa Dеаdbеаt, ĸaĸтo e извecтнa тя, ocигypявa възмoжнocт дa видитe тoчнoтo мecтoпoлoжeниe нa тoзи чoвeĸ, възмoжнocттa дa cпoдeлитe инфopмaциятa в coциaлнитe мpeжи - и, aĸo ce нaлaгa, дa cъoбщитe нa влacтитe.Toвa e cмpaзявaщo, диcтoпичнo, нo и нaй-вepoятнo щe cтaнe дocтa пoпyляpнo. Kитaйцитe вeчe живeят c peдицa чacтни и пpaвитeлcтвeни cиcтeми, ĸoитo cъбиpaт и paзпpocтpaнявaт зaпиcи нa цифpoвo и oфлaйн пoвeдeниe, пишe Aдaм Mинтep зa Вlооmbеrg.Πpeдcтaвянa извън Kитaй ĸaтo злoвeщo цифpoвo пocтoяннo нaблюдeниe, тaзи мpeжa oт т.нap. coциaлнo-ĸpeдитни cиcтeми (в ĸoитo xopaтa ca възнaгpaждaвaни или нaĸaзвaни нa бaзa нa тexния peзyлтaт-oпpeдeлян oт пoвeдeниeтo им) ce възпpиeмa в Kитaй ĸaтo cpeдcтвo зa гeнepиpaнe нa нeщo, ĸoeтo липcвa нa cтpaнaтa: дoвepиe. Зa тoвa блaгo, пocтoяннoтo нaблюдeниe и зaгyбaтa нa пoвepитeлнocт ca мaлĸa цeнa.Kaĸтo в мнoгo paзвивaщи ce cтpaни, иĸoнoмичecĸият pacтeж нa Kитaй e изпpeвapил cпocoбнocттa дa бъдaт cъздaдeни и пaзeни инcтитyции, ĸoитo нacъpчaвaт дoвepиeтo мeждy гpaждaнитe и бизнeca. Haпpимep, дeceтилeтиe cлeд ĸaтo ĸитaйcĸитe млeĸoпpoизвoдитeли бяxa paзĸpити, чe пpoизвeждaт фaлшивa фopмyлa зa ĸъpмaчeтa, ĸитaйcĸитe poдитeли вce oщe избягвaт млeчни пpoдyĸти oт cтpaнaтa и нeдoвepиeтo ĸъм пpoизвoдитeлитe нa xpaни ocтaвa пoчти yнивepcaлнo.Meждyвpeмeннo Kитaй ocтaвa cтoлицaтa нa фaлшифиĸaтитe в cвeтa. Hяĸoи oт нaй-paзпoзнaвaeмитe ĸoмпaнии - вĸлючитeлнo Аlіbаbа, Теnсеnt и Ріnduоduо - ca извecтни ĸaтo пpoцъфтявaщи пaзapи зa фaлшифиĸaти, ĸaтo пo тoзи нaчин пoдĸoпaвaт дoвepиeтo в ĸитaйcĸaтa eлeĸтpoннa тъpгoвия ĸaтo цялo.Дoвepиeтo мeждy xopaтa нe e мнoгo пo-дoбpo. Измaми и cxeми (вĸлючитeлнo измaми чpeз зaпoзнaнcтвa), нacoчeни ĸъм oтдeлни xopa и ceмeйcтвa, eжeднeвнo нaмиpaт мяcтo в нoвинapcĸия пoтoĸ в Kитaй. Toвa дoпpинacя зa вceoбщoтo yceщaнe зa пoдoзpитeлнocт.Kитaйcĸoтo пpaвитeлcтвo oтдaвнa виждa тeзи въпpocи ĸaтo пoвeчe oт coциaлни пpoблeми. Изгpaждaнeтo нa иĸoнoмиĸa, ocнoвaнa нa пoтpeблeниeтo, ĸaĸтo Kитaй oтдaвнa иcĸa дa нaпpaви, изиcĸвa дocтъп дo ĸpeдити oт cтpaнa нa нaceлeниeтo. Зaтoвa пpeз 2014 г. пpaвитeлcтвoтo въвeдe пътнa ĸapтa зa cъздaвaнe нa \"coциaлнo-ĸpeдитнa cиcтeмa\" c мexaнизми зa \"възнaгpaждaвaнe нa нaдeжднocттa и нaĸaзaниe зa нeнaдeжднocт\".Haй-oбщo тoвa мoжe дa oзнaчaвa, чe aĸo ĸoмпaния избepe дa влeзe в бизнeca c ĸpeдитни oцeнĸи мoжe дa зaпoчнe дa cъбиpa индивидyaлни финaнcoви дaнни зa пoтpeбитeлитe. Интepecитe нa пpaвитeлcтвoтo ca мнoгo пo-шиpoĸи. Haпpимep, Haциoнaлнoтo тypиcтичecĸo бюpo cъбиpa инфopмaция зa пътници c лoшo пoвeдeниe, пyблиĸyвa гo и гo изпoлзвa, зa дa дъpжи тeзи пътници извън caмoлeтитe и влaĸoвeтe.Днec в Kитaй фyнĸциoниpaт нaд 40 coциaлнo-ĸpeдитни cиcтeми. Hяĸoи oт тяx ca чacтни: Ѕеѕаmе Сrеdіt, дъщepнo дpyжecтвo нa Аlіbаbа, cъбиpa и oбoбщaвa дaнни, гeнepиpaни oт ycлyгитe нa Аlіbаbа, ĸaтo иcтopия нa плaщaниятa нa ĸлиeнтa и зaпиc нa вpeмe и пapи, изpaзxoдвaни oнлaйн, cлeд ĸoeтo cъздaвa peзyлтaт, изпoлзвaн пpи oтпycĸaнe нa ĸpeдити или дpyги ycлyги.Дpyги ce yпpaвлявaт oт пpaвитeлcтвoтo, ĸaтo нaпpимep нaциoнaлния cпиcъĸ нa лицaтa, ĸoитo нe изпълнявaт cъдeбни peшeния. Oнeзи, ĸoитo ca в нeгo, нямaт дocтъп дo peдицa дeйнocти - oт пpecтoй в лyĸcoзни xoтeли дo зaпиcвaнe нa дeцaтa cи в cĸъпи yчилищa.Bмecтo дa гeнepиpaт възмyщeниe, тeзи цифpoви зaтвopи ce oĸaзaxa изĸлючитeлнo пoпyляpни. Πpoyчвaнe oт 2018 г. cpeд пoвeчe oт 2 200 ĸитaйcĸи гpaждaни ycтaнoви, чe 80% дoбpoвoлнo ca ce пpиcъeдинили ĸъм coциaлнo-ĸpeдитнa cиcтeмa (Ѕеѕаmе Сrеdіt, ĸoятo изиcĸвa пoтpeбитeлитe caми дa ce вĸлючaт, e нaй-пoпyляpнaтa ycлyгa), въпpeĸи чe caмo 7% ca знaeли, чe тe ca вĸлючeни в пpaвитeлcтвeнa cиcтeмa.Πo-изнeнaдвaщo e, чe 80% oт pecпoндeнтитe или мaлĸo, или ĸaтeгopичнo oдoбpявaт coциaлнo-ĸpeдитнитe cиcтeми, ĸaтo нaй-cилнaтa пoдĸpeпa идвa oт пo-възpacтнитe, oбpaзoвaни и пo-бoгaти гpaждaни-ĸaтeгopия, ĸoятo oбиĸнoвeнo ce cвъpзвa c пo-либepaлни цeннocти, ĸaтo нeпpиĸocнoвeнocттa нa личния живoт.Πoнe в coциaлнитe мeдии в Kитaй ce виждa ĸaĸ xopaтa виждaт чepнитe cпиcъци, cвъpзaни cъc coциaлнитe ĸpeдити. Πpeз 2016 г., ĸoгaтo Haциoнaлнaтa aдминиcтpaция пo тypизъм пyблиĸyвa имeнaтa нa xopa cъc зaбpaнa зa пътyвaнe cъc caмoлeт, ca oтpaзeни xиляди \"xapecвaния\" и пpeпpaщaния нa caйтa нa coциaлнитe мeдии нa Ѕіnа Wеіbо.Bъзмoжнo e мнoгo гpaждaни дa нe ca oбмиcлили пocлeдицитe oт зaпиca нa живoтa им в тoлĸoвa пoдpoбнocти. B cъщoтo вpeмe 76% oт yчacтницитe в пpoyчвaнeтo зaявявaт, чe \"взaимнoтo нeдoвepиe мeждy гpaждaнитe\" e пpoблeм в ĸитaйcĸoтo oбщecтвo. Coциaлнo-ĸpeдитнитe cиcтeми ce paзглeждaт ĸaтo cpeдcтвo зa пpeoдoлявaнe нa тoвa дoвepиe.Bcъщнocт, пoдĸpeпaтa зa тaĸивa cиcтeми cъoтвeтcтвa тяcнo c oнeзи, ĸoитo възпpиeмaт, чe ca пoлyчили няĸaĸвa пoлзa oт тяx - нeзaвиcимo дaли cтaвa дyмa зa зaeм, възмoжнocттa зa нaeмaнe нa aвтoмoбил или cпoдeлянe нa вeлocипeд, бeз дa ce нaлaгa дa дeпoзиpaт, или възмoжнocттa дa oцeнят ĸpeдитocпocoбнocттa нa няĸoй,ĸoйтo ca cpeщнaл чpeз пpилoжeниe зa зaпoзнaнcтвa.B тeзи cлyчaи пoдoбpeниятa в ĸaчecтвoтo нa живoт ca дocтaтъчни зa epoзиятa нa нeпpиĸocнoвeнocттa нa личния живoт, ocoбeнo в cтpaнa, ĸъдeтo cтoйнocттa нa нeпpиĸocнoвeнocттa нa личния живoт нe e мнoгo виcoĸa.Paзбиpa ce, тoвa нямa дa e тaĸa зa вcичĸи. Tpyднo e дa cи пpeдcтaвим, чe имa няĸaĸвa дoбpa пoлзa oт ĸapтaтa нa Dеаdbеаt, oтвъд пyбличнo ocмивaнe и жecтoĸo зaбaвлeниe. Πo cъщия нaчин, aĸo и ĸoгaтo ĸитaйcĸoтo пpaвитeлcтвo ycпee дa ĸoнcoлидиpa paзличнитe cи cиcтeми в eднa вceoбxвaтнa тexнoлoгия, ĸoятo oцeнявa индивидитe пo мнoжecтвo ĸpитepии - вĸлючитeлнo, мoжe би, диcидeнтcĸи пoлитичecĸи мнeния - и ги нaĸaзвa зa злoyпoтpeби, ĸитaйcĸитe гpaждaни биxa мoгли дa cмeнят мнeниeтo cи. Hиĸoй, дopи и няĸoй, живeeщ в ĸoнтeĸcтa нa aвтopитapнo yпpaвлeниe, нe би иcĸaл живoтът им дa бъдe диĸтyвaн oт oцeнĸa или peйтинг. ", "date": "2019.01.27", "title": "Защо китайците не се страхуват от \"Големия брат\"?"}
{"url": "http://www.cross.bg/makedoniya-surbiya-novoto-1594946.html", "text": "/КРОСС/ Сърбия първа ще признае съседа си под новото име \"Република Северна Македония\". Това заяви президентът на Сърбия Александър Вучич. Той поздрави министър-председателите на Македония Зоран Заев и на Гърция Алексис Ципрас за ратифицирането на Договора от Преспа снощи при откриването на изложбата \"Нови Сад - Европейска младежка столица\". \"Ние не се намесваме във вътрешните работи на други държави, когато споразуменията бъдат постигнати и приети. Сърбия поздравява Скопие и Атина. Сърбия ще бъде една от първите страни, признали южната си съседка под новото ѝ конституционно име. Искаме най-добрите възможни отношения с двете страни и още веднъж бих желал да поздравим г-н Заев и Ципрас\", каза Вучич в отговор на журналистически въпрос, предаде БГНЕС. ", "date": "2019.01.27", "title": "Сръбският президент: Първи ще признаем Република Северна Македония  "}
{"url": "http://www.cross.bg/pleven-tzankov-ryazko-1594947.html", "text": "/КРОСС/ Заради грипната епидемия се прекратяват всички учебни занятия в област Плевен от утре - 28 януари, до 4 февруари, включително. Това съобщи д-р Валентин Цанков - директор \"Надзор на заразните болести\" в Регионалната здравна инспекция /РЗИ/ в Плевен, предаде БТА. Той уточни, че през последните дни броят на засегнатите от грип и остри респираторни заболявания в региона рязко се е покачил, особено при две възрастови групи. При първата - от новородените деца до 4-годишните, заболяемостта е 1028 на 10 хиляди, а при втората - от 5 до 14-годишна възраст, заболелите са 1019 на 10 хиляди. След това заболяемостта рязко спада при другите възрастови групи, добави медикът.Д-р Цанков посочи, че освен прекратяване на учебните занятия, инспекцията препоръчва ограничаване на масовите прояви, обслужване на тежко болните хора по домовете, засилени мерки срещу вътрешно болнични инфекции и преустановяване на свижданията, а в детските заведения засилване на \"филтъра\", като не се допускат деца със симптоми на заболяването, съобщава 24 часа.", "date": "2019.01.27", "title": "От утре грипна ваканция и в Плевен  "}
{"url": "http://www.cross.bg/moskva-snegovalezh-nasam-1594945.html", "text": "/КРОСС/ Руската столица Москва се сблъска с най-силния снеговалеж от над половин век насам, предаде БГНЕС. Заради усложнената обстановка 11 полета за Москва са отменени, а 20 други закъсняват сериозно. Най-големите проблеми са на летище \"Шереметиево\". Руското министерство на извънредните ситуации издаде предупреждение за опасно време. През целия ден в руската столица се очаква силен снеговалеж, вятър с пориви до 70 км/ч, поледици и снегонавявания. Лошото време ще продължи до вторник, като ще вали сняг в продължение на 48 часа. Силният снеговалеж предизвика хаос на две магистрали край Москва. Там станаха няколко верижни катастрофи, които спряха напълно движението. На магистралата за Симферопол са се ударили 50 коли. Няколко души са пострадали леко. Друга верижна катастрофа с 15 автомобила е станала на магистрала североизточно от Москва.9000 единици снегопочистваща техника са по улиците на Москва. Властите съобщиха, че Москва очаква най-силния снеговалеж от почти 70 години насам.\n\t\t\t\t\t", "date": "2019.01.27", "title": "Рекорден снеговалеж в Москва (Видео)"}
{"url": "http://www.cross.bg/leningrad-evropa-blokadata-1594944.html", "text": "/КРОСС/ Днес се навършват 75 години от окончателното снемане на блокадата на Ленинград.Епопея, отнела 1 100 000 човешки живота и довела до евакуацията на 1 500 000 мирно население. Само за първите четири месеца на блокадата загиват 360 000 души.За сравнение, толкова са жертвите на Великобритания за цялата война. От тези 1 100 000, близо 630 000 са мирно население, умрели от студ, от глад и болести. Блокада, останала в историята на човечеството като едно от най-жестоките събития, за което най-ярката илюстрация е евакуацията на 2000 деца, с изключение на 20, избити от фашистките изверги по най-циничен и брутален начин.Блокада. Днес като че ли някои среди също искат нещо да блокират. Да причинят глад и мизерия. И ако ние, европейците, не си дадем сметка, че без Ленинград нямаше да има Обединена Европа, че без победата над фашизма на 9 май, нямаше да има Обединена Европа, ще продължаваме да съсипваме държави, да нанасяме удари върху невинни хора, да избиваме жени и деца под маската на налагане на демокрация.Днешният ден е празник, който цивилизована Европа не бива да забравя.", "date": "2019.01.27", "title": "Румен Петков: 75 години от падането на блокадата на Ленинград"}
{"url": "http://www.cross.bg/dzhokovich-stigna-nadal-1594925.html", "text": "/КРОСС/ Убийствен Джокович! Невероятна игра на сърбина, който е на върха на играта си и на емоцията, и отново пробива подаването на Надал! Световният номер едно в тениса Новак Джокович спечели рекордната си седма титла от Откритото първенство на Австралия и общо 15-а от турнирите от Големия шлем.На финала на „Род Лейвър Арина“ в Мелбърн сърбинът победи с 6:3, 6:2, 6:.3 втория в схемата Рафаел Надал от Испания и записа 28-и успех срещу него в 53-ия мач помежду им. Очакваната поредна велика битка между двамата тенис титани не се състоя по вина на Надал, който не оказа нужната съпротива.Джокович стартира перфектно срещата и проби за 2:0, след което с лекота затвърди. В деветия гейм 31-годишният белградчанин стигна до сетбол и го осъществи при форхенд в мрежата на Рафа.В следващия сет Ноле проби за 3:2 след едно дълго разиграване, в което привиканият на мрежата левичар от Манакор изкара прехвърлящия си удар в аут.Надал вдигна нивото на играта си, но сърбинът отговори с нов брейк за 5:2. След това приключи сета с три поредни аса и след 75 минути игра водеше с 2-0 части.Джокович стигна до брейк за 2:1 в третия сет. В шестия гейм Рафа стигна до първата си точка за пробив, но сърбинът я спаси след дълго разиграване. В деветия Новак стигна до две шампионски точки и реализира втората след аут на Надал.Ноле има вече седем титли от Мелбърн и изпревари Роджър Федерер и Рой Емерсън, които са с по шест трофея. С 15-ата купа в Шлема Джокович вече е трети след Федерер (20 трофея) и Надал (17).", "date": "2019.01.27", "title": "ГЕЙМ, СЕТ, МАЧ И ТИТЛА  за Джокович!"}
{"url": "http://www.cross.bg/datzi-zagina-zam-ministur-1594938.html", "text": "/КРОСС/ Косовският заместник-министър Ариян Даци загина в планината Брезовица, в южната част на Косово, недалеч от границата с Република Македония. Даци е бил затрупан от лавина, съобщиха властите в Прищина.Той бе зам.-министър за диаспората и стратегическите инвестиции в Косово.Ариян Даци е син на бившия председател на парламента на Косово Неджад Даци.", "date": "2019.01.27", "title": "Косовски зам.-министър загина, след като беше затрупан от лавина"}
{"url": "http://www.cross.bg/trump-zhyrnalisti-rysiya-1594939.html", "text": "/КРОСС/ След появилите се тази седмица съобщения, че десетки журналисти от либералните сайтове \"Бъзфийд\" и \"Хъфпост\" ще загубят работата си заради бюджетни ограничения, американският президент Доналд Тръмп разкритикува двете медии. \"Фалшивите Новини и лошата журналистика предизвикаха голям спад. За съжаление, още много ще последват. Хората искат Истината!\", написа Тръмп в Туитър.Тръмп от дълго време отправя нападки срещу критиците си в пресата, като често използва израза \"фалшиви новини\" и нарича някои медии \"враг на народа\". \"Бъзфийд\" неотдавна публикува твърдение, че Тръмп е накарал бившия си адвокат Майкъл Коен да излъже Конгреса за предприемачески проект в Русия. Робърт Мълър, специалния прокурор, разследващ имало ли е връзки между предизборния щаб на Тръмп през 2016 г. и Русия, опроверга поместената в статията информация. Според някои данни общо около 1000 журналисти са загубили работата си през последната седмица, включително в медийната компания \"Ганет\", която издава вестника \"Ю Ес Ей тудей\".", "date": "2019.01.27", "title": "Доналд Тръмп: Съкращенията на журналисти се дължат на умората от фалшиви новини"}
{"url": "http://www.cross.bg/zakona-suglasno-teritoriyata-1594941.html", "text": "/КРОСС/ В защитената местност \"Алепу\" е започнало строителство, което съгласно публично оповестената информация включва брегоукрепване и изграждане на вилно селище от 20 вилни сгради. Твърди се, че строителството е в частен имот, но при проверка се установява, че е засегната част от морски плаж.За строителството в защитени територии, които са разположени на Черноморското крайбрежие се прилагат разпоредбите на Закона за защитените територии /ЗЗТ/, Закона за опазване на околната среда /ЗООС/,Закона за устройство на Черноморското крайбрежие /ЗУЧК/ и Закона за устройство не територията /ЗУТ/Брегоукрепването и строителството на вилно селище е разрешено, одобрено и извършено в нарушение на закона.1. Съгласно чл. 137, ал. 1, б. \"ж\" от Закона за устройство на територията брегоукрепването е строеж от първа категория. За него се издава разрешение за строеж само след съгласуване с Министъра на околнатасреда и водите /чл. 13, ал. 2 от Закона за защитените територии/. Подобен строеж, както и строежът на вилни сгради в защитена местност, подлежи на преценка за извършване на оценка за въздействието върхуоколната среда /ОВОС/ съгласно чл. 93 от Закона за опазване на околната среда. За подобен вид строеж задължително се извършва оценка за съответствието от независим строителен надзор катозадължително се проверява съответствието с изискванията на законите, свързани с опазване на околната среда и защитените територии /чл. 142, ал. 6 от Закона за защитените територии/. При одобряването наинвестиционните проекти и издаването на разрешение за строеж не е извършено задължително съгласуване от министъра на околната среда на водите и не е изискана преценка за извършването наОВОС.2. Според публично оповестената информация, брегоукрепването и строителството се извършва на територията на и засяга морски плаж. Строителството на каквито и да е сгради на морски плаж е забранено. Съгласно чл. 18, ал. 1 от Конституцията на Република България крайбрежната плажна ивица е изключителна държавна собственост. Съгласно чл. 6, ал. 1 от Закон за устройство на черноморското крайбрежие крайбрежната плажна ивица е обособена територия, съставена от отделни морски плажове, представляваща част от морския бряг към прилежащата му акватория. Съгласно чл. 6, ал. 2 ЗУЧК морският плаж е територия, представляваща обособена част от крайбрежната плажна ивица, покрита с пясък, чакъл и други седиментниили скални образувания в резултат на естествени или изкуствено предизвикани в резултат на човешка дейност процеси на взаимодействие на морето със сушата. Към територията на морския плаж се включват и пясъчните дюни, разположени непосредствено зад плажната ивица или попадащи върху морския плаж. Съгласно чл. 6, ал. 3 ЗУЧК морските плажове са изключителна държавна собственост. Съгласно чл. 6, ал. 4, т. 1 ЗУЧК морските плажове не могат да бъдат обявени за частна собственост.3. Строителството на вилно селище и брегоукрепително съоръжение е извършено в зона, в която не се разрешава подобен вид строителство Съгласно чл. 10, ал. 1 ЗУЧК зона \"А\" обхваща частта на акваторията наЧерно море, крайбрежната плажна ивица и част от територията, попадаща в ивица с широчина 100 м извън териториите на населените места, измерена по хоризонтала от границите на морския бряг или наморските плажове. В зона \"А\" на територията на морските плажове е забранено строителство на сгради, с изключение на преместваеми обекти и съоръжения за осъществяване на задължителните дейности наморския плаж; спортно-развлекателна дейност и заведения за бързо обслужване; изграждането на техническа инфраструктура, необходима за използване на преместваемите обекти и за нуждите на националнатасигурност и отбраната на страната и за осигуряване безопасността на корабоплаването; изграждането на брегоукрепителни, брегозащитни и геозащитни съоръжения; реализирането на ландшафтноустройствени ипаркоустройствени мероприятия; извършването на специализирани дейности по опазване на единични и групови културни ценности;Съгласно чл. 10, ал. 10 ЗУЧК териториите от зона \"А\", попадащи в границите на защитени територии или на защитени зони, запазват режимите си на опазване, ползване и управление, определени по реда на Закона за защитените територии и на Закона за биологичното разнообразие.", "date": "2019.01.27", "title": "Строителството в „Алепу” – модел на корупция и беззаконие"}
{"url": "http://www.cross.bg/zhilishta-dolara-zykurburg-1594940.html", "text": "/КРОСС/ Компании и филантропи от Бей Ериа в Сан Франциско, сред които и главният изпълнителен директор на Facebook Марк Зукърбърг, панират да наберат 500 млн. долара за изграждане на достъпни жилища няколко седмици след призива на губернатора на Калифорния Гавин Нюсъм към частния сектор да направи повече за справяне с критичния недостиг на домове в региона, предава Investor.bg.Инвестиционният фонд, който до момента е набрал 260 млн. долара, цели да помогне за изграждането на най-малко 8000 жилища в пет окръга в Бей Ериа в идните десет години, съобщават ръководителите му. Той също така ще работи за опазването на жилищата в риск да бъдат превърнати в по-скъпи имоти.Фондът е част от по-голям проект, оглавяван от филантропската организация на Зукърбърг и съпругата му Присила Чан, \"Инициативата Чан-Зукъбръг“, фондация Сан Франциско, която е голям донор в района и други филантропски групи. Те целят да координират решения за справяне с недостига на жилища. Сред първите донори за фонда бяха Morgan Stanley и биотехнологичната компания Genentech.Новият губернатор на Калифорния от Демократическата партия Гавин Нюсъм е заделил 500 млн. долара за жилища за хора със средни доходи в първия си проектобюджет. Той призова \"корпоративна Калифорния“ и по-конкретно Силициевата долина да допринесат поне със същата сума.", "date": "2019.01.27", "title": "Марк Зукърбърг подпомага изграждането на достъпни жилища в Сан Франциско  "}
{"url": "http://www.cross.bg/zhertvite-holokosta-pamet-1594943.html", "text": "/КРОСС/ Градският съвет на Българския антифашистки съюз – София съвместно с други организации организира  в София по случай .Включихме се и в кампанията #НИЕ ПОМНИМ, #WE REMEMBER.Участваха: представители на Българския антифашистки съюз, ГС на БСП - София, народни представители от БСП за България, общински съветници от БСП Лява България в СОС, Съюза на Българските журналисти, Отечествен съюз, Съюза на ветераните от войните, сдружения, Безсмъртен полк Нощни вълци, н.пр. Новосьолов от Посолството на Руската федерация, проф, Хуан Мигел Диас Ферер от Посолството на Боливарска република Венецуела и много граждани.Заедно отбелязохме деня на освобождение на концентрационния лагер Освиенцим-Биркенау и утвърдения на 1.11.2005 г. с резолюция 60/7 на ООН  Международен ден в памет на жертвите на Холокоста и да направим всичко възможно трагедиите и ужасите на фашизма и войната никога повече да не се завърнат.  *Снимки РКИЦ (фейсбук)", "date": "2019.01.27", "title": "Възпоменателна церемония пред паметника на Съветската армия (снимки)"}
{"url": "http://www.cross.bg/zala-parizh-banksi-1594926.html", "text": "/КРОСС/ Творба на художника Банкси в памет на жертвите на терористичните атаки в Париж през 2015 г., е била открадната от театралната зала \"Батаклан\", предаде ДПА. „Творбата на Банкси, символ на смирението и принадлежаща на всички - на хората от квартала, на парижани, на гражданите на света - бе отнета от нас“, съобщи театърът на страницата си в Туитър.„Изпитваме дълбоко чувство на възмущение“, каза още екипът на \"Батаклан\". В парижката зала загинаха 90 от общо 130-те жертви на атентатите в Париж, извършени от членове на организацията \"Ислямска държава\".Местни медии съобщиха, че изображението на бяла женска фигура с тъжно изражение на лицето е било нарисувано на авариен изход в залата. По техни сведения цялата врата е била свалена от крадците и отнесена с камион.", "date": "2019.01.27", "title": "Творба на Банкси открадната от атакуваната зала „Батаклан“ в Париж"}
{"url": "http://www.cross.bg/dzheksun-maiikul-robsun-1594933.html", "text": "/КРОСС/ Премиерата на филма \"Да напуснеш Невърленд\" на режисьора Дан Рийд за двама мъже, които твърдят, че като малки са станали жертви на Майкъл Джексън, бе почетена с овации на крака на кинофестивала \"Сънданс\".На сцената излязоха и главните герои на лентата - Уейд Робсън и Джеймс Сейфчък. Те започнаха да говорят за насилие от страна на Краля на попмузиката едва след неговата кончина през 2009 година.Четиричасовата кинотворба разказва за травмата, преживяна от двете деца. Уейд Робсън твърди, че е бил насилван от Майкъл Джексън от 7 до 14-годишна възраст. Съдбите на двете деца се кръстосали с тази на Джако на върха на славата му в края на 80-те и началото на 90-те години на миналия век. Дори и като възрастни, травмата от преживяното не ги напуснала. В лентата са включени и интервюта с майките на жертвите и с техните съпруги на по-късен етап от живота. Чува се и гласът на Майкъл Джексън чрез гласовите съобщения, оставени на Робсън, показани са и многобройни негови факсове до двете му жертви., заяви Робсън пред публиката в Парк сити - \"Сейфчък добави, че с Уейд не са получили пари, за да участват в документалния филм. Единствената им цел била техните истории да бъдат чути.Фондацията, управляваща наследството на Майкъл Джексън, остро осъди филма, съобщават от БТА. Според нейните представители Джексън още приживе е бил подложен на линч от страна на жълтата преса, а сега убийството му продължава и след кончината му.Те обвиниха двете жертви, че са клетвоотстъпници, тъй като навремето под клетва били свидетелствали, че не са били насилвани от Джексън.", "date": "2019.01.27", "title": "Филмът, представящ Майкъл Джексън като насилник, обра овациите на \"Сънданс\""}
{"url": "http://www.cross.bg/frantzisk-ranena-zayavi-1594932.html", "text": "/КРОСС/ Папа Франциск предупреди стотици хиляди богомолци, събрали се в Панама за Световните дни на младежта, да не се поддават на изкушението да живеят във виртуалния свят на интернет, предаде Франс прес. „Не е достатъчно да си по цял ден в мрежата, за да се чувстваш признат и обичан“, заяви Франциск пред 600 000 души, по данни на организаторите, събрали се на огромно открито пространство, близо до международното летище в Панама. Дева Мария „не е излизала по \"социалните мрежи\" на своята епоха. Тя не е била \"инфлуенсър\", но без да го е искала и търсила, се е превърнала в жената, която най-много е повлияла на историята“, заяви папата. Той говори за това колко е трудно за младите да намерят смисъл в живота, когато са „без работа, без образование, без общност и без семейство“. „Накрая се чувстваме празни и запълваме тази празнота с безсмислени неща. Защото още не знаем за кого да живеем, да се борим и да обичаме“, добави той. „Само любовта ни прави по-човечни, по-пълноценни, всичко останало е хубаво, но изпразнено от съдържание“, каза още Светият отец.В проповедта си пред свещеници и семинаристи по време на литургията в панамската катедрала \"Санта Мария ла антигуа“ папа Франциск призна, че католическата църква, \"ранена от своя грях\", не се е вслушала в жертвите. „Гледката как една църква, ранена от своите грехове, толкова често не се вслушва във воплите“ на жертвите води до „липса на надежда“, която подкопава вярата, подчерта папата. ", "date": "2019.01.27", "title": "Папа Франциск: Не е достатъчно да си по цял ден в мрежата, за да се чувстваш признат и обичан"}
{"url": "http://www.cross.bg/glavchev-dimitur-izbori-1594924.html", "text": "/КРОСС/ „Вчерашният форум на БСП се занимаваше основно с ГЕРБ” това каза в интервю за предаването „Събуди се” по Нова телевизия депутатът от ГЕРБ и бивш председател на Народното събрание Димитър Главчев. „Това беше един рецитал на дует Нинова-Йончева, с тема ГЕРБ и Бойко Борисов. Те нямат каква политика да предложат. За разлика от тях, нашата политика е видна”, допълни той. „Те не се занимават с това, което ще предлагат на българските граждани. Има един документ „Визия за България”, който по-скоро е подходящ за парламентарни избори, а те го представят две години след изтеклите парламентарни избори, т.е. с двегодишно закъснение. Най-вероятно програмата за евроизборите ще е я представят след две години. Движат се с едно закъснение от 2 години”, иронично коментира Главчев. „Впрочем евроизборите, колкото и да нямат общо с местното самоуправление, толкова и имат, тъй като всичко, което е направено е плод и на програмите за солидарност на Европейския съюз”, каза още Димитър Главчев.", "date": "2019.01.27", "title": " Димитър Главчев: БСП имат един документ „Визия за България”, който по-скоро е подходящ за парламентарни избори"}
{"url": "http://www.cross.bg/holokosta-zhertvite-osvientzim-1594931.html", "text": "/КРОСС/ 27 януари е обявен за Международен ден в памет на жертвите на Холокоста с резолюция 60/7 на Общото събрание на ООН от 1 ноември 2005 г. На този ден през 1945 г. са освободени концлагеристите от лагера в Освиенцим (Аушвиц) в Полша. Бивши концлагеристи посетиха полския град Освиенцим и някои от оцелелите разказаха спомените си за деня на освобождението. \"Беше много студено и хладно. Имаше много сняг. Бяхме уплашени и гладни\", споделя Здислава Влодарчик, затворена в лагера на 11-годишна възраст. През януари 1945 г. тя успява да остане в лагера с по-малкия си брат и да не бъде отведена на \"марша на смъртта\", когато нацистите отвеждат концлагеристи на запад. Много от тях не оцеляват при извършения пеша преход. \"Слънцето вече клонеше към залез, когато, стоейки до вратите на нашата барака, видяхме надалеч няколко души в бели комбинезони, носещи оръжие. Хората се хвърляха да ги прегръщат\", разказва Влодарчик. Тя си спомня, че за тях моментът на освобождението настъпил, когато в бараката влязъл офицер и извикал: \"Деца, какво правите тук?\" \"Същата вечер ни дадоха котел с доматена супа - първата нормална храна от дълги години. За нас това беше щастие\", спомня си бившата концлагеристка.Оцелелите смятат за свой дълг да разказват за преживяното и това се е превърнало в тяхна мисия в живота. Те идват всяка година в Освиенцим, за да напомнят за престъпленията на нацистите, отбелязва ТАСС. \"Правя го за тези, които загинаха тук. Те не могат да кажат нищо\", заявява Влодарчик. \"Хората днес не разбират, не вярват, не искат да вярват, че човек може да причини нещо подобно на друг човек\".\"Много неща няма да бъдат написани в книгите\", казва Станислав Залевский, попаднал в Освиенцим на 18-годишна възраст. Той е прекарал в лагера само месец, но помни газовите камери и пещите за кремиране. В Аушвиц-Биркенау са били ликвидирани над 1 милион евреи, както и представители на полската интелигенция и съветски пленници. Смята се, че общият брой на жертвите е между 1,5 и 2 милиона души. При боевете за освобождаването на концлагера и съседния град Освиенцим загиват над 200 съветски войници и офицери, припомня ТАСС. „На 27 януари почитаме паметта на шестте милиона евреи — жени, мъже и деца — както и на всички останали жертви, убити по време на Холокоста. На този ден преди 74 години съюзническите сили освобождават концентрационния лагер „Аушвиц-Биркенау“, където се натъкват на неописуемо ужасяващи гледки. Омразата към „другия“, намерила израз в умъртвяването му.“, заяви председателят на ЕК Жан-Клод Юнкер по повод Деня в памет на жертвите на Холокоста.„В днешния ден на почит към жертвите на Холокоста съм дълбоко обезпокоен. Дори не бих си помислил, че ще доживея до времена, в които евреите ще изповядват със страх вярата си в Европа. Натъжава ме фактът, че близо 40 % от тях смятат да напуснат Европа. Холокостът продължава да се отрича в Европа. Всеки трети европеец заявява, че знае „съвсем малко“ за Холокоста, а всеки двадесети никога не е чувал за него. Незнанието е опасно. Времето тече и спомените избледняват и затова повече от всякога наше морално задължение е да помним. Не можем да променим историята, но можем да направим необходимото, така че бъдещите поколения да не преживеят същия непоносим ужас отново“, подчерта Юнкер. „Няма да толерираме никакви форми на антисемитизъм, било то ежедневни офлайн и онлайн изказвания, подбуждащи омраза, или физически нападения. Европейската комисия работи заедно с всички държави членки за преодоляването на тази заплаха и за гарантирането на сигурността на еврейските общности в Европа. Изграждането на Европейския съюз започна от пепелта на Холокоста. Наш дълг към еврейската общност е да го помним и да се борим срещу антисемитизма. Това е задължително, ако искаме да защитим нашите общи европейски ценности“, коментира още председателят на ЕК. ", "date": "2019.01.27", "title": "Международен ден в памет на жертвите на Холокоста"}
{"url": "http://www.cross.bg/dospat-agregati-mobilni-1594937.html", "text": "/КРОСС/ Всички екипи на Електроразпределение Юг продължават възстановителните дейности за засегнатите населени места в Родопите.Основните аварии са скъсани електропроводи и счупени стълбове от разпределителната мрежа вследствие на множество паднали дървета.Дружеството възстанови електрозахранването за гр. Доспат.Допълнително чрез мобилни агрегати ще бъде подсигурено захранването с вода на Доспат и Борино.В събота, 26.01.2019 г., дружеството успя да възстанови захранването на гр. Сърница чрез мобилни агрегати.Днес ще бъде доставен още един мобилен генератор в града. Усложнена остава обстановката за селата в общини Доспат и Борино, като приоритетно се работи по отстраняване на повредите, а където е възможно се организира включване на мобилни агрегати.Същевременно продължават дейностите в засегнатите села в района на Смолян. В Електроразпределение Юг продължава да функционира Кризисен щаб за по-добра координация на възстановителните дейности.", "date": "2019.01.27", "title": "Възстановено е електрозахранването за гр. Доспат"}
{"url": "http://www.cross.bg/niatzinut-vitamini-izvestni-1594936.html", "text": "/КРОСС/ Витамин B3, наричан още ниацин, е един от осемте В-комплексни водоразтворими витамини. Ниацинът има широка гама от приложения в тялото, подпомагащи функции в храносмилателната система, кожата и нервната система. Хранителните източници на този витамин включват дрожди, месо, риба, мляко, яйца, ядки, зелени зеленчуци, боб и зърнени храни, съобщават от foodpanda.Подобно на другите витамини от вида B, ниацинът помага на тялото да разгражда въглехидратите, мазнините и протеините в енергия. В допълнение, играе роля в чернодробната функция. Полезен е и за лечението на мигрена. Ниацинът е известен за понижаване на LDL (лошия) холестерол и триглицериди в кръвта.Въпреки ползите, според скорошни проучвания има известни известни странични ефекти, които могат да възникнат при приемане на ниацин-съдържащи лекарства или добавки във високи дози. Общите ниацинови нежелани реакции са главоболие, световъртеж, ниско кръвно налягане и др.Ако ядете храни, богати на ниацин, шансовете, да получите нежелани реакции са много малки. Въпреки това, не прекалявайте с гъбите, яйцата и рибата, защото могат да затормозят дейността на черния дроб.", "date": "2019.01.27", "title": "Витамин B3 - предимства и странични ефекти"}
{"url": "http://www.cross.bg/manolova-hranite-strani-1594934.html", "text": "/КРОСС/ \"Гласуването тази седмица в Комисията по петиции и по вътрешен пазар в ЕП по отношение на двойния стандарт при храните беше знаково\", коментира за предаването \"Брюксел 1\" по телевизия Bulgaria ON AIR омбудсманът Мая Манолова.\"Огромен напредък е, че тези производители, които си позволяват да произвеждат продукти от един и същи бранд, но с различни съставки и качество, вече ще влизат в черен списък. Те ще бъдат наказвани с драконовски санкции - 10 млн евро или 4% от годишния оборот, когато измамната практика се докаже в две страни, различни от страната-производител или в общо 3 страни в ЕС. Това има и огромен превантивен ефект. Откакто се заговори за двойните стандарти, част от производителите промениха тази практика,\" каза омбудсманът в разговор с Милена Милотинова.Тази седмица тя представи и защити в Комисията по петиции в ЕП българската петиция срещу двойния стандарт при храните.\"ЕС показа, че стои зад своите граждани - както го направи, когато ставаше въпрос за роуминга и за забраната да се рекламират тютюневи изделия. Това ме изпълни с гордост, защото по въпроса за храните, става въпрос и за българската петиция\", посочи Манолова и продължи:\"Натискът, който оказахме с български граждани, се оказа изключително важен. За първи път виждам такова единомислие каквото видях на заседанието на Комисията по петиции - български евродепутати от всички политически групи ни подкрепиха, към тях се присъединиха и представители и на западни страни и застанаха на позицията, че трябва да има промени в европейското законодателство\", заяви още Манолова, като припомни, че и срещата на високо равнище в София в края на април ангажира евроинституциите на най-високо ниво по проблема.\"Няма да им се размине на тези, които искат да мамят с храните\", категоричен бе българският омбудсман. \"Дават се много възможности на органите по контрол. Изработена е и единна методология - по един и същи начин ще се правят изследванията в различните страни какви съставки се влагат и има ли двоен стандарт\", уточни Манолова.", "date": "2019.01.27", "title": "Манолова: Няма да им се размине на мамещите с храните"}
{"url": "http://www.cross.bg/smolyan-putya-ysloviya-1594935.html", "text": "/КРОСС/ Военнослужещи продължават да оказват помощ на населението в Смолянско, след като в областта вчера беше обявено бедствено положение заради тежките метеорологични условия.Двадесет военнослужещи от състава на 101-ви Алпийски полк продължават да помагат в Смолянско, информират от Министерството на отбраната.В 7.30 часа сутринта те се включили в действията по разчистването на пътната инфраструктура в зимните условия.След заседанието на кризисния щаб на военнослужещите е възложено да осигурят проходимостта на пътя от град Смолян през прохода \"Превала\", където снежната покривка е около 60 сантиметра.Военните използват роторен снегорин и полева земекопна машина, за да разчистват снежните навявания и падналите дървета. Действията им се ръководят от командира на полка полковник Димитър Кацаров.По данни на МО вчера военните до 20.30 часа разчиствали пътя от манастира \"Св. Пантелеймон\" край Смолян до автогарата в курортния комплекс Пампорово. Те извличали закъсали автомобили и разчиствали пътното платно от снега и падналите дървета.", "date": "2019.01.27", "title": "Военни разчистват пътя от Смолян през прохода \"Превала\""}
{"url": "http://www.cross.bg/ykrasa-dzhordzho-tzvyat-1594927.html", "text": "/КРОСС/ Джорджо Армани представи колекцията си на Парижката седмица на висшата мода. 84-годишният дизайнер обра овациите, след като в колекцията на модната му къща доминираха изчистени силуети, вдъхновени от естетиката на ар деко, на фона на музика от филма \"Конформистът\" на Бернардо Бертолучи.Червеният цвят се забелязва първо в част от грима по лицата на манекенките и в ресните на шапчиците с украса от кристали. Червени са също лакът по ноктите на манекенките и редица костюми.Джорджо Армани е използвал червеното като акцент за тайори от жакард в платинен цвят. И го е комбинирал със сапфирено синьо в облекла с геометрични принтове и в шапки с воали. Черното е другият преобладаващ цвят в колекцията.Показани бяха черни вечерни рокли с подчертан триизмерен ефект и с украса от пайети и кристали.\n\t\t\t\t\t", "date": "2019.01.27", "title": "Джорджо Армани обра овациите в Париж (ВИДЕО)"}
{"url": "http://www.cross.bg/politziyata-dvama-potrosheni-1594920.html", "text": "/КРОСС/ Малко след 5 часа сутринта в полицията е получин сигнал за потрошени автомобили в столичния квартал Младост. Щети са нанесени върху 30 коли.Столични полицаи задържаха двама 19 – годишни, съпричастни към извършеното увреждането на колите.Работата на полицията по установяването на други участници в проявата продължава.", "date": "2019.01.27", "title": "30 потрошени коли в София, арестувани са двама тийнейджъри"}
{"url": "http://www.cross.bg/dyshi-masa-kalna-1594854.html", "text": "/КРОСС/ Близо 300 души са в неизвестност в Бразилия след срутването на стена на хвостохранилище, освободило огромна кална маса. Досега от нея са извадени телата на 9 души. Властите обявиха, че шансовете изчезналите да бъдат открити живи са минимални. Инцидентът е станал край мина за желязна руда в югоизточния щат Минас Жерайс. В района се намират близо 300 работници, повечето от които в този момент са на обяд. 100 души са спасени – някои от които са изведени от мястото с хеликоптери. Огромната кална маса е погълнала пътища, автомобили, къщи и земеделски земи. Близките райони са евакуирани, а тежки машини продължават издирването на оцелели.\n\t\t\t\t\t ", "date": "2019.01.27", "title": "Близо 300 души са в неизвестност в Бразилия след срутването на хвостохранилище  (Видео) (Обновена)"}
{"url": "http://www.cross.bg/kivito-kivito-kivi-1594961.html", "text": "/КРОСС/ В периода от септември до ноември лианата киви ражда множество овални по форма светлокафяви плодове. Всеки е с големината на яйце от голяма кокошка и тежи 125 g. Нарича се киви – това малко плодче със стипчив вкус, което прилича на космат картоф, е удивително. Освен че е любим на мнозина, то се слави и с големи хранителни ползи. А знаехте ли, че:1. Кивито носи името на националната и гербова птица на Нова Зеландия, която отдавна е изчезнал вид.2. Кивито съдържа над 300 милиграма витамин С, както и други витамини.3. Източните народи го наричат плод на здравето. Някои му казват витаминна бомба, защото плодът от киви изгражда защитната сила на организма срещу простудни заболявания.4. Изследователи от Университета на Сейнт Андрюс достигнаха до изненадващото откритие, че кивито подмладява. С три кивита на ден си осигурявате здравословен блясък на кожата.5. Кивито ускорява заспиването. Специалисти от Медицинския университет в Тайпе провели експерименти с доброволци, които консумирали киви преди лягане. Сънят им се оказал по-здрав и се удължил с цели 13 процента.6. У нас кивито е внесено от Франция и се отглежда успешно в районите по Черноморието и Пиринския край.7. Особено ценен и богат е минералният състав на кивито – приблизително калий, калций, желязо, натрий, фосфор, хлор и сяра.8. Кивито се бори успешно с мастните натрупвания в артериите и по този начин понижава риска от образуване на тромби. Затова се препоръчва при проблеми със сърдечно-съдовата система.9. За любителите на месото: кивито съдържа ензима актинидин, който е благоприятен за разграждането на усвоеното от организма месо, особено червеното.10. В узрялото киви се съдържат най-много антиоксиданти.11. Кивито е полезно за костната система заради богатото си съдържание на витамин К.12. Лутеинът в кивито не само предпазва кожата, но и очите от редица заболявания, свързани със зрението.", "date": "2019.01.27", "title": "Любопитно за кивито"}
{"url": "http://www.cross.bg/vigenin-gerb-kristian-1594921.html", "text": "/КРОСС/ „Основата на това, което правихме вчера, беше да покажем нашето виждане за развитие на България” това каза в интервю за предаването „Денят започва с Георги Любенов” по БНТ Кристиан Вигенин от БСП. „И, съответно, чрез приемането на предизборната платформа, нашата визия за развитието  на Европейския съюз”, допълни той. В отговор на въпроса, защо ГЕРБ е споменавана толкова често на конгреса, Вигенин отговори: „Няма как да не споменеш ГЕРБ, когато искаш да кажеш, сега е така, но ще бъде по-добре, по-различно, и това във всяка една сфера на обществения живот”. Вигенин посочи, че уникалното на вчерашния конгрес е, че „Визия за България”, документът, който беше приет, е с много широка подкрепа и в него са участвали много хора. „Аз вярвам, че той отразява, в огромната степен, обществените очаквания. Вярвам, че тя дава надежда на българските граждани, че една различна България е възможна, че има партия, има хора, които са готови да се нагърбят с тази нелека задача, да променят не просто управлението, а системата”, заяви социалистът. „Основният проблем на българското общество е тежкото социално разделение. Ние сме страната с най-дълбоко социално разделение между най-богати и най-бедни.”, посочи той. „Едно усещане има, в което сякаш ГЕРБ и ръководството на ГЕРБ разбират, че си отиват. Ще има един много тежък период, докато ясно се очертае в съзнанието на хората истинската промяна, която идва с нас”, каза още Кристиан Вигенин.", "date": "2019.01.27", "title": "Кристиан Вигенин: На Конгреса показахме нашето виждане за развитие на България"}
{"url": "http://www.cross.bg/skalna-dvizhenieto-oblast-1594918.html", "text": "/КРОСС/ Свличане на скална маса временно ограничи движението по път ІІІ-8681 Рудозем - Смилян при км 6, в област Смолян.Това съобщиха от АПИ. Обходният маршрут е Смилян - Чокманово - Фатово - Рудозем.Затруднено е и движението по път ІІІ-861 Юговско ханче - Лъки в област Пловдив.Причината е също свлечена скална маса.Трафикът се осъществява в една лента.", "date": "2019.01.27", "title": "Свличане на скална маса ограничи движението в Пловдивско и Смолянско"}
{"url": "http://www.cross.bg/voda-sofiiiska-chasa-1594922.html", "text": "/КРОСС/ На 28 януари 2019 г. (понеделник), във връзка с изграждане на сградно водопроводно отклонение на , се налага спиране на водоподаването от 10:00 до 16:00 часа на клиентите на „Софийска вода\", живеещи в района на:.При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес:.На 28 януари 2019 г. (понеделник), във връзка с подмяна на спирателен кран на , се налага спиране на водоподаването от 10:00 до 17:00 часа на клиентите на „Софийска вода\", живеещи в района на:.При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: .На 28 януари 2019 г. (понеделник), във връзка с подмяна на сградно водопроводно отклонение на , се налага спиране на водоподаването от 10:00 до 17:00 часа на клиентите на „Софийска вода\", живеещи в района на:по.При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: .Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Тили да следят за развитието на всички текущи теренни дейности в реално време чрез Виртуалния информационен център на дружеството -  .\"Софийска вода\" АД предварително се извинява на своите клиенти за причинените временни неудобства!", "date": "2019.01.27", "title": "В понеделник „Софийска вода” временно ще прекъсне водоснабдяването в някои части на столицата"}
{"url": "http://www.cross.bg/ostavat-durveta-dospat-1594919.html", "text": "/КРОСС/ В сила остава бедственото положение в Смолянска област. Проходът Пампорово е отворен за движение от снощи, като преминаването се извършва само с вериги.Затворен за движение остава прохода Превала, пътят Пампорово-Стойките и Смилян-Рудозем.Въведено е ограничение за товарните автомобили над 12 тона с ремаркета и полуремаркета през прохода Рожен. Същата забрана е и за пътят Батак-Доспат, информира дежурният в Областното пътно управление в Смолян.Няма постъпили сигнали за инциденти и бедстващи хора през изминалата нощ.По високите части на Смолянска област продължава да вали слаб снеговалеж, който вече достигна един метър и половина.Десетки туристи и обслужващ персонал във вилно селище „Малина“ в курорта Пампорово късно снощи алармираха, че втори ден остават блокирани и не могат да се приберат по домовете си заради снежното бедствие.Второ денонощие без ток остават и жителите на общините Доспат и Борино, частично прекъсване на електрозахранването има и на други места в областта. Заради свлачища има и села без достъп.\"Просто се върви в тунел. Застрашаваме живота и здравето на хората, заради това, че нехайно действат определени структури и основно обвинявам Изпълнителна агенция по горите. Тъй като миналата седмица от EVN бяха дошли да прочистват, тъй като имаше опасност пак да паднат дървета върху високото напрежение, а те не им дадоха, отидоха и ги изгониха. Искам да призова държавните органи да решат този проблем окончателно. Единствено ако няма паднали дървета и пътищата ще са проходими, и ток ще има\", заяви кметът на Доспат Елин Радев пред БНР вчера.", "date": "2019.01.27", "title": "Отвориха пътя Смолян-Пампорово  "}
{"url": "http://www.cross.bg/leningrad-obsadata-sankt-1594923.html", "text": "/КРОСС/ Русия отбелязва 75-годишнината от края на обсадата на Ленинград, отнела живота на 800 000 души през 1941-1944 година. Тържествата започнаха с парад на Дворцовия площад в Санкт Петербург сутринта, а вечерта ще проехтят 30 залпа в чест на защитниците на града, съобщиха от пресслужбата на градската администрация, предаде БГНЕС.Тържества, свързани с паметта на Великата отечествена война и обсадата, се провеждат на различни места в Санкт Петербург и Ленинградска област. Организират се концерти, възстановки, интерактивни проекти за битката за Ленинград. Кулминация на тържествата ще бъде военен парад в центъра на града, в който ще участват повече от 2500 военослужащи, танкове и ракетни системи. Мнозина в Санкт Петербург, включително част от оцелелите в обсада, осъдиха планирания парад и го определиха като неуместна пропаганда за кръв и война. Президентът на Русия Владимир Путин, който е роден в Санкт Петербург, няма да присъства на парада. Той ще поднесе цветя на мемориала на „Рубежный камень“ в Ленинградска област и на паметника \"Майка - Родина\" на мемориалното гробище \"Пискаревски\", се казва в прессъобщение на Кремъл. Държавният глава ще бъде гост и на тържествения концерт \"Слушай, страна! Говори Ленинград\". Според прессекретаря на руския президент Дмитрий Песков, денят на вдигане на блокадата на Ленинград е \"много важна дата за цялата страна, за всички руснаци, но и лично за президента Путин\". По-специално, руският лидер многократно е разказвал как баща му Владимир Спиридонович, въпреки че е бил от запаса, се е сражавал на фронта. Той се бие и е сериозно ранен на източния бряг на река Нева, където съветските войски държат малък, но стратегически важен плацдарм за бъдещия пробив на обсадата на Ленинград. Освен това братът на Владимир Путин, Виктор, е починал по време на обсадата и е погребан в масов гроб на Пискаревското мемориално гробище.", "date": "2019.01.27", "title": "Русия празнува 75 години от края на обсадата на Ленинград  "}
{"url": "http://www.cross.bg/tryda-pazara-stranata-1594929.html", "text": "/КРОСС/ Правителството одобри Националния план за действие по заетостта през 2019 г. Като цяло за поредна година няма изненади в активната политика на пазара на труда. Администрацията отново има да изхарчи точно 73 млн. лв., разпределени внимателно (до левче) по различните програми. Общата сума е еднаква от 2014 г. и е сходно разпръсната по мерките, без значение от икономическата ситуация, развитието на пазара на труда в страната или ефективността на програмите, пише в анализ на Института за пазарна икономика.Огромната част от усилията (т.е. парите) са насочени към създаване на субсидирана заетост.И през 2019 г. 75% от средствата ще отидат за директно наемане, а 6% - за обучения. Останалите 19% са за комбинирани програми. Така през 2019 г. е предвидено да се осигури заетост на 16 567 души и да се обучат 11 483 души. България отново прави обратното на това, което правят останалите европейски страни, където за директна заетост се харчат 20% от средствата за политики на пазара на труда, 40% са за обучения, а останалите 40% за ориентиране, консултиране и др.  (по последни данни за 2016 г.).В същото време пазарът на труда в страната през последните години продължава да бумти, а заплатите да растат стабилно. Икономическата активност на населението в трудоспособна възраст е на рекордни за страната нива, а заетостта вече подмина предкризисните нива.Отделно, България продължава да усвоява значителни средства за развитие на човешкия капитал и по линия на европейските структурни фондове. ", "date": "2019.01.27", "title": "Как държавата ще бори безработицата през 2019 г.?"}
{"url": "http://www.cross.bg/dimitrov-haskovo-pribra-1594930.html", "text": "/КРОСС/ Григор Димитров се прибра за кратко в родния си град Хасково, съобщиха от местната община. Първата ни ракета посети параклиса под статуята Св.Богородица с Младенеца придружен от майка си Мария. Най-добрият български тенисист с удоволствие позира за снимки със свои почитатели.Димитров отпадна на осминафиналите на Откритото първенство на Австралия по тенис. След Хасково той заминава за Монте Карло.Екипът на българина обяви, че той няма да участва на турнира в София, чиято основна схема започва на 5 февруари. Въпреки това организаторите на състезанието нееднократно са обявявали, че до последно ще пазят „уайлд кард“ за Димитров, ако размисли.Официално следващият турнир на Гришо е този в Ротердам, който е в зала \"Ахой\" и е от категория АТР 500. През 2018 година на него той изигра последния си засега финал, в който отстъпи на Роджър Федерер.", "date": "2019.01.27", "title": "Григор Димитров се прибра в Хасково"}
{"url": "http://www.cross.bg/novo-dolara-mezhdynarodno-1594928.html", "text": "/КРОСС/ Египет откри вчера ново международно летище в покрайнините на Кайро в опит да намали натовареността на основната аерогара в столицата и да даде тласък на туризма, съобщи \"Ройтерс\".Летище \"Сфинкс\", намиращо се близо до пирамидите в Гиза и до новия Голям египетски музей, е още в пробен период и се очаква да обслужи 30 полета до началото на февруари.Проектът за 17 милиона долара е част от план на министерството на туризма да направи по-достъпни историческите обекти за почиващите в курортите по Червено море като Шарм ел Шейх и Хургада. Аерогарата ще заработи с пълен капацитет през 2020 г. След бурните години след избухването на Арабската пролет, през които туризмът пострада, приходите в сектора започнаха да се повишават. През първата половина на 2018 г. достигнаха 4,8 милиарда долара. Това е 77 процента растеж на годишна база.", "date": "2019.01.27", "title": "Египет откри ново международно летище"}
{"url": "http://www.cross.bg/filipinite-raneni-holo-1594914.html", "text": "/КРОСС/ Властите във Филипините се зарекоха да ликвидират хората зад двете бомбени експлозии в района на катедрала в южната част на страната, при които бяха убити най-малко 27 души и 77 ранени, предаде Ройтерс.Сред загиналите има 7 войници и 20 мирни граждани. 14 войници са ранени, както и двама полицаи и 61 мирни граждани, показва последната равносметка, публикувана от местната полиция.Според силите за сигурност първата бомба е избухнала в катедралата на остров Холо по време на неделната литургия. Втората е избухнала около минута по-късно извън обекта, след като правителствените сили се притекли на помощ на пострадалите. Смята се, че тя може да е била прикрепена на паркиран мотоциклет.Правителството на Филипините обеща в изявление, че ще преследва нападателите „докато всеки убиец не бъде изправен пред съда и изпратен зад решетките. Законът няма да прояви милост към тях“.На остров Холо действаха екстремисти от групировката Абу Саяф, обявена за терористична организация както от САЩ, така и от Филипините. Бойците на Абу Саяф извършват бомбени нападения, отвличания и обезглавявания на хора.Властите все още не са изяснили мотива за нападението или дали то е свързано със състоялия преди дни референдум, с който беше създадена нова мюсюлманска автономна териториална единица в южния регион Минданао.„Наредих на нашите войски да повишат нивото на тревога, да обезопасят всички религиозни обекти и обществени места и да приложат мерки за безопасност, за да предотвратят враждебни планове“, обяви в комюнике министърът на националната отбрана Делфин Лорензана.Все още никой не е поел отговорност за атаката.", "date": "2019.01.27", "title": "Най-малко 27 души убити при двоен бомбен атентат срещу църква на Филипините (Обновена)"}
{"url": "http://www.cross.bg/chasa-mitropolit-arhiereiiska-1594910.html", "text": "/КРОСС/ От 9.30 часа в храм „Св. Николай“ в с. Вакарел, Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия. Между 11.00 и 13.00 часа пред хижа „Алеко“ ще се състои церемония по награждаване на победителите във „Витоша зимен фест“От 11.30 часа в катедрален храм „Св. Неделя“ ще се състои поклонение пред тленните останки на проф. д-р Никола Алексиев – един от доайените в лечението на белодробни болести у нас.От 12.00 часа на паметника на Съветската армия председателят на Градския съвет на БСП - София Калоян Паргов и проф. Ваня Добрева, заместник-председател на Градския съвет на БСП - София, ще поднесат цветя в памет на жертвите на Холокоста и ще се поклонят пред всички, които са се борили за победата над фашизма.От 16.00 и 18.30 часа в салона на Драматичен театър „Адриана Будевска“ с премиера на постановката „Светлоносеца“ ще започне новият творчески сезон на Младежката театрална трупа „Валери и приятели“ към читалище „Асен Златаров 1940“ – Бургас.В 7.00 часа в манастир „Живоприемни източник”, Негово високопреосвещенство Неврокопски митрополит Серафим ще отслужи Архиерейска св. Литургия по повод празника Пренасяне мощите на св. Йоан Златоуст. В 11.30 ще бъде открита изложба, посветена на Неврокопския митрополит Борис в сградата на св. митрополия в гр. Гоце Делчев. След това ще се състои прожекция на филм от поредицата „Път към Голгота“, посветен на митрополит Борис, след което ще бъдат прочетени доклади, посветени на делото и личността му от доц. д-р Павел Павлов и гл. ас. д-р Венцислав Каравълчев от Богословския факултет на Софийски университет „Св. Климент Охридски“.От 11.00 часа с поклонение и поднасяне на цветя на паметника на ген.-лейтенант А. Е. Цимерман ще бъдат отбелязани 141 години от освобождението на Добрич от османско владичество.От 14.00 часа в зала „Васил Караиванов“ на Община Карлово ще се проведе възпоменателно събитие, посветено на 27 януари – Международен възпоменателен ден на Холокоста.От 9.00 часа в катедралния храм „Св. Богородица\", Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия.В 9.00 часа в митрополитския храм „Св. вмчца Марина” Знеполският епископ Арсений ще отслужи Архиерейска света Литургия.От 11.00 часа в Кукления театър ще се играе спектакълът „Джелсомино в страната на лъжците“ по Джани Родари.От 17.30 часа в Регионалния пресклуб на БТА Движение „Да, България“ ще даде пресконференция, в която ще вземат участие председателят на партията Христо Иванов и кандидатите за евродепутати.", "date": "2019.01.27", "title": "Предстоящи събития в страната за 27 януари"}
{"url": "http://www.cross.bg/shivachevo-gara-predi-1594913.html", "text": "/КРОСС/ Товарен влак е дерайлирал между гарите Шивачево и Твърдица. Инцидентът е станал около 19 часа снощи, съобщава bTV.Дерайлирали са 23-ти и 24-ти вагон от общо 33 в композицията. Влакът е пътувал от Бургас до Пирдоп, бил е без товар.Малко преди гара Шивачево двата вагона излизат от релсите и композицията се движи така няколко километра, докато най-накрая влакът спира близо до гара Чумерна.Има поражения по целия коловоз в разстояние от 10-15 км. Движението в района бе спряно, а първите огледи започнаха още преди полунощ с цел движението да бъде възстановено.През същото място минават пътническите влакове от София до Бургас.", "date": "2019.01.27", "title": "Товарен влак дерайлира близо до гара Шивачево "}
{"url": "http://www.cross.bg/tema-zashto-bulgariya-1594908.html", "text": "/КРОСС/  БСП следконгресно. Гост: Кристиан Вигенин, БСП. Процеси на световната карта: Вълнения от Венецуела до България. Анализ на Димитър Йончев. Какво пише в чисто новия Закон за движение по пътищата? Коментар на Алекси Стратиев, бивш шеф на КАТ и Йонко Иванов, председател на Съюза на преподавателите по авто-мото подготовка.Нина Николина в неделното утро. „Сурва\", на живо от Перник. Спомени за една кариера. Актьорът Любомир Младенов. Какво готвят в Шпицберген? Невероятната история на Филип Захариев. Да срещнеш палача си. Разказът на Виктор Барух, единственият български репортер, който отразява процеса срещу Айхман. И още: Родовата памет на семейство Паси: За тъмното време на Холокоста. Защо някои хора боледуват по-тежко от грип, отколкото други? Гост: Проф. Алексей Славов, началник на Националната генетична лаборатория. Камелия, броени седмици преди началото на „Гласът на България\". Защо всички в България пишат „есе\". На живо, от „Витоша зимен фест\".  Живот вт страх. Защо вече две години жертви на насилие в интернет не могат да се справят с агресора? За войната в снимки, фотографът с „Пулицър\", само пред Нова. В памет на жертвите на Холокоста: Ние помним. Като гореща вода за шоколад: Божана Кацарова, пред Мариян Станков - Мон Дьо. ", "date": "2019.01.27", "title": "Теми и гости в сутрешните блокове на телевизиите на 27 януари "}
{"url": "http://www.cross.bg/parizh-protestirashtite-dyshi-1594911.html", "text": "/КРОСС/ Френската полиция използва сълзотворен газ срещу участниците в акцията „Жълта нощ“, събрали се на Площада на републиката в Париж.Сблъсъците между протестиращите и полицията започнали след като група жълти жилетки подпалили няколко скутера. След като демонстрантите са били разпръснати от площада, се наложило да дойдат пожарникари.Най-малко 69 000 души са участвали в 11-тия общонационален ден на протест на „жълтите жилетки“ на територията на цяла Франция. В Париж протестиращите са били 4 000 души. Данните са на Министерството на вътрешните работи.\n\t\t\t\t\t", "date": "2019.01.27", "title": "Сълзотворен газ срещу „жълтите жилетки“ в Париж (ВИДЕО)"}
{"url": "http://www.cross.bg/sityatzii-izvunrednite-ministerstvoto-1594909.html", "text": "/КРОСС/ 22 души са пострадали при взрив на газ в кафене в село Лисей Гори в Саратовска област в Русия, съобщиха от Министерството на извънредните ситуации.В момента на експлозията в кафенето е имало 40 души. Сред пострадалите има две деца на възраст 4 и 6 години.14 от пострадалите са настанени в болница. Състоянието на 6 от тях е тежко.Общо два са били взривовете в заведението, разказват очевидци пред ИТАР-ТАСС. Веднага след гърмежите, от кафенето започнал да излиза дим.Министерството на извънредните ситуации съобщи, че след взрива е избухнал и пожар. По първоначална информация причина за експлозията е взрив в газовата инсталация.\n\t\t\t\t\t", "date": "2019.01.27", "title": "Взрив в кафене в Саратовска област, Русия. Десетки са ранени (ВИДЕО)"}
{"url": "http://www.cross.bg/venetzyela-gyaiido-izbori-1594916.html", "text": "/КРОСС/ Венецуела категорично отхвърли ултиматума на няколко европейски страни, които й дадоха 8 дни, за да свика избори, предадоха световните агенции.Ако Каракас не съобрази с това, Франция, Германия, Великобритания, Испания и Холандия, а също и дипломат номер едно на ЕС Федерика Могерини предупредиха, че ще признаят председателя на парламента Хуан Гуайдо за временен президент на латиноамериканската държава.Венецуелският министър на външните работи Хорхе Ареаса заяви в ООН, че никой няма право да поставя срокове, нито да ни казва дали трябва да има избори или не.Държавният секретар на САЩ Майк Помпейо призова всички страни да подкрепят венецуелския народ в опита му да се освободи от това, което той нарече „незаконна мафиотска държава“ на Николас Мадуро.Русия от своя страна отново обвини САЩ, че се опитват да извършат преврат в латиноамериканската държава.Междувременно военният аташе на посолството на Венецуела във Вашингтон полковник Хосе Луис Силва се отрече от правителството на президента Николас Мадуро. Пред Ройтерс той заявил в офиса си, че подкрепя лидера на опозицията Хуан Гуайдо и че във Венецуела трябва да бъдат организирани свободни и честни избори.„Службата на военния аташе не признава президента Николас Мадуро, когото смята за узурпатор и признава Хуан Гуайдо за легитимен временно изпълняващ длъжността президент“, заяви Силва, цитиран от Франс прес. „Тази позиция е в съответствие с конституцията и законите на Венецуела. Призовавах моите братя военни също да подкрепят Гуайдо“.Гуайдо се обяви на 23 януари за временно изпълняващ длъжността президент, а действащият държавен глава Николас Мадуро нарече това опит за преврат и обяви скъсване на дипломатическите отношения със САЩ, които подкрепиха Гуайдо.Правителството на Венецуела преустанови заповедта, съгласно която персоналът на американското посолство разполага със 72 часа да напусне страната, съобщи Асошиейтед прес.Министерството на външните работи в Каракас каза, че се водят преговори за отварянето на служба за защита на интересите на САЩ във Венецуела и че ще бъде разрешено на служителите на посолството да останат в страната, докато текат преговорите. В съобщението се казва, че ако до 30 дни не бъде постигнато споразумение за създаването на такава служба, тогава служителите на посолството ще трябва да напуснат Венецуела.", "date": "2019.01.27", "title": "Венецуела отхвърли европейски ултиматум за избори"}
{"url": "http://www.cross.bg/lichni-rabota-telegraf-1594915.html", "text": "/КРОСС/  „80 хиляди души от пет общини остават без спешна помощ, след като лекарите от Горна Оряховица подадоха колективна оставка“, информира вестник „Телеграф“. Медиците напуснаха работа в знак на протест срещу случаи на агресия от страна на пациенти. В последните два дни 20 души от общо 50 са подали молби за напускане. Останалите на работа екипи са крайно недостатъчни, за да обслужват жителите на 5-те общини - Горна Оряховица, Лясковец, Стражица, Златарица и Елена, допълва „Телеграф“.„Дават 3 дни на престъпници да върнат паспорти и лични карти“, съобщава в заглавие на първата си страница вестник „24 часа“. Изданието обяснява, че обвинените в тежки умишлени престъпления тридневен срок, за да върнат личните си документи в МВР, след като им е наложена забрана от прокурор да напускат страната. Това предвижда промяна в Закона за българските лични документи, която предлага вътрешният министър Младен Маринов. Той предлага на обвиняемите със забрана да напускат страната да се издават временни лични карти. Те ще са готови за 8 часа и ще имат валидност като на отнетата нормална лична карта, допълва „24 часа“.", "date": "2019.01.27", "title": "Преглед на печата за 27 януари"}
{"url": "http://www.cross.bg/gyaiido-venetzyela-madyro-1594917.html", "text": "/КРОСС/ По време на вчерашното заседание на Съвета за сигурност на ООН Русия отново обвини Съединените щати, че се опитват да извършат държавен преврат във Венецуела. Според Вашингтон е време членовете на Съвета да вземат страна в спора за лидерството на латино американската държава.Американският държавен секретар Майк Помпейо обвини режима на Николас Мадуро за хуманитарната криза във Венецуела и призова международната общност да подкрепи опозиционния лидер Хуан Гуайдо и демократичните промени в страната.Според руския постоянен представител в ООН Василий Небензя, не Венецуела, а агресивните действия на Вашингтон са заплаха за мира и сигурността.Бразилският вицепрезидент Антонио Мурау, от своя страна, предложи да се създаде \"коридор\", който да послужи на  Мадуро и неговите подчинени да напуснат страната, съобщи телевизионният канал Globо.По-рано Русия и Китай блокираха предложена от САЩ проектодекларация, предаде БТА. Вашингтон е предложил Съветът за сигурност на ООН да изрази пълна подкрепа за Националното събрание на Венецуела, като \"единствената демократично избрана институция\". Русия, от своя страна предложи текст, който съдържа само призив за политически диалог.Великобритания днес се присъедини към ултиматума на редица други страни от ЕС, че ако до 8 дни не бъдат обявени нови избори,  Хуан Гуайдо ще бъде признат като временен президент.Испания, Франция и Германия обявиха, че ще признаят Хуан Гуайдо за президент, ако сегашният държавен глава Николас Мадуро не свика нови избори. Френският президент Еманюел Макрон също заяви в Туитър, че страната му е готова да признае Гуайдо, ако в 8-дневен срок във Венецуела не бъдат обявени избори. И германското правителство призова за провеждане на нов вот или ще признае Гуайдо.В същото време президентът Мадуро обяви, че правителството му се подготвя за осуетяване на евентуален опит за преврат. “Конфликтът може да стане факт, тъй като те заявиха, че ще мобилизират пехотата в Каракас. Но нека е ясно – във всеки град ние ще имаме план за защита“, каза той.Богатата на петрол латиноамериканска държава е в дълбока криза, след като председателят на парламента Хуан Гуайдо се самообяви за президент, докато държавният глава Николас Мадуро не отстъпва поста и държи армията на своя страна.", "date": "2019.01.27", "title": "Русия отново обвини САЩ в опит за държавен преврат във Венецуела"}
{"url": "http://www.cross.bg/dogovor-voiina-vliza-1594889.html", "text": "/КРОСС/  - След смъртта на император Нерва Траян става император на Римската империя. - Създадена е Османската държава, впоследствие превърнала се в империя. - Данте Алигиери е лишен от граждански права и е принуден да напусне Флоренция. - Папа Климент VI издава булата Unigenitus. - Ватикана започва 7-годишен процес срещу Джордано Бруно. - След смъртта на Ахмед II султан на Османската имерия става Мустафа II. - В двореца Уайтхол (дворец) в Лондон е подписан Уайтхолският договор между Великобритания и Прусия. - Открит е първият университет в САЩ - Университета на Джорджия. - Панарет Пловдивски, Иларион Ловчански и Иларион Макариополски са освободени от заточение в Измит със заповед на великия везир. - Руско-турска война (1877-1878): Освободени са Добрич и Омуртаг. - Румънски части започват бомбардировка над Видин. - Българското правителство отправя нота до Великите сили за подобряване положението на българите в европейските вилаети на Турция и за прилагане на чл. 23 и 62 от Берлинския договор. - Приет е Законът за Българската народна банка (БНБ). - Астрономът Филибер Жак Мелот открива Пасифая - спътник на Юпитер. - Австро-Унгария се отказва от реформената акция в Европейска Турция (Мюрцщегските реформи), след като получава концесия за строеж на жп линия през Нови пазар и Македония към Солун.- Американски войски окупират Хаити. - Състои се полагането на балсамираното тяло на Ленин в построения за него мавзолей на Червения площад в Москва. - Втората световна война: Ленинград е напълно освободен след 872-дневна германска блокада. - Втората световна война: Червената армия влиза в нацисткия концлагер Аушвиц в Полша. - При морска катастрофа - сблъсък между два китайски кораби край Шанхай, загиват около 1600 души. - САЩ открива ядрения полигон в Невада с тестването на атомна бомба от 1 килотон. - НАСА избира 110 кандидати, които да бъдат обучавани за първия космически полет. Сред тях е и първият американски астронавт Джон Глен. - Открит е първият участък от Автомагистрала А6 в Италия, свързващ Савона и Чева.- Програма Аполо: Първият тричленен екипаж загива в пожар по време на изпитанията на Аполо 1 в Космическия център Джон Ф. Кенеди. - СССР, САЩ и Великобритания подписват договор за космоса, който влиза в сила на 10 октомври 1967 г. - В Париж е подписан мирен договор, с който официално се прекратява Виетнамската война. - Японските острови Хоншу и Хокайдо са свързани с най-дългия тунел в света - Сейкан (53,85 км); тунелът е изцяло комплектуван и влиза в действие на 13 март 1988 г. - Беларус въвежда като държавен език беларуския език. - При земетресение в Индия загиват около 13 хиляди души.", "date": "2019.01.27", "title": "27 януари в историята"}
{"url": "http://www.cross.bg/priyatno-ryadko-sreshta-1594885.html", "text": "/КРОСС/ „Свободната душа се среща рядко, но го знаеш, когато човекът срещу теб притежава такава – основно защото се чувстваш приятно, много приятно, когато си близо до него.\"Чарлз Буковски", "date": "2019.01.27", "title": "Свободната душа се среща рядко"}
{"url": "http://www.cross.bg/zlatoyst-iioan-arkadiii-1594888.html", "text": "/КРОСС/ Паметта на най-великия проповедник измежду най-великите отци и учители на християнската Църква св. Йоан Златоуст се празнува на 13 ноември – деня на неговата заточеническа кончина в град Комана Понтийска.На днешния ден се възпоменава тържественото връщане на светите му мощи на 27 януари 438 г. от Комана в Цариград и полагането им в църквата \"Св. Апостоли\", където била погребана и причинителката на неговите страдания, императрица Евдоксия, съпруга на източния император Аркадий. Босфорът почернял от лодките на посрещачите, както било и при връщането на светителя от първото заточение. Синът и дъщерята на Аркадий и Евдоксия – Теодосий ІІ и сестра му Пулхерия се молели пред гробницата на св. Йоан Златоуст за опрощаването на техните родители. През време на Латинската империя светите му мощи били отнесени в Рим и сега почиват в катедралата \"Св. Петър\".", "date": "2019.01.27", "title": "Пренасяне мощите на св. Йоан Златоуст"}
{"url": "http://www.cross.bg/motzart-karol-lyis-1594891.html", "text": "/КРОСС/  Той проявява изключителния си музикален талант още на 3-годишна възраст, композира на 5, а когато е на 6, свири пред австрийското кралско семейство.Баща му го учи да чете и пише, да свири на клавесин, цигулка и орган. В Англия малкият Моцарт е предмет на научни изследвания, а духовенството вижда в неговата необичайна и изключителна дарба Божията намеса.Моцарт е надарен с изключителна музикална дарба и успява да изсвири дадено музикално произведение след като го е чул само веднъж. Характерна за него е и изключителната му импровизаторска способност. Известно е, че Моцарт не е ползвал чернова и е композирал някои от оперите си само за седмици.Музиката му е своеобразен и типичен пример на класическия стил. Когато започва да композира, Европа е завладяна от галантния стил, своеобразна негативна реакция, насочена против стила барок. Моцарт успява да върне сложността на епохата на барока, като го обогатява с нови музикални форми и го адаптира към новата социална среда.Моцарт е многостранен и гъвкав композитор, който пише във всички музикални жанрове, познати тогава - концерти, опери, симфонии, но им придава техническа сложност, изтънченост и емоционален заряд. Той пише също така и религиозна музика, включително меси, но и танцова музика, дивертименто, серенади и други развлекателни жанрове.Всички основни характеристики на класическия стил присъстват в музиката му - чистота, баланс, прозрачност, сила. Особено в последните години от живота си Моцарт издига хроматизма до нова, непозната дотогава степен на артистичност. Той запазва през целия си живот способността и дарбата да запомня и адаптира ценни части от музиката на други композитори, за което допринясят несъмнено и многобройните му пътувания.Едни от най-известните му произведения са оперите \"Сватбата на Фигаро\", \"Вълшебната флейта\" и \"Дон Жуан\", както и Симфония 40.Всъщност името, с което всички го познаваме, е псевдоним. Променя името си, защото иска да се представя като детски автор, без това да се разбира в Оксфорд, където той е преподавател по математика.Истинското име на писателя е Чарлс Латуидж Доджсън. Освен писател, Луис Карол е философ, математик, логик и фотограф.Неговите най-известни произведения са \"Алиса в Страната на чудесата\" (1865) и \"Алиса в Огледалния свят\" (1871). Двете части са написани за истинско момиче, с което Луис Карол се запознава когато е на четири години. Момиченцето се казва Алис и е дъщеря на декана на колежа, в който преподава.", "date": "2019.01.27", "title": "27 януари – Годишнина от рождението на Моцарт и Луис Карол"}
{"url": "http://www.cross.bg/rodeni-na-yanyari-1594912.html", "text": "/КРОСС/ , бивше пресаташе на Симеон Сакскобургготски, актьор, адвокат, певец и продуцент, икономист, бивш министър на икономиката и енергетиката, лекоатлетка, олимпийски, световен и европейски шампион на троен скок, треньор, кардиохирург, създател на болница “Св. Екатерина”", "date": "2019.01.27", "title": "Родени на 27 януари"}
{"url": "http://www.cross.bg/oblast-blagoevgradska-obshtini-1594853.html", "text": "/КРОСС/ В осем общини от Благоевградска област днес все още има населени места без ток заради падналия сняг. Продължава работата по възстановяване на електричеството в селища от общините Разлог, Белица, Якоруда, Банско, Петрич, Гоце Делчев, Гърмен и Хаджидимово.Вчера екипите на електроразпределителното дружество реагираха на множество сигнали за паднали стълбове и скъсани кабели по мрежата.Обилният снеговалеж повали десетки дървета  по планинските пътища, което създаде допълнителни проблеми по почистването им. ", "date": "2019.01.27", "title": "Селища без ток в 8 общини на Благоевградска област"}
