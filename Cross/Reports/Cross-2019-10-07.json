{"url": "http://www.cross.bg/dabi-mohamed-boiiko-1614876.html", "text": "/КРОСС/ Продължава официалното посещение на премиера Бойко Борисов в Обединените арабски емирства. Днес българският министър-председател се срещна с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян.Активизирането на двустранното сътрудничество е било тема на разговора на министър-председателя Бойко Борисов с престолонаследника на емирство Абу Даби шейх Мохамед бин Зайед Ал-Нахаян, съобщи правителствената пресслужба. Според българския премиер има голям потенциал за емиратски инвестиции в България в сектори като високи технологии, транспорт, земеделие, хранително-вкусова промишленост, енергетика и туризъм.Българският министър-председател е акцентирал върху значението на секторното сътрудничество в сферата на вътрешните работи, борбата срещу организираната престъпност и тероризма. Според него двете страни могат да обменят ценен опит относно стабилността и сигурността.\"Проведох среща с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян, пред когото изразих задоволство от активизирането на двустранните отношения в резултат от създаденото политическо доверие и общо желание за задълбочаване на сътрудничеството. Взаимното откриването на посолства в София и Абу Даби вече дава положителни резултати. Потвърдих участието на България в Световното универсално изложение EXPO 2020 в Дубай. За да издигнем отношенията на нашите две страни на още по-високо ниво, поканих Мохамед бин Зайед Ал-Нахаян да посети в България\", написа и премиерът Бойко Борисов в официалната му страница в социалната мрежа Фейсбук. ", "date": "2019.10.07", "title": "Бойко Борисов покани престолонаследника на емирство Абу Даби да посети България"}
{"url": "http://www.cross.bg/siriya-severna-tyrtziya-1614873.html", "text": "/КРОСС/ Лекотата, с която Доналд Тръмп зачеркна дълги месеци преговори между САЩ и Турция спрямо т.нар. \"механизъм за сигурност\", касаещ Северна Сирия източно от Ефрат, е стряскаща. Този \"механизъм за сигурност\" трябваше да създаде \"зона за сигурност\" - буферен периметър, изграден от три мембрани, една от които да се състои от съвместен турско-американски патрул. Основна част от зоната за сигурност предвиждаше премахването на кюрдските сили оттам, заедно с тяхното тежко въоръжение, както и разрушаването на кюрдските укрепителни линии по сирийско-турската граница.Единствената мотивация на кюрдите в тази част на Сирия да изпълняват своята част от сделката и да се съобразят с американския натиск като посреднически спрямо Турция, бе гаранцията, която САЩ им даваха, че тези стъпки ще преустановят трета турска операция там. Един телефонен разговор между Доналд Тръмп и Реджеп Ердоган обаче е бил достатъчен, за да бъде снет възпиращият ефект на американските сили в Северна Сирия. Затова всъщност бе необходимо да има разположени американски военни там: като гаранция срещу експанзионистичната външна политика на Турция, а не толкова срещу Асад, който така или иначе не държи съдбата си в свои ръце. Оттегляйки (или по-скоро издърпвайки във вътрешността на Северна Сирия по протежението на река Ефрат) американските военни, Доналд Тръмп дава зелена светлина на турския си колега, който да разпореди вече формално военна акция на територията на Сирия. Същото направи в началото на миналата година президентът Владимир Путин, който тогава нареди изтеглянето на руската военна полиция, разположена в Африн, с което услужливо \"покани\" Анкара да нахлуе във въпросния северно-западен кантон (операция \"Маслинова клонка\"). Ако целта на турската страна в сложните и проточили се преговори с американските им колеги през цялото това време е била да направят така, че кюрдите да релативизират позициите си, което допълнително да улесни евентуална турска операция източно от Ефрат, то Реджеп Ердоган постигна своето, определено надхитряйки Доналд Тръмп. По липсата на стратегическа визия и политическа смелост обаче това решение на американския президент, касаещо ситуацията в Северна Сирия, може да се родее само с онова на предшественика му в Белия дом, Барак Обама, допуснал Турция да нахлуе в Сирия през 2016-та година (операция \"Щитът на Ефрат\"). С това решение Доналд Тръмп със сигурност нанася щети, чийто обхват обаче предстои да разберем в зависимост от характера и същността на очакваната турска инвазия. За целта предстои да видим: (1) дали става дума за цяла Северна Сирия, освободена за турска инвазия, или за конкретен периметър (от Тел Абиад до Рас Ал-Айн, например); (2) важна е не само широчината, но и дълбочината на турското проникване (коментират се 30 км. дълбочина); (3) дали САЩ ще отворят въздушното пространство на изток от Ефрат за турската авиация; (4) как ще реагира режимът на Асад (има слухове за мобилизация на проправителствените сили в посока Манбидж). Въпреки че кюрдските сили вече заявиха, че ще се отбраняват, и въпреки че САЩ така или иначе не преустановиха снабдяването им с оръжия, то възможностите на SDF са силно ограничени пред лицето на редовната турската армия. Така създалата се ситуация вероятно ще засили още повече трафика на хора/бойци/оръжие по сирийско-иракската граница, което ще дестабилизира допълнително и съседен Ирак (особено на фона на вълната от протести там, макар и те да са в Централен и Южен Ирак). Идеята на турските офанзиви в Северна Сирия са ясни: (1) неутрализиране на кюрдите, включително ПКК и местния им филиал YPG и в перспектива (2) промяна на демографията от сирийската част на границата, заселвайки арабските бежанци там, които в момента се намират в Турция (около 3.6 млн. души). В този аспект предстоящата турска операция в Северна Сирия не се различава много от първите две (\"Щитът на Ефрат\" и \"Маслинова клонка\"). Трета конвенционално-военна операция на Анкара спрямо Северна Сирия определено ще постави една голяма въпросителна спрямо възпиращия ефект, който американската администрация и военни сили на терен ще имат оттук нататък там. В допълнение, става очевидно, че когато бива поставян под системен натиск, американският президент е склонен да ревизира поведението си. Въпреки че кюрдите в тази част на страната да нямат особен избор (те са притискани на север от Турция, а на юг - от проправителствените сили на Асад), то със сигурност тяхното сътрудничество със САЩ ще бъде белязано от пореден горчив епизод. Но когато говорим за експанзионистичната политика на Анкара спрямо Северна Сирия (да не забравяме, че Турция има разположени свои постове в и около Идлиб, според договорките си с Русия и Иран), прави впечатление различният начин, според който Реджеп Ердоган успява да постигне своето. От Владимир Путин турският президент по-скоро успява да измоли своите интереси, а от Доналд Тръмп - по-скоро да си ги извоюва. А това определено не е добър знак за американската администрация.", "date": "2019.10.07", "title": "Тръмп развърза ръцете на Ердоган в Северна Сирия "}
{"url": "http://www.cross.bg/smolyan-sabrytev-stefan-1614864.html", "text": "/КРОСС/ Над 600 граждани се събраха в зала 1 на театъра в Смолян, за да подкрепят издигнатия от БСП кандидат за кмет Стефан Сабрутев. Официалната част на събитието започна с емоционално изпълнение на солисти от гайдарски състав \"100 каба гайди\".  \"Скъпи приятели, за всички ни е ясно, че демографската криза е най-сериозният проблем, не само за нашата община, а и за цялата област. Област Смолян е най-бързо обезлюдяващата за първото тримесечие на 2019 г. Ето затова нашият призив е „Промени бъдещето\". Всички мерки в нашата програма са създадени, за да обърнем този негативен процес и да създадем нормална среда за живот и отглеждане на деца\", заяви Сабрутев. Той отбеляза, че за последните години са пропуснати много възможности, а общинските средства са разходвани без цел и посока, усвоените пари не са подобрили стандарта на живот на хората. Кандидатът на левицата представи своята управленска програма, обобщена в секторите икономика, инфраструктура и благоустройство, здравеопазване и социална политика, образование, култура, спорт, публични услуги и сигурност.Сабрутев гарантира да продължи да поддържа добър и сигурен диалог между общината и местния бизнес. Стратегия за създаване на биоземеделие на чисти и екологични местни продукти, на марка „Произведено в Смолян\", както и активна реклама и популяризирането на родния край като целогодишна туристическа дестинация са част от сигурните стъпки, заложени в програмата.В сферата на инфраструктурата и благоустройството Сабрутев представи решение за създаване на общинска фирма за комунални услуги, почистване и озеленяване - извършвани под строг контрол. За облика на Смолян, съвместно с местната камара на архитектите и тази на инженерите, да бъде изграден нов архитектурен код, създаден спрямо спецификата на града, кварталите и селата.Кандидатът изрази намерение активно да търси стратегически инвеститори, както и община Смолян да бъде  готова с проекти, по които да кандидатства и печели подходящи европейски програми, с които чувствително да се подобри средата в цялата област. Подкрепа за Сабрутев изрази и зам.-председателят на БСП и ръководител на предизборния щаб на левицата Кирил Добрев. \"Стефан Сабрутев може не само да промени Смолян, но да го направи развиващ се и проспериращ град.\" - това каза зам.-председателят на НС на БСП Кирил Добрев, който присъства на откриването на кампанията на левицата в Смолян. \"Тук съм не в качеството си на зам.-председател или председател на националния щаб, тук съм в качеството си на приятел на Стефан, който ме спечели с идеите и желанието си да промени Смолян\" - подчерта Кирил Добрев. Той призова присъстващите да подкрепят кандидата за кмет на Смолян и листата за общински съветници на БСП. \"Аз не искам да се разделям с моите деца. Не искам те да ходят да живеят и да работят в чужбина, а да останат тук в България. За доброто на нашите родители и нашите деца, трябва всички ние заедно да подкрепим Стефан Сабрутев и да гласуваме с N56\" - завърши изказването си Добрев.Във финалната част на представянето си Сабрутев покани своя екип и развълнуван сподели със своите съграждани: „Горд съм да ви съобщя, че днес всички кандидати за общински съветници от групата на БСП  единодушно решихме че тези от нас, които бъдат избрани, ще  даряваме възнагражденията си във фонд, посветен на борбата с демографската криза. Предвиждаме тези средства да бъдат предоставени за ин витро процедури, стипендии за учащи и помощи за хора с нисък социален статус.\" Във финалните си думи кандидатът покани всички кандидат-кметове на предизборен дебат, в който да обсъдят публично какви решения биха разрешили належащите проблеми. „Надявам се да имаме един истински сблъсък на идеи\", заяви Сабрутев.На финала хората чуха  местните изпълнители -  Фолклорна формация \"Звъника\", танцова формация \"Балканика\" и  солисти от гайдарски състав \"100 каба гайди\"", "date": "2019.10.07", "title": "Стотици граждани подкрепиха Стефан Сабрутев за кмет на Смолян"}
{"url": "http://www.cross.bg/filipinite-malka-moshtnost-1614859.html", "text": "/КРОСС/ Руската компания „Русатом Оверсиз\" и Министерство на енергетиката на Филипините подписаха Меморандум за намерение за провеждане на предварителна техникоикономическа обосновка за изграждане на АЕЦ с малка мощност. Подписването бе в рамките на Руско-филипинския бизнес форум по време на посещението на президента на Филипините Родриго Дутерте в Русия. От руска страна документът бе подписан от президента на „Русатом Оверсиз\" Евгений Пакерманов, а от филипинска - от министъра на енергетиката на Филипините Алфонсо Куси. „Подписването на Меморандума е важна крачка за нашите страни и поставя основата за бъдещо сътрудничество в областта на атомната енергетика. Днес АЕЦ с малка мощност е един от най-перспективните, безопасни и икономически ефективни източници на чиста енергия и ние се радваме да предложим уникалния опит на „Росатом\" в тази област на нашите филипински партньори\", заяви Евгений Пакерманов.", "date": "2019.10.07", "title": "Русия и Филипините се договориха за сътрудничество в областта на реактори с малка мощност"}
{"url": "http://www.cross.bg/menidzhur-konkyrsa-godina-1614875.html", "text": "/КРОСС/ Десетте финалисти в 12-то издание на конкурса \"Мениджър на годината\", организиран от списание \"Мениджър\" вече са известни. Имената им бяха обявени на официална пресконференция днес в Софийската опера и балет. Оттам, за всеки от тях започва и пътят към сцената на победителя. Те управляват едни от най-големите и авторитетни компании в страната и са извоювали с постиженията си място в българския и европейски бизнес елит. Приходите на оглавяваните от тях бизнес организации надхвърлят 625 млн. лева.Президентът на България Румен Радев ще връчи кристалната статуетка на победителя на гала церемонията за излъчването на \"Мениджър на годината 2019\", която ще се състои на 4 ноември в Софийската опера и балет, съобщи Деница Димитрова, управител на МИТ Прес ООД, издател на сп. \"Мениджър\", организатор на конкурса. Тя обяви имената на новите претенденти за титлата. \"Мениджър на годината 2019\" ще бъде определен след финалния, трети кръг на надпреварата, в който се оценяват личностните качества на всеки от претендентите през 360 градусова оценка, включваща специализирани интервюта както със самите участници, така и с техни служители и партньори.  Двама от 10-те топ мениджъри на България за тази година затвърждават постиженията си, като попадат за пореден път във финалната десетка. Това са Ивайло Славов - финалист за трета поредна година и Радослав Николов - финалист за втора поредна година и за трети път в Златната десетка на конкурса. Третият кръг, който е и последният етап от надпреварата дава 10% от общата тежест на окончателните оценки, по които става класирането за титлата. С най-висока тежест са финансовите резултати - 50% и въведените добри корпоративни практики - 40%, измерени в досегашните етапи, поясни Силвия Пенева, управляващ съдружник в консултантската компания Делойт България. Компанията е автор на методологията, по която провежда селекцията и оценката на кандидатите. Тази година 50 кандидати от 10 сектора на икономиката подадоха документи за конкурса. 40 от тях преминаха във втори кръг от който бяха излъчени и 10-те финалисти.Приходите на компаниите, управлявани от класиралите се във втория кръг участници, са близо 3, 242 млрд. лева (по данни за 2018 г.). Ръстът на приходите на всички участници е 21% на годишна база (2018/2017). Ръстът в EBIDTA на участниците в Етап 2 е 14% на годишна база (2018/2017).От всички подали документи за участие най-много са лидерите от ИТ индустрията - 31% са участниците от сектор „Информационни технологии, дигитализация и бизнес решения\". 16% са от сектор „Фармация и здравеопазване\". 13% са участниците от „Производство\". По 6% са от „Финансов сектор\", „Търговия на едро\", „Изнесени услуги\". По 3% са от секторите „Строителство\", „Туризъм\", „Медия и реклама\", „Недвижими имоти\". Характерното за тазгодишното издание на конкурса е нарастването на участниците от здравния сектор, отбеляза Силвия Пенева.Чужденците, кандидатствали за титлата през тази година са само двама. Жените участнички са 19%.Нов акцент в 12-тото издание на конкурса е надграждането му с морални критерии. За целта бе създаден и разписан Етичен кодекс, обобщаващ ценностите, принципите и отговорните бизнес практики, които градят и поддържат култура на почтеност. Подписвайки кодекса, всеки участник на практика декларира, че води бизнеса си прозрачно, честно и прилага добри управленски практики.Инвестициите в привличане, задържане и управление на кадри са приоритет номер 1 за участниците в конкурса през 2019 година. 84% от тях посочват именно тази област като водеща за политиките, които са развивали и възнамеряват да развиват. Сред останалите водещи приоритетни области за висшите мениджъри на България са развитието на продукти, услуги и иновации - 69% и оптимизация на процесите - 53%\"Този конкурс помага на хора като нас не само да си сверят часовника и да предприемат навреме промяна на курса ако се налага, но и помага на бизнес лидерите да получат видимост и признание на резултатите, които постигат. Да бъдеш един от финалистите в \"Мениджър на годината\" означава успех, означава голямо признание за вашите професионални качества\", заяви \"Мениджър на година 2018 Александър Димитров\", председател на управителния съвет и главен изпълнителен директор на „А1 България\", който  приветства Топ мениджърите на България за 2019 година в качеството си на символичен домакин на днешната пресконференция.***Генерален спонсор на 12-то издание на конкурса \"Мениджър на годината\" е А1.Състезанието за висши мениджърски постижения се провежда и с подкрепата на: Fibank, Johnnie Walker, MFG,  British American Tobacco Bulgaria, СИ Финанси, Mondelēz International, Rompetrol,  Volkswagen България, Bulgaria Insurance, Актавис ЕАД, Bocconi AUBG, Rene gourmet group  Медийни партньори на събитието са: bTV, в.\"24 часа\", Дарик, Bloomberg TV Bulgaria ", "date": "2019.10.07", "title": "Златната десетка за титлата \"Мениджър на годината 2019\""}
{"url": "http://www.cross.bg/radev-levitzata-nikolaii-1614860.html", "text": "/КРОСС/ Кандидатът за кмет на Пловдив от левицата Николай Радев ще разговаря с учители и директори на пловдивски училища по проблемите на средното образование. Срещата ще е на 8 октомври, вторник, от 17.30 часа в Пресклуба на Международния панаир . Радев и екипът му ще откроят акцентите в общинското образование и неговите перспективи, заложени в управленската програма на левицата „Пловдив на хората\".", "date": "2019.10.07", "title": "Николай Радев ще обсъди образованието с учители и директори"}
{"url": "http://www.cross.bg/naychni-tzentur-plovdiv-1614863.html", "text": "/КРОСС/ В рамките на заключителен семинар по съвместен проект между Медицински университет - Пловдив и Медицински университет - София, бяха представени резултатите и изградената научна инфраструктура, финансирана от Фонд научни изследвания по конкурс за Държавни университетски научно-изследователски комплекси (ДУНК). Проектът за Национален университетски комплекс за биомедицински и приложни изследвания (НУКБПИ), с ръководител акад. проф. д-р В. Митев и координатор проф. Радка Кънева,   включва няколко структурни звена - Център по Молекулна Медицина (ЦММ) в МУ - София, Център по молекулна медицина и фармакогенетика и Център по имунология към МУ - Пловдив, катедри и лаборатории в двата водещи медицински университета. В тях се  извършва изследователска дейност от 2010 г. до момента със средства, предоставени от ФНИ към МОН в размер на 6,235 млн. лв.По време на семинара ректорът на МУ - Пловдив проф. д-р Мариана Мурджева представи проекта ПЕРИМЕД, който е вече в процес на изпълнение. Млади учени от двата университета споделиха свои научни резултати и проекти, по които работят. Над 25 докторанти и изследователи взеха участие в научните дискусии и презентации. Бяха отчетени основните постижения в областта на молекулната медицина, геномиката, имунологията и микробиологията, които са оценени на международно ниво и публикувани в престижни научни списания.", "date": "2019.10.07", "title": "Млади учени споделиха научни резултати "}
{"url": "http://www.cross.bg/pynkta-nivo-sentix-1614861.html", "text": "/КРОСС/ Нагласите на инвеститори и анализатори относно икономическото развитие в еврозоната се влошиха изненадващо рязко през октомври до най-ниско ниво от шест и половина години насам, тъй като предприетите от ЕЦБ стимулиращи мерки не успяха да уталожат опасенията от предстояща рецесия, показват резултати от последно проучване на компанията за пазарни изследвания Sentix, предаде БНР.Индексът на инвеститорското доверие на Sentix, определен от проучване сред 957 инвеститори в еврозоната, проведено между 3-т и 5-и октомври, се понижи силно до -16,8 пункта от -11,1 пункта през септември. Това е най-ниското ниво на Sentix индекса от април 2013-а година насам и под осреднената пазарна прогноза за негово по-скромно понижение до -13,0 пункта.Индексът Sentix, измерващ текущата икономическа ситуация в еврозоната, се влошава през октомври за пети пореден месец от -9,5 пункта през септември до 15,5 пункта, достигайки най-ниско ниво от декември 2014-а година, докато индексът на бъдещите инвеститорски нагласи спадна от -12,8 до -18,0 пункта, доближавайки отново августовското дъно от -20,0 пункта (най-ниското ниво от август 2012-а година, когато беше разгара на дълговата криза в еврозоната).\"Не се забелязва позитивна реакция на предприетите стимулиращи мерки от страна на централните банки през септември (на заседанията на ЕЦБ и на Федералния резерв), като икономическата оценка се влоши през октомври на доста широк фронт\", отбеляза управляващият директор на Sentix Патрик Хъси.През септември шефът на ЕЦБ Марио Драги обеща неопределени във времето стимули за съживяване на боледуващата икономика в еврозоната. ЕЦБ намали депозитната си лихва до ново рекордно отрицателно дъно от -0,50% и обеща да поднови през ноември програмата си за закупуването на облигации в размер на 20 млрд. евро месечно, без да постави крайна дата на програмата, известна като \"количествени улеснения\".Федералният резерв на САЩ също намали през септември основната си лихва с 25 базисни пункта до диапазона 1,75%-2,00%, за да подпомогне поддържането на рекордно дългата в историята икономическа експанзия, но без да има ясен отговор какво предстои в бъдеще. Проучването на Sentix само в рамките на Германия показва, че ситуацията продължава да се влошава, като водещата европейска икономика вероятно вече се намира в рецесия.Общият Sentix индекс за Германия се понижи през октомври до -19,4 пункта от -12,8 пункта месец по-рано, достигайки най-ниско ниво от юли 2019-а година. Индексът Sentix, измерващ текущата икономическа ситуация в Германия, спадна от -10,5 пункта през септември до 10-годишно дъно от 18,0 пункта (най-ниско ниво от ноември 2009-а година), докато индексът на бъдещите инвеститорски нагласи се влоши от -15,0 до -20,8 пункта, доближавайки отново августовското дъно от -21,5 пункта (най-ниско ниво от юли 2012-а година).Според компанията Sentix това потвърждава, че водещата европейска икономика вероятно е навлязла в техническа рецесия през третото тримесечие, като се засилва натиска върху управляващите в Берлин, че икономическото забавяне изисква бърза и смела реакция. Аналогичното проучване за САЩ пък показва, че и американската икономика започва да се влияе негативно от глобалното икономическо забавяне, като съответният общ Sentix индекс се понижи през октомври до -4,1 пункта от +5,5 пункта през септември, излизайки на негативна територия за пръв път от октомври 2012-а година и достигайки най-ниско ниво от август 2012-а година.Индексът на текущата оценка се срина с цели 53,5 пункта само в рамките на година - от върха през октомври 2018-а година на ниво от 66,5 пункта до дъно този октомври от 13,0 пункта, достигайки най-ниско ниво от март 2013-а година. Sentix индексът на икономическите очаквания в бъдеще пък спадна от -13,0 пункта през септември до -19,8 пункта през настоящия месец, което е най-ниското ниво от януари 2019-а година.Глобалният Sentix индекс на икономическите нагласи на инвеститорите пък се понижи през октомври до -6,3 пункта от -1,6 месец по-рано, достигайки най-ниско ново от декември 2011-а година, като индексът на текущата икономическа оценка спадна от 5,7 до -0,3 пункта (най-ниско ниво от февруари 2016-а), а индексът на бъдещите очаквания - от -8,7 до -12,1 пункта.Аналогично на всички тези проучвания, инвеститорските нагласи в рамките на страните от Източна Европа също бележат влошаване, като общият Sentix индекс се понижи от -5,4 пункта септември до -10,4 пункта (най-слабо ниво от март 2016-а), индексът на текущата икономическа ситуация - от -2,3 до -7,8 пункта (най-ниско ниво от октомври 2016-а и спад за пети пореден месец), а индексът на бъдещите икономически нагласи - от -8,5 до -13,0 пункта, доближавайки многогодишното августовско дъно от -14,5 пункта (най-ниско ниво от декември 2011-а година). ", "date": "2019.10.07", "title": "Влошават се икономическите нагласи в еврозоната през октомври"}
{"url": "http://www.cross.bg/direktor-radioto-spiraneto-1614867.html", "text": "/КРОСС/ Оставката или предсрочното освобождаване на генералния директор е единственият разумен ход, за да бъде запазен авторитетът на Българското национално радио, се казва в становище на работещите в БНР, изпратено до Съвета за електронни медии (СЕМ). Под него подписите си са положили 102 души.В становището се отбелязва, че ръководството на БНР настройва част от работещите срещу техни колеги,посредством ниските им заплати. Става въпрос за протестите срещу намеренията за предсрочно освобождаване на генералния директор Светослав Костов.Както е известно, СЕМ даде срок на Костов да напусне сам заради свалянето от ефир на журналиста Силвия Великова и спирането на излъчването на сигнала на програма \"Хоризонт\" за няколко часа на 13 септември. Срокът изтече на 6 октомври, а след като оставка на последва, плановете на членовете на медийния регулатор са да прекратят предсрочно мандата му, каквато възможност дава Законът за радио и телевизия.\"Най-страшно е разделението като продуциран от ръководството механизъм за оцеляване чрез неглижиране на спирането на програмата\", се казва още в позицията. В становището се посочва, че в радиото има напрежение, а това пречи на работата.\"Надяваме се, че СЕМ ще реши как и кой да поеме отговорността за спирането на ефира и за нарушаването на лицензията. Ваши са правомощията да определите допустимо ли е да се оказва натиск върху радиото и кой позволява това\", пишат още работещите в БНР.Те отбелязват, че никога не са се противопоставяли на каквито и да било финансови проверки и ревизии на което и да било ръководство. \"През последните дни се чуха призиви, че генералният директор има право на 100 дни спокойствие, но от това, което той успя да свърши само за 70 дни, можем да предположим как ще изглежда целият мандат. Поставени са под съмнение доверието и престижът на обществената медия\", завършва становището. ", "date": "2019.10.07", "title": "Освобождаването на директора на БНР е разумното решение, пишат до СЕМ работещи в радиото"}
{"url": "http://www.cross.bg/bulgariya-organizatziya-naselenieto-1614865.html", "text": "/КРОСС/ Около 50% от българските домакинства всъщност са на границата да не успяват да покриват разходите си за нормално, комфортно и здравословно отопление, според проучването на неправителствената организация. Делът от населението в България, което не може да поддържа домовете си достатъчно топли, е 39,2% - най-високият в Европейския съюз. Същото се отнася и за дела на домакинствата, които не могат да си позволят охлаждане през лятото - 49,5%. Най-високият дял от населението с просрочени задължения по сметките за енергия засега е в Гърция, но България е на второ място с 31.7 на сто. „И трите фактора, които определят равнището на енергийна бедност - ниски доходи, високи цени на енергията (в сравнение с покупателните възможности на населението), и сгради с лоши енергийни качества - са налице\", твърди Драгомир Цанев от \"ЕнЕфект\". В ЕС 11% от жителите или около 54 милиона души, се водят енергийно бедни. Месечната целева помощ за отопление за този сезон у нас е 93,18 лева. До края на септември подалите документи за повече топло вкъщи са 258 212, одобрените са 196 980, а тези, на които е отказана помощ, са 30 279. Най-много от нуждаещите се са поискали да им се помогне за твърдо гориво, а най-малко - за топлоенергия и природен газ.  Решението, което би донесло устойчиви резултати, според ЕнЕфект е дълбокото енергийно ефективно обновяване и поддръжката на жилищните сгради. То директно намалява разходите за енергия и нуждата от енергийни помощи, като същевременно позволява модернизация на отоплителните системи и ограничава замърсяването на въздуха. Докладът на неправителствената организация ще бъде предоставен на общините. Целта е иницииране на дискусия за най-добрите и приложими методи за подобряване на енергийната ефективност. Парадоксално е, България е първа в Европа по енергийна бедност, тъй като според данни на Евростат за две поредни години (2017-а и 2018-а) страната ни е сред тези с най-евтин ток дори при високи цени на природния газ.", "date": "2019.10.07", "title": "Половината домакинства у нас нямат пари за топло"}
{"url": "http://www.cross.bg/niderlandiya-stranata-holandiya-1614866.html", "text": "/КРОСС/ Холандското правителство реши да премахне термина „Холандия\", така че всички асоциации със страната да бъдат само и единствено свързвани с официалното й име - Нидерландия. В резултат на решението, Нидерландия ще използва в промоционалните си материали само и единствено официалното си наименование. Новината поставя точка на десетилетия на раздвоение между двете имена на европейската държава, като решението беше подкрепено от правителството, туристическия борд и бизнес лидерите на страната, предава Forbes.  Унифициран бранд за световната сцена Хората, стоящи зад промяната, искат да ребрандират страната пред международната аудитория, където името Холандия доминира възприятията и определено е по-популярното название. Конкретната цел на управляващите е да променят образа на страната, който често се свързва с квартала на червените фенери в Амстердам и местата за свободна употреба на марихуана за развлекателни цели. Говорител на външното министерство коментира, че Нидерландия се нуждае от по-координирана и унифицирана национална марка. „Искаме да презентираме Нидерландия, като отворена, изобретателна и приобщаваща страна. Модернизирахме подхода си\", посочват от външното ведомство.  Въпреки че знамето на Нидерландия е в червен, бял и син цвят, оранжевият се използва масовото в брандирането на нацията. Изданието Dutch News предава, че оранжевото ще се превърне в официалния цвят на страната, като засега не се знае дали изображението на лале ще остане част от марката. Първото събитие, на което страната ще приложи новия си бранд, ще бъде Евровизия 2020, което ще бъде домакинствано от холандския град Ротердам. Нидерландия ще бъде използвана и във всички материали, свързани с Олимпийските игри в Токио през 2020 г. Скъпият процес по ребрандиране Най-трудните моменти от новата стратегия са туристическият бранд и националният футболен отбор на страната. За много фенове на спорта по света името Холандия е мощна марка. Оранжевият екип на отбора, използван през последните няколко десетилетия, създаде сериозно наследство на международната сцена, въпреки че през последните години отборът няма кой знае какви успехи. Туристическият борд на страната е изправен пред дълъг и скъп процес по ребрандиране, не само защото официалният сайт на държавата използва домейна Holland.com. Властите имат и специален наръчник за туристи, носещ името Holland Toolkit. Най-добрите за живот градове в света през 2019 г.Известен с грандиозната си архитектура, красиви зелени площи и традиционни кафенета, днес Виена има репутацията на много приветлив гра Промяната обаче отваря поле за действие за преместване на фокуса, когато говорим за туризъм. Броят на туристите, посещаващи Амстердам, достигна нива, които според мнозина са нестабилни. От къде идва името Холандия? Намиращи се на западното крайбрежие, Северна Холандия и Южна Холандия са две от 12-те провинции на Нидерландия. През голяма част от Средновековието Холандия е обединено формирование. Регионът продължава да е доминантен в състава на Холандската република, преди да се появи терминът Нидерландия, който означава \"ниски земи\", след загубата на Наполеон в битката при Ватерло през 1815 г.", "date": "2019.10.07", "title": "Защо Нидерландия вече не иска да е Холандия?"}
{"url": "http://www.cross.bg/kazahstan-iiotova-iliyana-1614871.html", "text": "/КРОСС/ Развитието на българската общност в Казахстан и изучаването на български език бе основна тема на разговорите между българския вицепрезидент Илияна Йотова и президента на Казахстан Касим-Жомарт Токаев. Със среща с президента Токаев започна двудневното посещение на вицепрезидента Йотова в Казахстан по покана на българската общност.„Поздравявам Ви за Вашата мисия, дълбокото ни убеждение е, че богатството на нашата страна е в многообразието от различни националности и етноси\", подчерта казахстанският президент пред Илияна Йотова.В Казахстан живеят около 140 различни националности и етнически групи, а българската общност е една от най-старите и с признат статут на национално малцинство. „Интеграцията на различните народи е един от приоритетите в националната политика, в Концепцията за развитието на гражданското общество до 2025 г. В Казахстан, в различни части на страната се развиват пет културни центъра на българската общност\", заяви президентът Токаев и добави, че връзките с прародината трябва да бъдат още по-преки и интензивни.  Акцент в разговорите бе представителството на българската общност в Асамблеята на народа на Казахстан и изучаването на български език. От страна на българското министерство на образованието има готовност за изпращане на професионален педагог и учител по български език и литература. Идеята е от следващата година да започне пълноценна работа и неделно училище в столицата Нурсултан.„Целта на нашата визита е да направим контактите с нашите сънародници още по-близки и по-енергични и да възстановим изучаването на български език и култура в училище. За съжаление обучението по български език е преустановено преди години, закрити са и лекторатите по български език в казахстанските университети\", посочи Илияна Йотова.Вицепрезидентът оцени високо създадения модел на толерантност и разбирателство между различните народи и религии като цитира един от най-големите философи на Казахстан Абай - „Единството трябва да е в умовете\". „Само така можем да предотвратим конфликти и кризи, на които, за съжаление, нашето поколение е свидетел\", подчерта вицепрезидентът Йотова. Илияна Йотова представи пред президента Токаев възможностите, които дава българската държава за обучение на казахстански студенти от български произход.Вицепрезидентът поздрави Касим-Жомарт Токаев с избирането му за президент на Казахстан, като подчерта голямото значение на реформите, които предприема в управлението на страната. „Планът на нацията\" е дългосрочната програма на Казахстан, която цели до 2050 г. страната да е в първата десетка на най-развитите държави в света.Българският вицепрезидент подчерта, че Казахстан е най-сериозният партньор на ЕС и на България в Централна Азия. „България цени високо стабилността и приятелските отношения с Казахстан. Двете страни могат да бъдат много добри партньори и да реализират съвместни инвестиции в цифровизацията и високите технологии. България има много добре подготвени кадри и традиции в тази област\", изтъкна Илияна Йотова.Вицепрезидентът обърна внимание върху високите социални критерии, поставени от президента Токаев като изискване към предстоящите реформи. „Трябва да правим икономика за „малкия човек\", за развитие на малкия и средния бизнес и така да мотивираме своите граждани\", подчерта Илияна Йотова.„Очакваме президента Радев в нашата страна през следващата година\", каза президентът на Казахстан, като отбеляза проведените разговори с българския държавен глава на 74-ата сесия на ООН в Ню Йорк. „Надявам се тогава да имаме конкретни резултати и най-вече работещо българско училище\", каза в заключение Илияна Йотова.Вицепрезидентът подари на казахстанския президент реплика на меча на хан Кубрат и чаша, изрисувана от 13-годишния Веско от Центъра за настаняване от семеен тип „Княгиня Мария Луиза\", град Пловдив. Чашата Веско изрисува на 23-ия Фестивал на радостта в село Ястребино, който се организира от Обществен фонд „Детство\". ", "date": "2019.10.07", "title": "Илияна Йотова и президентът Касим-Жомарт Токаев обсъдиха изучаването на български език и развитието на българската общност в Казахстан"}
{"url": "http://www.cross.bg/fytbol-podgotovka-taka-1614870.html", "text": "/КРОСС/- Искам да помогна на организаторите на проекта, за да потръгне. Искам да допринеса да се работи по правилен начин в българския детско-юношески футбол и това е едно начало.В академията ще се акцентира основно върху индивидуалните тренировки и усъвършенстването на техниката и координацията на младите футболисти. Разкажете малко за метода, който използвате и кои са ключовите му аспекти.Ще се работи основно за техника. Всеки знае, че за развитието на всеки млад футболист абсолютно ключова характеристика е техническата подготовка. В това число наскоро самият Димитър Бербатов спомена, че без необходимото техническо ниво той никога нямаше да стигне до тези успехи в чужбина.- Фокусираме върху чувството за топката, подаванията, воденето на топката, ударите с глава и крак, центриранията и овладяването на дълги пасове. Не на последно място голям акцент пада върху финтовете. Ще се опитаме да вдигнем цялостно техническите умения на нашите играчи.Липсва ли според Вас в нашата страна достатъчното проявление на т.н „уличен футбол\"? Знаем, че редица звезди от миналото и настоящето на световния футбол придават огромна заслуга за своето развитие именно на този елемент.Разбира се, че липсва. Едно време децата използваха свободното си време само за да играят футбол по цял ден. Това беше единственото ни развлечение. Сега, след като свърши училището за деня, децата се връщат вкъщи и започват да играят на телефоните и компютрите си. Ще Ви дам пример. Като футболист бях изключително добър играч с глава и това го научих само от игрите на улицата. В никой професионален клуб не получих подобна подготовка.- Мотивацията ми се роди след среща с великия Вил Кьорвър, докато учех за треньор в Австрия. Тогава ни пускаха касетите на Кьорвър с неговата известна методика. Когато ги видях бях изключително впечатлен. Аз имах много подобна идея за начинът, по който трябва да се подготвят младите футболисти, като в онзи момент осъзнах, че той ме е изпреварил. След време се срещнах лично с него, докато работех в Дубай. Оттам желанието ми да изуча този метод се увеличи допълнително.- Вил Кьорвър със сигурност има най-голямото влияние върху мен. Той беше като мой ментор. Втората личност, за която имах невероятно уважение беше професор Бранко Елснер, който ме взе в Аустрия Виена като технически треньор. Третият е Мишел Идалго, който стана европейски шампион с Франция, заедно с Мишел Платини.- Ако мога така да се изразя, клубовете в България чуват, но са глухи. В цяла Европа се натъртва, че при децата най-важното е тренировката за техника, докато у нас продължава да се застъпват в най-ранна възраст тренировките за тактика, както и физическата подготовка. Треньорите в България искат да гонят шампионски титли на юношеско ниво, вместо да се опитат да изградят състезатели за професионалния футбол.-Комплексен е, със сигурност. Едни от най-големите имена във футбола Марчело Липи, Фабио Капело, както треньорът на Атлетико Мадрид Диего Симеоне сами заявиха наскоро на една конференция, че не разбират от подготовка на юноши. Как тогава очакваме клубните ръководители в България да разбират? Тези хора не вярват в създаването на собствени футболисти, а предпочитат да купуват чужденци, които след това да продадат на печалба.- Моуриньо имаше един страхотен цитат по случая. Пианистите не бягат около пианото, а свирят на него. В България не се отдава необходимото значение на тренировките с топката и многото докосвания до нея, които са безценни за всеки подрастващ. В европейските страни се залага на игри на малки пространства, с малко футболисти и с много докосвания до кълбото. У нас всичко се прави на голям терен и с пълен отбор.- Този път е извървян от много нации в света. Това се случи във Франция след резила срещу нас. Случи се и в Германия след кризата в началото на този век. В тези страни се инвестираха много пари за обучението на треньорите и построяването на добри бази. Това става с много средства, които дойдоха от държавата.- По-лошо едва ли може да стане. В много моменти може да те хване срам да кажеш, че си български треньор, в чужбина не търсят нито родни треньори, нито родни футболисти. Толкова години имахме възможност да се учим от извора, но така и не го направихме. Изгледите са нещата да стават все по-лоши, защото няма никакво желание за промяна.В българския футбол куцат основни неща като играта 1 на 1 във всичките й нюанси, играта с глава, както и отбелязването на голове.- Няма никакво значение за мен. Независимо дали дойде някой от най-добрите в света, примерно Клоп, това няма да промени нищо. Треньорите не са магьосници, без добър материал чудеса не стават.- Формулата е много проста. Трябват 10 хиляди часа качествена работа в ранна възраст, за да има даден състезател успех. Нужна е постоянна работа и амбиция. Съветвам всяко дете да търси винаги най-добрия възможен треньор за себе си и най-добрата среда за собственото си развитие. Всичко е въпрос на добри избори.***", "date": "2019.10.07", "title": "Треньорът Йордан Христов: В България имаме възможност да пием от извора, но така и нищо не научаваме"}
{"url": "http://www.cross.bg/detza-detzata-otneti-1614872.html", "text": "/КРОСС/ Всяваната от месеци психоза, че държавата иска да отнема деца от родителите им и затова прокарва документи като Стратегията за детето, стигна и до ромските махали в страната. Истерията се прояви в понеделник, когато две училища в Сливен и едно в близкото село Тополчане бяха опразнени за минути от притеснени родители, чули фалшивата новина, че децата на някаква жена били отнети. По неофициална информация подобни случаи имало и в Карнобат, Ямбол, Сунгурларе, както и в София. Случаи на отнети деца няма, обявиха властите. Образователният министър Красимир Вълчев, който в понеделник беше на посещение в Сливен, обяви, че в кварталите с ромско население се спекулира със страховете от страна на \"добре организирани групи\". По неофициална информация в последно време ромските квартали в страната са посещавани от хора, които обясняват, че властите искат да отнемат ромски деца, да им слагат гривни. Като аргументи се посочват оттеглената Стратегия за детето, както и промени в някои социални закони. Срещу тях от няколко месеца тече кампания, а авторите й твърдят, че \"социалните\" искат да отнемат български деца от родителите им и да ги дадат за осиновяване в чужбина, включително на гей двойки. Кампанията е насочена и срещу неправителствените организации, които се борят за защита правата на децата. Досега организациите, обявили се срещу Стратегията за детето, твърдяха, че властите искат да отнемат \"бели деца\" и да разбият \"традиционното семейство\", като дадат права на децата.След пропагандните акции в ромските махали се стигна и до истерията в Сливен. В социалните мрежи беше пуснат видеоклип, на които се вижда как притеснени родители, баби и дядовци извеждат от училище децата, които плачат уплашени. Някои от възрастните изхвърчали от работа, за да приберат децата. \"Учехме си спокойно, и изведнъж дойдоха да ни вземат. Уплаших се\", казва един от учениците от разпространения във Фейсбук клип. Образователните медиатори в училищата (представители на ромската общност), учители и директори обясняват, че информацията за отнети деца е лъжа, хората са манипулирани и провокирани неясно от кого. Въпреки това хората заявяват, че може и да не пускат повече децата си на училище. Чуват се и критики към една от партиите в управляващата коалиция - ВМРО, която открито се обявява срещу циганизацията и изрази позиция срещу Стратегията за детето в защита на \"традиционното семейство\". Правителството така и не зае ясна позиция по въпроса, а такива се изразяват основно от представители на отделни министерства като социалното, което е най-атакувано от противниците на Стратегията за защита на детето. Истерията може да постави под съмнение усилията на властите за връщане на отпадналите от училище деца обратно в клас, тъй като повечето от тях са от ромски произход. \"По мое мнение някой се опитва да насажда страхове и внушения. Някой се опитва да подмени проблемите, които има. Много по-голям проблем е това, че децата не посещават училище, а не това, че те ще бъдат отнети. Колко случаи на отнети деца има у нас? Редно е учителите да успокоят родителите и да им обяснят, че някой се опитва да ги подведе\", заяви министър Вълчев. \"Имахме подобен случай в София, имаме информация, че подобна дезинформация се разпространява и в други райони, предимно в ромски квартали. Очакваме през следващите дни това да се случи и в други области и общини. Очевидно става въпрос за целенасочена акция, провокация, престъпна злоупотреба със страховете на родителите. МВР и ДАНС трябва да констатират кой организира това, от кого и с каква цел е мотивиран този. Имаме информация, но на настоящия етап не мога да кажа, не е категорична. Очевидно става въпрос за деструктивно поведение, което вреди на училищата, вреди на децата, вреди на техните родители. Някой има интерес това да се случва. Това не е общественият интерес и интереса на децата\", каза още министърът. Той добави, че вече е започнала работа с родителите. Чрез регионалните управления по образованието ще бъдат дадени инструкции към директори и учители да разговарят с родителите и да ги успокоят, че \"няма да им се отнемат деца, че няма да им бъдат поставяни гривни\". \"Някой с влияние в ромските общности разпространява това\", добави още министърът.", "date": "2019.10.07", "title": "Фалшиви новини за отнети деца паникьосаха роми"}
{"url": "http://www.cross.bg/apple-sistema-opredeleno-1614849.html", "text": "/КРОСС/ Когато дадена компания пусне три ъпдейта на току-що излязъл софтуер в рамките на само две седмици, значи определено има нещо гнило, за което потребителите трябва да знаят.Компанията в случая е Apple, а софтуерът e iOS 13 - последната версия на мобилната оперативна система за iPhone.На пръв поглед iOS 13 изглежда като приятна следваща стъпка след iOS 12, която носи немалко подобрения и новости за потребителите.Истината обаче е, че огромен брой собственици на iPhone съобщиха за най-различни бъгове след инсталацията й, които Apple правят всичко възможно да поправят, пускайки ъпдейти буквално през няколко дни.Сред установените неизправности са проблеми с включването на камерата, разместени снимки, спонтанно затваряне на приложения (крашване), загубени бележки в Reminders и други.Някои потребители дори съобщиха, че не могат да играят Fortnite, след като са инсталирали iOS 13, което си е истинско бедствие.Последният докладван бъг пък е промяната в скоростта на зареждане с безжични подложки.След инсталацията на iOS 13.1 безжичните зарядни не могат да доставят повече от 5 вата, въпреки че са с максимална мощност от 7.5 вата.Всичко това не означава, че iOS 13 е тотален провал, но определено е знак, че е добре да изчакаме поне още няколко седмици, преди да заменим стария си iOS.", "date": "2019.10.07", "title": "Apple, iOS 13 и бъговете в оперативната система"}
{"url": "http://www.cross.bg/dolara-broii-bitcoin-1614868.html", "text": "/КРОСС/ Цената на най-популярната и голяма криптовалута bitcoin се срина под 8 000 долара за брой през почивните дни, обратно на очакванията за възстановяване на нивата от над 8 500 долара, каквито индикации имаше в петък.  През уикенда валутата загуби над 4%  от стойността си спрямо тази, на която затвори в петък. На азиатския пазар цената на един bitcoin падна до 7 753 долара, преди да се върне на нива около 8 000 долара. В момента един брой се котира за около 8 100 долара, сочи справка на Economic.bg в платформата Coindesk.  Турболенциите се случват, след като дни наред анализаторите прогнозираха връщане към цена около 8 500 долара. Спадът на конкурентните дигитални монети варира от едва 2% за EOS до 4.4% за Monero. Най-печеливш сред най-търгуваните криптовалути беше XRP, чиято цена скочи с 5.4%. Цената на bitcoin достигна пика си през декември 2017 г., когато се доближи до 20 000 долара за брой. Оттогава насетне обаче започна да поевтинява и година по-късно се търгуваше за под 3 500 долара. През 2019 г. отново започна да нараства, като през юли доближи цени от 12 000 долара за брой. В края на лятото обаче трендът отново стана низходящ.", "date": "2019.10.07", "title": "Bitcoin пропадна под $8 000 през почивните дни"}
{"url": "http://www.cross.bg/zayavi-radev-grada-1614851.html", "text": "/КРОСС/ \"Вие бяхте първите представители на политическа партия, които потърсиха комуникация, а това показва едно подобаващо отношение\" - с тези си думи председателят на Адвокатска колегия Пловдив-  Иван Демерджиев започна днешната среща между  членовете на колегията с представителя на левицата Николай Радев и кандидатите за общински съветници от листата на „БСП за България\" . „Ние сме готови съвсем безкористно и безвъзмездно да дадем знанията и уменията си  стига те да са в полза на града. Ние искаме да сме обществено обвързани\" - заяви  адв. Демерджиев. „Да  ползваме мнението на професионалните гилдии в града е една от целите, които аз и моите съпартийци си поставихме.\"- категорично заяви Радев. „Получаването на професионално мнение за решаването на специфични проблеми са изключително важни за нас ! „ - допълни математикът. На днешната среща присъстваха също и кандидатите за общински съветници - Нели Петрова, Огнян Урбалов и Т. Кръстев.„Кметът може да насочва развитието на града, а ние искаме Пловдив да се превърне в един по-високо технологичен център на развитие.\"- изтъкна кандидатът. Ръководството на професионалната гилдия бе запознато от кандидата на левицата Николай Радев  с идеите му  за ежемесечни срещи с професионалните гилдии с цел получаване на експертно мнение по важните въпроси на пловдивската общественост. „Общинските служители трябва да се дисциплинират и да осъзнаят, че носят отговорност за всяко свое действие при извършване на служебните си правомощия „- наблегна ръководителят на професионалната гилдия. Беше изразено становището ,че липсата на отговорност от общинските служители много често води до действия в ущърб на пловдивчани.  Председателят Иван Демерджиев посочи пример с колелото на водната палата, което не само че затруднява предвижването ,но е и на  съмнително висока цена за което никой не понесе отговорност. В предишни мандати се искаше становище на прокуратурата  при взимане на решения на общинския съвет. „ Считам, че най-доброто експертно становище би било това на градската адвокатска колегия.\" заяви Т. Кръстев. „ Ние се борим за правата на гражданите. Вие отстоявате законността и правата на гражданите - Имаме обща цел! „ - добави юристът Огнян Урбалов.„Хората нямат доверие на политиците,но мисля, че нещата в днешно време се променят. Аз съм юрист с 27 годишен опит и съм на мнение, че наболял проблем в местното управление е липсата на юристи в Общинския съвет. Считам,че местното законодателство трябва да претърпи промени и съм абсолютно съгласна с колегите си, че взаимопомощта с АК Пловдив е наложителна.\" - изказа мнението си кандидатът за общински съветник, юрист и преподавател по данъчно и финансово право в ПУ Нели Петрова.„За да управлява един кмет пълноценно своята община, то той трябва да се допитва до експерти в различните области.\"- заяви директорът на „Езикова гимназия Пловдив\".", "date": "2019.10.07", "title": "Николай Радев - кандидат за кмет на Пловдив се среща с Адвокатската колегия в града"}
{"url": "http://www.cross.bg/ninova-silistra-proizvodstvo-1614852.html", "text": "/КРОСС/ Председателят на БСП Корнелия Нинова се срещна с граждани в Силистра и подкрепи кандидата за кмет Момчил Неков и листата за общински съветници, както и кандидатите за кметове в  Тутракан, Кайнарджа, Ситово, Ветрен, Сребърна, Калипетрово и Айдемир. Заедно с Момчил Неков представиха плана на левицата за бъдещето на общината Силистра. \"Винаги сме настоявали, че държавата трябва да положи собствени усилия и грижи за защита и развитие на българското производство. Част от тази цел може да бъде подпомогната на регионално ниво, с мерки, които предлагат и тук нашите кандидати. Приветствам програма им, в която предвиждат създаване на общинска рибна борса и такава за плодове и зеленчуци\", заяви пред стотиците граждани на Силистра Нинова. Тя поясни, че по този начин производителите могат пряко да излагат продукцията си. Нинова даде пример с работещ механизъм в Румъния, която наскоро е създала държавно предприятие за изкупуване на родната продукция и нейната преработка. \"Силистра има огромен потенциал за развитие на селско стопанство и земеделие. Каквото и да искаме да направим за вас, без икономика и производство няма да стане. Затова е прекрасна идеята на кандидатите ни да създадат общински гаранционен фонд, с който  да помогнат на млади предприемачи, които искат да открият и развият производството\", каза още председателят на БСП. Тя допълни и друг ангажимент на левицата - ако фирми искат да инвестират,  да им бъдат намалявани местните данъци и такси. Нинова засегна и проблема със здравеопазването. \"И в болниците в цяла Силистренска област няма увеличение на заплатите на медицинските сестри. Петдесетте милиона, отпуснати уж за увеличение на възнагражденията им, лично от Борисов, ги няма. Общото между тези, които протестират и тези, които оспорват протеста, е  че са излъгани еднакво\", каза още тя. \"Пожелавам ви да бъдете здрави и силни, да вярвате в победата и да имате кураж. Гласувайте за това да имате подредена община, да добрувате вие, вашите деца и вашите внуци\", завърши Корнелия Нинова.", "date": "2019.10.07", "title": "Корнелия Нинова в Силистра: Общински борси ще са подкрепата на нашите кметове за местното производство"}
{"url": "http://www.cross.bg/simeon-dimitrov-byrgas-1614850.html", "text": "/КРОСС/ „Очаквах тази номинация, защото толкова обичам Бургас, че такава любов не може да не получи ответност.\" Думи на номинирания за почетен гражданин тази година Симеон Димитров. Философ, филолог, писател, драматург, театрален режисьор. На девети октомври представя в Дома на писателите деветата си поетична книга. \"Още преди десетки години, когато завърших българска филология, поисках да бъда учител в Бургас, но не ме разпределиха там...След това записах режисура и в последния курс на академията от бургаския театър дойдоха и ме взеха от студентската скамейка. Преди това, обаче имах история като знак, участвах с младежка театрална трупа в бургаски фестивал, когато трябваше да отпътуваме с влака, едно момиче липсваше. Хукнах да го търся по хотели, по улици , накрая хукнах обратно към гарата, защото влакът потегляше. Бягах след потеглящия влак по перона и накрая се спрях и си помислих .....аз просто ще остана завинаги в този град\"- разказа режисьорът, който вярва в силата на всичко, което пожелаем и поискаме. На всичко, което изкажем с думи и направим с делата си. В момента режисьорът завършва най-новата си книга, свързана с дългия му опит като режисьор и психологическите му наблюдения върху работата на актьорите. Тя ще бъде насочена към актьори и преподаватели по актьорско майсторство и ще излезе догодина. 25 студенти на Симеон Димитров от последните  му години в Бургас вече са професионални актьори. Новото предизвикателство на режисьора е да направи младежка театрална формация за психологически театър, която да изследва пътя към себе си и към другите.\"Не можем да достигнем до нещо и до някого, ако първо не сме достигнали себе си\" - убеден е Симеон Димитров.", "date": "2019.10.07", "title": "Режисьорът Симеон Димитров с номинация за почетен гражданин на Бургас и с нова книга "}
{"url": "http://www.cross.bg/otbranata-kitaii-voenni-1614854.html", "text": "/КРОСС/ „Убеден съм, че сте добре подготвени. На това състезание представяте не само вашите умения, но и Българската армия. Затова ви пожелавам успех и на добър час\". С тези думи министърът на отбраната Красимир Каракачанов се обърна към българските участници в Седмите световни военни игри в У Хан, Китай, които бяха изпратени днес, 7 октомври, с официална церемония в Министерството на отбраната. Министър Красимир Каракачанов подари на всеки един от състезателите икона на Свети Георги - патрон на Българската армия с пожелание за добро представяне на спортния форум.Заместник-началникът на отбраната вицеадмирал Емил Ефтимов изказа признателност към командирите за полаганите грижи към военния спорт. Той благодари на спортистите за тяхната отдаденост и отговорност при подготовката за предстоящата световна надпревара.На церемонията присъстваха още заместник-министърът на младежта и спорта Стоян Андонов, аташето по отбраната на Китайската народна република старши полковник Лю Вейдон, висши военни и др.От името на военните спортисти  майор Илия Куцаров изказа благодарност за осигурената подготовка и възможност за участие в спортната надпревара в Китай с думите: „Ние ще дадем всичко от себе си и ще представим достойно Българската армия\".Българската делегация за Световните военни игри включва 36 души, от които 22-ма спортисти в 8 вида спорт, треньори, съдии, ръководители и официални лица. Спортната надпревара ще се проведе в У Хан, Китай, от 18 до 27 октомври 2019 г.", "date": "2019.10.07", "title": "Министърът на отбраната Красимир Каракачанов пожела успех на отбора на военните спортисти в Седмите световни военни игри в Китай"}
{"url": "http://www.cross.bg/kovacheva-okolnata-grazhdanite-1614853.html", "text": "/КРОСС/ Омбудсманът Диана Ковачева изпрати препоръка до външния министър Екатерина Захариева и ресорните министри на околната среда и водите Нено Димов и на здравеопазването Кирил Ананиев, в която настоява за мерки и своевременно информиране на обществеността заради екологичните проблеми в Босилеград, Сърбия и Западните покрайнини, които застрашават здравето и живота на хората. Повод за препоръката са жалби на наши сънародници и сръбски граждани от Босилеград, които сигнализираха Ковачева и обществения посредник на съседната държава Зоран Пашалич в изнесената обща приемна на 1 октомври т.г. за замърсяване на почвите и водите от мините в пограничните райони. Гражданите настояха за спиране на експлоатацията до изграждане на пречиствателни съоръжения за отпадните води и на други за съхраняване, контрол и управление на минните отпадъци от производството за преработване и обогатяване на добиваните в района оловно-цинкови руди. Те алармираха за повишаване на броя на злокачествените заболявания сред местното население и настояха за официална информация и трансгранична оценка на въздействието върху околната среда.„Въпреки поетите ангажименти в края на 2018 г. и началото на 2019 г., обогатителната фабрика в с. Караманица, под предлог че представлява пилотно или експериментално производство, продължава да работи без извършена оценка на въздействието върху околната среда вече четири години, с което далеч надхвърля максимално допустимите срокове съобразно със статута на изключението, предвидено съгласно Конвенцията за ОВОС в трансграничен контекст, ратифицирана от двете страни\", пише омбудсманът доц. Ковачева до отговорните институции.Тя подчертава още, че право на гражданите е да бъдат официално информирани какво се случва в близост до тяхното населено място.В препоръката си до българските власти доц. Диана Ковачева настоява създадената смесена комисия между ресорните министерства за опазване на околната среда и водите на двете държави, която ще заседава тази седмица, да бъде запозната с постъпилите жалби от общата приемна на националните омбудсмани, а поставените от гражданите въпроси да бъдат взети предвид.Тя акцентира, че е необходима съпоставимост на показателите за обществено здраве, включително чрез съвместно наблюдение и проследяване на здравния статус на жителите от потенциално застрашените населени места.Омбудсманът обръща внимание, че е важно като привременна мярка спирането на мината в с. Караманица до изграждане на пречиствателни съоръжения на отпадните води и на такива за съхраняване, контрол и управление на минните отпадъци от добиваните в района оловно-цинкови руди.„В рамките на двустранното сътрудничество за интегрирано управление на водите, като неразделна част да се изработи стратегия за механизмите за предоставяне на информация, консултации и участие на заинтересованата общественост в процеса на вземане на решения при спазване на установените международни стандарти за правата на гражданите и добра практика\", завършва препоръката си Диана Ковачева. Общественият защитник настоява за официална информация и становище по компетентност след срещата на ресорната съвместна комисия, включително и до гражданите, сезирали омбудсманите на двете държави. Препоръката тук: ", "date": "2019.10.07", "title": "След приемната в Босилеград омбудсманът Диана Ковачева с препоръка заради замърсяването на околната среда от минна дейност"}
{"url": "http://www.cross.bg/pchelni-semeiistva-stopani-1614856.html", "text": "/КРОСС/ От днес, 7 октомври до 18 октомври 2019 г., пчеларите могат да кандидатстват за държавна помощ de minimis в областните дирекции на ДФ „Земеделие\". Утвърденият финансов ресурс за помощта е в размер на 4,5 млн. лв.Финансова подкрепа имат право да получат пчелари, които притежават най-малко 20 пчелни семейства. Те трябва да са реализирали качествен пчелен мед през 2018 и/или през 2019 г. Продукцията им следва да отговаря на изискванията, заложени както в Закона за пчеларството, така и на Наредба за изискванията към пчелния мед, предназначен за човешка консумация.Финансовото подпомагане, което пчеларите ще получат по линия на минималната държавна помощ, ще покрие част от годишния им разход за отглеждане на пчелно семейство. Подкрепата има за цел да компенсира направените от стопаните разходи за зазимяването на кошерите и за справяне с последствията от неблагоприятните климатични условия, довели до ниски добиви на пчелен мед.Помощта се предоставя на земеделски стопани, занимаващи се с първично производство на селскостопанска продукция - физически лица, еднолични търговци, юридически лица и кооперации, отглеждащи пчелни семейства, които са регистрирани земеделски стопани, по реда на Наредба №3 от 1999 г.", "date": "2019.10.07", "title": "Пчеларите кандидатстват за de minimis "}
{"url": "http://www.cross.bg/miliona-oktoberfest-godina-1614857.html", "text": "/КРОСС/ Баварското народно празненство Октоберфест възниква през 1810 г. и от тогава до днес е един от най-посещаваните фестивали по света. За повече от два века е отменян или ограничаван само 24 пъти. По последни статистики за две седмици през бирените шатри в Мюнхен минават над шест милиона посетители всяка година. Рекордът беше поставен през 1985 г. с повече от седем милиона любители на бирата.Смята се, че посетителите на Октоберфест харчат над милиард евро за две седмици за бира, печени пилета, наденички, таксита, обществен транспорт, сувенири и развлечения.И ако рекордното количество изпита бира през 2014 г. достигна 7.7 милиона литра, а миналата беше 7.5 милиона, то тази година в Мюнхен се представиха малко по-скромно.  От 21 септември до 6 октомври близо 6.3 милиона души са посетили Октоберфест, които са изпили 7.3 милиона литра бира. Това е с 200 хиляди литра по-малко от миналогодишното издание на фестивала.  През 2019 г. и случаите на алкохолно натравяне са били по-малко - само 600, което е със 120 по-малко от миналата година. Общо обаче медиците са прегледали около 3120 пациенти. Не липсват и атаки срещу медицинските лица. Седем човека са проявили агресия към тях, от които три са били жени, посочват на официалната страница на Октоберфест.", "date": "2019.10.07", "title": "Октоберфест 2019 и колко бира се изпи тази година на фестивала"}
{"url": "http://www.cross.bg/egipet-poseshtenie-getzov-1614855.html", "text": "/КРОСС/ Председател на Съвета на директорите на ВМЗ ЕАД Сопот Атанас Богданов и изпълнителният директор на държавното дружество д-р инж. Иван Гецов бяха на официално посещение в Арабска република Египет на 4 октомври, където се срещнаха с министъра на военното производство Мохамед ал-Асар и неговия екип.ВМЗ запозна домакините със своите производствени възможности и продуктовата гама. Обсъдени бяха различни форми на сътрудничество между българската оръжейница и военните заводи към египетското Министерство на отбраната. По време на срещата и дискусиите върху широк кръг въпроси стана ясно, че има реални възможности за взаимно сътрудничество.Двете страни се споразумяха да обменят посещения на технически делегации, за да уточнят конкретни параметри и да работят за тяхното изпълнение.„След нашето посещение уверено мога да кажа, че през 2020 година ще нарасне многократно стокообменът на ВМЗ с различни производствени звена и организации в Египет. Поставихме началото на съвършено ново ниво на взаимоотношения, основано на доверие, коректно партньорство и реални резултати.\", коментира д-р инж. Иван Гецов.", "date": "2019.10.07", "title": "Ръководството на ВМЗ бе на официално посещение в Египет"}
{"url": "http://www.cross.bg/shatrata-provokatziya-dnes-1614858.html", "text": "/КРОСС/ Ден след като шатрата пред НДК, в която се помещава щаба на предизборната й кампания, беше нарязана, а преди това неколкократно надраскана с маркери и химикал, днес столичани се оплакаха в социалните мрежи, че автомобилите им са облепени с предизборни флаери на Манолова.Парадоксът е, че с такива е бил облепен и автомобилът на близък на семейството на кандидата.Във връзка с очевидната провокация Мая Манолова заявява:„Десети ден на кампанията и четири провокации към щаба ми от страна на опонентите. След вандалските набези над шатрата ни пред НДК, която е и единствената моя приемна за гражданите, след като вчера шатрата беше разрязана от злонамерени лица, след като подадохме жалба до МВР, защото вярваме в институциите, днес коли на столичани са облепени с мои рекламни материали. Категорично заявявам, че това е абсурдно действие и провокация на опонента ми. Показателно е, че автомобил на член на моето семейство също осъмна облепен с моите флаери. Веднага сезирам съответните органи, защото името ми е въвлечено в незаконни действия. Искрено съжалявам за неприятностите, които извършителите са причинили, разчитам компетентните органи да установят нарушителите и да прекратят това безобразие.Програмата ми днес продължава със среща с граждани и така ще бъде всеки ден до деня на изборите. И след това. И никакви провокации няма да ме спрат.\"", "date": "2019.10.07", "title": "Гражданският кандидат за кмет на София Мая Манолова отново стана обект на провокация от неизвестни лица"}
{"url": "http://www.cross.bg/lyulin-vsichki-sofiya-1614840.html", "text": "/КРОСС/- Люлин е най-големият квартал на София и смея да твърдя, че е петият по големина град в България. Ние, люлинчани, му казваме „град Люлин“. Тук живеят около 230 хиляди души, затова и районната администрация би трябвало да е много по-голяма от другите софийски райони. Ако бъда избрана ще направя екип от експерти на високо-професионално ниво по всички направления. Искам с тяхна помощ да съумеем да решим проблемите на района – а те не са малко.- Няма да говоря за инфраструктурата, това е най-наболелият проблем и то не само за „Люлин“. Ще споделя една моя лична мечта, която е и мечта на много от моите съкварталци. Както вече казах – ние сме един голям град в града, а Люлин няма и един парк. Имаме терен в сърцето на Люлин точно срещу Кооперативния пазар. Това е една пустееща поляна. Аз си обещавам, като своя лична кауза, ще направя тази поляна красив парк с фонтан по средата с красиви алеи и много пейки.- Другото, което трябва да се направи е свързано с наболял и животозастрашаващ проблем. Всички столичани знаят от медиите за инцидента през юни месец, когато загина от мълния един люлинчанин. За мен е стратегическа задача всички панелни блокове да ги оборудваме с гръмоотводи.  Панелите са от седемдесетте години. Всички сме си поправяли покривите по няколко пъти – нямаме нито един гръмоотвод.- Невъзможно е да го спрем, това е строителната мафия. Но можем поне да го ограничим. Ще се боря, ако бъда избрана, да няма презастрояване в зелените площи, в градинките и в местата за отдих. Нашият квартал не е все още така опасно презастроен и можем да го разширяваме периферийно. Не да вклиняваме нови блокове и да застрояваме зелените си площи, които много добре са били проектирани още по времето на социализма.- Прозрачността и обществените обсъждания са залегнали във фундамента на платформата ми. Постоянни, ежеседмични срещи ще правя с хората от различните микро-райони. Така най-точно могат да се дефинират проблемите, да намерят адекватни решения и да бъдат прозрачни действията както на кмета така и на районната администрация.- Мисля че вече на всички ни омръзна нищо да не се случва. Затова смятам, че хората са съгласни да излязат на референдум да си поискат своето, онова което е важно и необходимо за всички ни, а не само за група хора, които сега управляват.*** ", "date": "2019.10.07", "title": "Мая Александрова: Искам красив парк с много алеи в Люлин "}
{"url": "http://www.cross.bg/aleksandur-chast-glasyvat-1614841.html", "text": "/КРОСС/ Какво ги кара да не участват в избирателния процес?Йоанна Елми попита трима млади хора за техните мотиви:Те имат много имена. Нямото мнозинство, апатичните, непредставените. Онези близо 50% българи, които отказват да гласуват и са обект на обществен интерес преди всеки по-важен вот. Множество фактори рисуват сложния портрет на българския избирател. Няма как да знаем колко българи гласуват и колко - не, защото нямаме представа за точния брой на гражданите в страната, които имат това право. Данните, предосавени от ГРАО и НСИ, се разминават значително. Според едната институция има повече избиратели, отколкото граждани с избирателни права според другата - абсурдът е налице. Мъртвите души, които присъстват в избирателните списъци, но де факто не живеят на територията на населеното място поради една или друга причина, се движи между 800 хил. и над 1 милион. Спекулацията с техните гласове тежи в малките населени места, които играят решаваща роля за наклоняване на везните в полза на една или друга партия. \"Властите трябва действително да почистят избирателните списъци, начело с регистъра за гражданско състояние. Това предполага събиране на точна и актуална информация от различните администрации и държавни служби, за да бъдат премахнати от избирателните списъци inter alia починали лица, лица, пребиваващи в чужбина и въведени повече от веднъж лица\", пише в доклада си от 2017 г. Венецианската комисия. Негласуването невинаги означава незаинтересованост. Александър (името му е променено от редакцията), който живее в Чехия, казва: \"Прекалено следя политиката и новините, наблюдавам като цирк цялата ситуация.\" Според него ако достатъчно на брой хора не гласуват, структурите ще загубят своята политическа легитимност. За други, като Радослав Кирилов, който в момента е в Лондон, да не гласуваш е свободен избор да не бъдеш част от този тип обществен процес. Той не желае да поема отговорност и не се интересува отполитическия живот, макар политиката със сигурност да оказва влияние над ежедневието му. \"Гласуваш - участник си - имаш право на претенция; не гласуваш - не си участник и нямаш право на претенции\", казва ми той. Това неучастие обаче има своята цена и тя рядко е в ущърб на системата - напротив. Проучвания в САЩ, където традиционно около 40% от населението не упражняват правото си на глас, показват, че в резултат на това значителна част от обществото не е представена в политическия процес. Хората, които системно се въздържат от упражняване на гражданските права, често имат различни предпочитания от активно гласуващите, което задълбочава проблема с тяхното представяне. И съответно води до политики, които често са в разрез с техните интереси. Фактите сочат, че ниската избирателна активност и електоралните неравенства имат значителни политически последствия в дългосрочен план. Александър казва, че трябва да се случи нещо много екстремно, за да го убеди да отиде до урната. Радослав не вижда как би могъл да бъде привлечен от който и да е политик: \"В моите очи всички са еднакви, колкото и простовато и банално да звучи,\" споделя той. Тежко обвинение: \"Управляващите мислят за хората само когато стане време за избори\" Виктор е млад столичанин, който никога не е гласувал. \"Просто няма смисъл в цялата тази работа при нашите политици. Всичко е нагласено и подкупено.\"  Мнението на Александър не е по-различно: \"В България задкулисните сделки са част от това как се движат нещата. Не вярвам в демократичния процес у нас от отдавна.\"  Макар българите да харесват демокрацията, те не вярват в нейните институции. Доверието към партиите, парламента и правителството остава критично ниско. \"Когато по някакъв повод стане протест в знак на несъгласие от страна на народа към управляващите, те им замазват очите с куп лъжи и всичко тръгва постарому\", казва Виктор. Той е категоричен, че управляващите \"мислят за хората само когато стане време за избори\", а през останалото време \"гласуват малоумни закони, които влошават живота на българите\". За него негласуването не е форма на протест, напротив - той действително не вижда причина да го прави, защото така или иначе всичко е предначертано. Александър, Виктор и Радослав са единодушни, че гласуването е лишено от смисъл, когато демокрацията е просто параван. Чувството за безалтернативност вероятно е най-доброто политическо оръжие, което настоящата политическа система успя да създаде през последните двайсет години. Играта на сини и червени може да залъгва една част от избирателите, но за останалите картинката е ясна. И докато предизборната надпревара се води по този начин, ще печели само статуквото. А броят на негласуващите ще расте.", "date": "2019.10.07", "title": "Защо не гласувам: трима млади българи разказват"}
{"url": "http://www.cross.bg/tehnologii-zhelyazkov-marka-1614839.html", "text": "/КРОСС/ С Българската академия на науките работим по много проекти, свързани с иновациите, дигиталните технологии, информационните технологии и съобщенията. Това заяви министърът на транспорта, информационните технологии и съобщенията Росен Желязков при валидирането на юбилейната марка за 150-годишнината от създаването на БАН.Министърът отбеляза, че в епохата на дигитализацията, пощенската марка продължава да бъде универсалният символ, който свързва хората. Той подчерта, че през настоящата година с пощенски марки се отбелязват редица годишнини, но БАН е единствената институция, която чества 150 години от учредяването си.„Благодаря на всички хиляди учени, които работят в най-малко 50 организации в рамките на Академията, за тяхната работа, защото България, като част от Европа, е люлка на науката. Нека си пожелаем и в бъдеще време да бъде люлка и на новите технологии, да догонваме и изпреварваме останалия свят\" с тези думи Желязков поздрави академичната общност по време на церемонията.Юбилейната марка бе валидирана от  министър Росен Желязков, председателя на БАН акад. Юлиян Ревалски, изпълнителния директор на „Български пощи\" Деян Дънешки и художника на проекта Мая Стайкова. Тя е с тираж 6 500 броя. ", "date": "2019.10.07", "title": "Министър Росен Желязков: Работим заедно с БАН в няколко области"}
{"url": "http://www.cross.bg/research-dolara-miliarda-1614803.html", "text": "/КРОСС/ Годишният приход от роботизирани \"ръце\" (коботи) ще достигне 11,8 милиарда долара до 2030 година, според наскоро публикувания анализ на ABI Research, консултантска компания за глобалния технологичен пазар. Когато към него се добавят и приходите от накрайници, аксесоари и софтуер, пазарът на екосистемата на коботе,  възлиза на 24 милиарда долара до 2030 г. с цялостен годишен темп на растеж от 28,6%, уточнява още в анализа си ABI.Анализът е от ABI Research - Индустриалния пазар на колаборативни роботи, който е част от услугите на компанията за изследване на индустриалната, колаборативната и търговската роботика. Компанията заяви, че колаборативната роботика ще се развива все повече в следващите 10 години благодарение на работата на иноваторите.  Въпреки това пред компаниите остават и някои  предизвикателства. ", "date": "2019.10.07", "title": "Пазарът на коботи ще достигне 11 милиарда долара до 2030 г, според проучване на ABI Research"}
{"url": "http://www.cross.bg/sliven-momiche-puteka-1614842.html", "text": "/КРОСС/ Прокуратурата в Сливен ще поиска постоянен арест за шофьора, блъснал момиче на пешеходна пътека. Това съобщи говорителят на Окръжната прокуратура в града Ваня Белева. Инцидентът стана в 04:00 ч. на 6 октомври на булевард \"Бургаско шосе\" в града. 16-годишно момиче от Сливен загина, блъснато от кола на пешеходна пътека Лек автомобил \"Алфа Ромео\", управляван от 28-годишен шофьор, удари 16-годишно момиче, пресичащо на пешеходна пътека. Момичето почина на място. Шофьорът избягал, но малко по-късно е издирен и задържан, като пробата за употреба на алкохол е отчела 2.24 промила. От 3 до 15 г. затвор за пияния шофьор, убил 16-годишно момиче в Сливен (ВИДЕО) Предстои Окръжен съд - Сливен на заседание днес да разгледа искане за постоянна мярка \"задържане под стража\". По думите на прокурор Белева, предвиденото наказание за подобен род престъпления е от 3 до 15 години затвор и отнемане на шофьорската книжка.", "date": "2019.10.07", "title": "Ще поискат постоянен арест за шофьора, блъснал момиче на пешеходна пътека в Сливен "}
{"url": "http://www.cross.bg/zagora-stara-ychilishtnata-1614843.html", "text": "/КРОСС/ За трети път Стара Загора е домакин на Национален форум „Дни на училищната психология\", в който ще участват специалисти от над 30 града в страната. Три дни те ще обсъждат добри практики за обща и допълнителна подкрепа за личностното развитие на учениците от психолози и педагогически съветници и ще споделят модели на диагностична и консултативна работа с деца и родители. Ще бъде представена и интерактивна групова дейност по различни проекти. В пленарните заседания на форума ще се включат и специалните гости - проф. Даниела Тасевска от Великотърновския университет \"Св. Св. Кирил и Методий\" и проф. Галина Кожухарова от Департамента за информация и повишаване квалификацията на учителите в Стара Загора. За втора поредна година на дните на училищната психология, които се организират с подкрепата на общината и Регионалното управление на образованието в Стара Загора, ще се връчи награда за принос в училищната психология. Дните ще се проведат от 9 до 11 октомври в Регионалната библиотека „Захарий Княжески\".", "date": "2019.10.07", "title": "Специалисти от 30 града ще участват в „Дни на училищната психология“ в Стара Загора "}
{"url": "http://www.cross.bg/polychim-f-samoleti-1614844.html", "text": "/КРОСС/ Изцяло споделям позицията на премиера Бойко Борисов, че при плащането на самолетите F-16,  не е имало лобизъм. Разбира се, че нямаше лобизъм. Имаше грозен, просташки слугинаж от страна на българското правителство към САЩ. Този слугинаж има унизителни параметри, защото Щатите не са лобирали. Те просто изпратиха помощника за зам.-държавния си секретар, който дойде и разпореди да платим F-16, които ще получим незнайно кога. Тогава всички международни анализатори бяха втрещени от антидържавния подход на българското правителство, което до ден днешен не отговаря на следните въпроси:1.\tКолко ще струва издръжката на сегашната ни военна техника, докато получим новите самолети? 2.\tЗащо правителството лъже българския народ за цената на въпросните самолети F-16, като не включват в нея ДДС?3.\tЗащо правителството лъже българския народ как ще бъдат обслужвани самолетите и колко допълнителни разходи ще имаме в следствие на това?4.\tЗащо управляващите лъжат българския народ и военновъздушните ни сили за военното оборудване, което ще получим, заедно със самолетите F-16?5.\tИма ли другаде в сета заплащане на милиарди срещу липсата на всякакви гаранции, че ще получим тези неизпитани самолети?6.\tАко с тези самолети загинат наши пилоти, то тогава кой носи отговорността? Защото тогава Каракачанов вероятно ще е обект на приключило разследване и ще е „на сигурно\" място, а Борисов вече ще е господин Никой. На тези въпроси АБВ има един отговор: Скъпи Борисов и КО - МАРШ ОТ ВЛАСТТА!", "date": "2019.10.07", "title": "Румен Петков: Сделката за F-16 не е никакъв лобизъм, а грозен слугинаж"}
{"url": "http://www.cross.bg/yvrezhdaniya-horata-vuzmozhnosti-1614848.html", "text": "/КРОСС/ В България хората с увреждания са една от рисковите групи на пазара на труда. По данни на НСИ, една трета от тях са в трудоспособна възраст, но едва около 10% са включени в заетост. Това се дължи на различни фактори, сред които дискриминация, недоверие от страна на работодателите, ограничени възможности за избор на професионално развитие, породено от дефицити в здравословния статус на хората с увреждания, социалната изолация и др. В този контекст,  и стартират съвместен едногодишен проект, финансиран по ОПРЧР, чиято основна цел е да допринесе за повишаването на достъпа до заетост на лица с увреждания. Усилията на НПО и БСК ще са насочени към подобряването на връзката между работодателите и хората с увреждания, като първата стъпка към това е разработването на информационен портал, който да улеснява хората с увреждания да търсят и намират работа, която да съответства на техните възможности, потребности и професионални стремежи. Порталът ще предоставя, както полезни обучителни ресурси, така и възможности за търсене на работа. В модул на системата работодатели ще могат да публикуват своите обяви, както и ще имат възможности да се запознаят с обучително съдържание, насочено към особеностите на различните групи хора с увреждания и начините за по-добра комуникация с тях. В рамките на общата инициатива между пациентската и работодателската организация ще се проведе и информационна кампания за значимостта на трудовата интеграция на хората с увреждания. Пет регионални форума - в София, Пловдив, Варна, Бургас и Русе, ще дискутират локалните възможности за адаптацията на пазара на труда на лица с увреждания. 10 социални работници в петте града ще предоставят посреднически и консултантски услуги на лицата с увреждания. Очаква се на всяко лице с увреждания да бъде изготвена индивидуална оценка, на базата на която да се предоставят консултации, свързани с повишаване на квалификацията чрез подкрепа за включване в образователни и професионални курсове за преквалификация, посредничество за стартиране на работа пред работодатели, информиране за подходящи работни места и др. Социалните работници ще предоставят и емоционална подкрепа на лицата с увреждания, насочена към повишаване на мотивацията, както и регулярно ще съдействат за провеждането на скрининг изследвания, чрез които да се проследява здравословното състояние на хората с увреждания. В дейностите по проекта ще бъдат включени и 200 близки на хора с увреждания, които полагат грижи за тях. Проектът е на стойност 194 932.50 лева.", "date": "2019.10.07", "title": "НПО и БСК ще насърчат 200 лица с увреждания да започнат работа"}
{"url": "http://www.cross.bg/ofisa-kradtzite-kasierkata-1614845.html", "text": "/КРОСС/ Банковите обирджии, които в София задигнаха 175 хил. лв, наблюдавали касиерката на ограбения офис от месец. С тази задача бил натоварен единият от тях, на който пръв му дошла идеята за кражбата, забелязвайки, че служителката е небрежна в своите действия. Това съобщи шефът на СДВР Георги Хаджиев. Той и градският прокурор на София Емилия Русинова дадоха повече подробности по случая. Навикът й бил, когато излиза от офиса, да заключва само входната врата, но не и трезора, където се намирали парите. Дръзката кражба стана в събота около 15:30 и 16:00 ч., като ограбеният офис се намира в хранителен магазин в ж.к. \"Люлин. Час след кражбата бил задържан извършителят - този, който наблюдавал касиерката. А вчера в дома си в кв. \"Банишора\" бил арестуван и човекът, който разработил ключа, с която крадците отключили вратата на офиса, като ключарят е обвинен в помагачество. Издирват се още двама. Те са известни на полицията. Прокурорката уточни, че близка на единия от крадците е била използвана като отцепка, жената наблюдавала дали някой няма да се приближи към офиса и трябвало да сигнализира крадците. Това, което е любопитно, е че в помещението е имало и други суми пари, които все още не са уточнени, но апашите се насочили само към чувалчето в трезора. Това, че сейфът не оставал незаключен, се виждало извън офиса. Полицията е открила опожарен и автомобилът \"Тойота\", с който тримата крадци се предвижвали. След престъплението двама от тях, пътували с колата, която впоследствие била опожарена, а единия по друг начин.", "date": "2019.10.07", "title": "Банковите обирджии наблюдавали касиерката от месец"}
{"url": "http://www.cross.bg/vuzrast-partnyorite-suyuz-1614847.html", "text": "/КРОСС/ Любовта може да пламне между всякакви хора, без значение каква е разликата във възрастта им или какъв точно е социалният им статус. Дали обаче подобен съюз би бил щастлив или е по-добре просто е да се насладите на момента и да потърсите по-подходящ партньор? Как ще се развият отношенията ви, ако има разлика във вашата възраст и тази на половинката ви? На тези въпроси ще отговорим в следващите редове. Ще ви споделим и каква е идеалната разлика във възрастта между мъжа и жената. Хармонията в една връзка преди всичко разбира се зависи от емоционалната зрялост на партньорите и способността им за постигане на консенсус. Определени статистически данни разкриват няколко неща. Смята се, че най-силните брачни съюзи се създават, ако съпругът е с две до пет години по-голям от съпругата си. В този случай умственото развитие на партньорите е приблизително същото. Мъжът вече е в състояние да застане начело на семейството. Той ще предпазва половинката си и същевременно няма да указва прекалено силен натиск. Ако обаче партньорите са възрастни и са преминали тридесетгодишна възраст, то тогава е възможен силен брачен съюз и между хора, които са си връстници. Двойка, може да бъде щастлива и ако една жена е малко по-възрастна от съпруга си, защото на такава възраст (над 30) един мъж си е самодостатъчен. За представителките на нежния пол, които са преминали тази възрастова граница, по-младите мъже се струват по-привлекателни и интересни. Има все повече бракове, при които съпругът е доста по-възрастен от своята избраница. Обществото вече става все по-толерантно към такива двойки. Доказано е, че дамите запазват свежестта и привлекателността си много по-дълго при подобен съюз. Има и бракове, при които мъжът е доста по-млад от любимата си. Млад партньор прилича със свежест и наивност. Жените все пак предпочитат съюзи с по-възрастни и мъдри мъже именно заради тяхната зрялост и опит в решаването на проблеми. Младата жена се чувства много по-защитена, отколкото с мъж на нейната възраст или по-млад. Слабата страна на неравностойните бракове е, че младият партньор все още има нужда от забавения и партита, а по-възрастният иска спокойствие и тишина. Кавгите могат да възникнат заради различните житейски цели, възгледи и интереси. Ако мъжът е много по-възрастен от своята съпруга, винаги има нотка на съмнение за мотивите на дамата и това се пренася в отношенията им в даден етап от връзката.", "date": "2019.10.07", "title": "Каква е идеалната разлика във възрастта между мъжа и жената в една връзка?"}
{"url": "http://www.cross.bg/putishtata-godini-slychai-1614831.html", "text": "/КРОСС/ Съветът на ЕС прие днес промени в правилата за пътната безопасност, с които се въвежда задължителна оценка на състоянието на пътищата на всеки пет години. Целта е да бъде намален броят на смъртните случаи и тежките наранявания с по-добро проектиране и поддържане на пътищата, тунелите и мостовете, се посочва в съобщение на Съвета. ЕС цели до края на следващата година да постигне намаление наполовина на смъртните случаи на пътя в сравнение с данните от 2010 г., а до 2050 г. броят на загиналите да бъде сведен почти до нула. От държавите ще се изисква да оценяват безопасността на цялата пътна мрежа поне веднъж на всеки пет години. Предвижда се на основата на тези оценки да бъдат предприемани необходимите промени за подобряването на състоянието на пътищата. Първите оценки на цялостната пътна безопасност се очакват най-късно през 2024 година. Ще стане задължително при изготвянето на оценките да се вземат предвид пешеходците, колоездачите и другите уязвими участници в пътното движение. През 2017 г. в почти половината от смъртните случаи на пътя в ЕС е имало представители на тези уязвими групи, се отбелязва в съобщението.", "date": "2019.10.07", "title": "Съветът на ЕС прие на всеки 5 години да се прави задължителна оценка на пътищата"}
{"url": "http://www.cross.bg/leva-dimitrov-pone-1614832.html", "text": "/КРОСС/ Получихме уверение, че в проектобюджета на НЗОК за 2020 година ще бъдат заложени поне 200 млн. лева допълнително за болнична помощ, от които ние настояваме поне 70% да отидат за заплати. Колко да са парите за персонал, колко за издръжка, ще бъде предмет на новия Национален рамков договор, който се приема заедно с бюджета на Здравната каса и държавния бюджет. Това каза президентът на КНСБ Пламен Димитров след среща в Министерски съвет с министъра на здравеопазването Кирил Ананиев Кирил Ананиев е министър на здравеопазването ва третия кабинет на Бойко Борисов. Роден е през и вицепремиера Томислав Дончев Томислав Пейков Дончев е български политик от партия ГЕРБ, заместник, предаде репортер на Novini.bg. Искаме поне половината от средствата за здравеопазване - около 2 млрд. лева, да отидат за хората. Това трябва да стане с новия рамков договор. Водени са предварителни разговори и се надявам, че този път ще сме на едно мнение, заяви Димитров. Това, което чух днес тук за училищното и детското здравеопазване, ме кара да съм умерен песимист. Там заложените средства за увеличение на заплатите не колкото исканите, затова битката продължава, посочи синдикалният лидер. Най-вероятно, ако се изпълни това, което се залага, няма да има пробем за 900 лева за сестрите и 1100 лева за лекарите и останалите медицински специалисти, каза още Пламен Димитров, като добави, че на срещата са заявени стъпки и за подпомагане на малките лечебни заведения.", "date": "2019.10.07", "title": "Отпускат още 200 млн. лева за болнична помощ "}
{"url": "http://www.cross.bg/slyzhiteli-lyaskovetz-trimata-1614830.html", "text": "/КРОСС/Над 3 тона акцизни стоки без бандерол са иззели служители на полицейското управление в Горна Оряховица при спецакция, съобщиха от ОДМВР-Велико Търново.В петък е била извършена проверка на помещение в търговски комплекс в града, с управител 51-годишен криминално проявен и осъждан мъж от Лясковец. Там, освен управителя, полицейските служители открити още двама мъже - 45 години от Лясковец, известен на полицията и осъждан, както и мъж на 53 години от Пловдив.Тримата с електрическа помпа преливали течност с мирис на спирт от бидони, намиращи се в микробус, управляван от пловдивчанина. При последвалите претърсвания в помещението са намерени и иззети общо 3 000 литра от течността, с честота 95.6%. Тримата са задържани за срок до 24 часа по ЗМВР.По случая е започнато досъдебно производство.В рамките на проведената операция е извършена проверка и в помещения на стопански двор в село Драгижево, собственост на 48-годишен мъж от Лясковец. Там полицейските служители намерили и иззели още 180 литра течност, с мирис на ракия, без документи за платен акциз. Образувано е досъдебно производство. ", "date": "2019.10.07", "title": "Иззеха над 3 тона акцизни стоки без бандерол в Горна Оряховица"}
{"url": "http://www.cross.bg/ninova-vuzrastnite-zhelyazkov-1614833.html", "text": "/КРОСС/ Председателят на БСП Корнелия Нинова се срещна с жители на Тервел, за да подкрепи кандидата на левицата за кмет на общината Пламен Желязков и листата за общински съветници. Тя представи акценти от платформата на социалистите за местната власт, като подчерта, че трябва да има справедливо финансиране на общините, част от събраните данъци да остават при тях, както и самостоятелни бюджети за кметствата. Според нея е недопустимо еднолично Борисов да раздава парите, събрани от данъци в бюджета. \"Част от социалната ни програма е общинска помощ за ин витро процедури за семейства с репродуктивни проблеми. Наши кметове вече го осъществяват. Това е тема, за която в по-малките населени места не се говори, и при сегашното състояние на здравеопазването, е непосилно за повечето млади семейства да си позволят разноските\", обясни Нинова. За възрастните хора тя разясни, че левицата отново е внесла в парламента закон за възрастните хора. \"Миналата седмица го внесохме за трети път. Отново за трети път, от ваше име, ще се борим за неговото приемане. Защото той ще даде възможност в общините да се осигури на възрастните хора активен социален живот. Кандидатът на левицата за кмет на Тервел Пламен Желязков се ангажира с подкрепа за медицинските практики в селата, помощ за читалищната дейност, както и осигуряване на сметосъбиране и сметоизвозване във всяко населено място. \"През следващите 4 години градът ще бъде още по-красив, а селата - спокойно и приятно място за живеене\", каза още Желязков.", "date": "2019.10.07", "title": "Нинова в Тервел: Част от събраните данъци да остават в общините"}
{"url": "http://www.cross.bg/sili-amerikanskite-tyrtziya-1614822.html", "text": "/КРОСС/ Кюрдите предупредиха, че това ще доведе до \"много негативни\" последици във войната срещу ДАЕШ (\"Ислямска държава\"), съобщават медии.Ръководените от кюрдите Сирийски демократични сили обявиха, че американските въоръжени сили се изтеглят от североизточната част на страната след неизпълнение на поетите ангажименти. \"Американските сили не изпълниха ангажиментите си и изтеглиха силите си от граничните райони с Турция, сега Турция подготвя операция за инвазия в Северна и Източна Сирия\", се казва в съобщение на Сирийските демократични сили, които контролират голяма част от региона. В неделя вечерта Белият дом обяви, че скоро Турция ще започне дълго планирана военна операция за създаване на \"зона за сигурност\". Администрацията на САЩ допълва, че американските сили няма да подкрепят операцията и също така няма да се месят. Сирийският център за наблюдение на човешките права потвърди, че американските сили са се изтеглили от ключови позиции в Рас ал Айн и Тал Абяд.", "date": "2019.10.07", "title": "Сирийските кюрди: САЩ нарушиха ангажиментите си"}
{"url": "http://www.cross.bg/horata-bankova-administratziya-1614835.html", "text": "/КРОСС/ \"Общинската администрация трябва да промени безразличното си отношение към гражданите, особено в малките населени места\". Това заяви кандидатът за кмет на Ловеч, подкрепен от \"БСП за България\", Радина Банкова по време на среща с хората в село Горно Павликени. Тя подчерта, че е натрупала достатъчно опит в работата си като предприемач през последните 25 години, ръководейки собствената си фирма, за да се опита да приложи наученото в една друга сфера, каквато е управлението на общината и да работи в полза на обществото. \"Ситуацията в Ловеч и в селата от общината е - пълен застой в икономическото развитие, а условията за живот не са като в една европейска държава\", каза тя. Банкова допълни, че хората напускат родния си град, младите хора не намират там реализация. По думите й е дошло време да се предприеме най - важната инвестиция - тази в хората. Според нея това може да стане като бъдат привлечени образовани и перспективни специалисти, които да се включат в най-изостаналите три отрасъла - здравеопазване, образование, икономика. \"Трябва да се даде нова надежда на хората, общинската администрация да промени безразличното си отношение към гражданите, да прояви интерес към техните проблеми, да се вслуша в предложенията им, свързани с промяната на сегашната ситуация\", категорична бе тя. Присъстващите на срещата си припомниха, че в селото досегашният кмет е идвал само докато го изберат, след това е забравил пътя към него, от общината не проявяват интерес през последните четири години какво се случва в Горно Павликени. \"Имаме много сериозен проблем с водоснабдяването - водопроводът е на повече от 70 години, багерът всеки ден копае, за да отстранява повредите, но с това се рушат улиците. Нямаме автобусен транспорт, с който хората да отиват директно до Ловеч, а ни се налага да използваме такъв с преминаване през други населени места. За възрастните хора не е възможно да се грижат за гробищния парк, електрическите стълбове се нуждаят от почистване, тъй като са обрасли с увивни растения\", споделиха присъстващите на срещата. Най - важния въпрос, който те поставиха беше кметският наместник в селото да се назначава от общинската администрация, само след като хората в селото са обсъдили кандидатурите и са направили своето предложение. Радина Банкова и Доротея Цанкова - водач на листата на кандидатите за общински съветници от Коалиция \"БСП за България\" бяха посрещнати в селото с червени рози. Цанкова обясни, защо БСП е застанала зад кандидатурата на Банкова - много от нейните идеи, особено тези, свързани със социалната проблематика, напълно съвпадат с предложенията на БСП.", "date": "2019.10.07", "title": "Радина Банкова: Общинската администрация трябва да промени безразличното си отношение към гражданите "}
{"url": "http://www.cross.bg/oktomvri-noemvri-diabet-1614834.html", "text": "/КРОСС/ Безплатни измервания на кръвна захар и гликиран хемоглобин ще бъдат проведени в 19 населени места в цялата страна. Те са част от образователната кампания „Открито за диабета\", която се организира за осма поредна година от фармацевтичната компания Sanofi България. Целта на инициативата е превенция, ранна диагностика на захарен диабет тип 2 и правилен контрол на заболяването, което в световен мащаб се превръща в новата здравна пандемия.По данни на Международната диабетна асоциация броят на пациентите с  диабет по света надвишава 425 милиона души. Всъщност всяко семейство е засегнато от болестта, защото всеки 11-ти човек по света има диабет.  У нас над 430 хиляди българи живеят с тази диагноза, като близо половината от тях не са диагностицирани. Всеки втори пациент с диабет не постига препоръчителните нива на кръвна захар. Това от своя страна може да доведе до сериозни усложнения, които често са животозастрашаващи. Tе могат да бъдат избегнати чрез ежедневни грижи и добро лечение на заболяването. Затова много важно е пациентите да не пропускат да изследват редовно нивото на кръвната захар и на гликирания хемоглобин, както и задължително да преминат през ежегодния безплатен преглед при ендокринолог, който здравната каса осигурява.Целта на безплатните измервания, организирани от Sanofi България, е да предостави възможност за профилактика на здравите и за контрол на заболяването  на хората с диабет чрез увеличаване на достъпа до здравни грижи в малки и големи населени места. По случай Световния ден за борба с диабета от септември до края на ноември ще бъдат организирани 23 измервания на кръвна захар и гликиран хемоглобин. От тях ще се възползват жителите на 19 населени места. Предстоящите дати за измервания са: (17 ДКЦ)(МЦ Гоце Делчев) (МЦ Владая)(ДКЦ 2)(24 ДКЦ)Детайлна информация за часовете на измерванията и адресите на медицинските центрове може да намерите на Ранното диагностициране ограничава тежките усложнения при болните, затова е много важно да се познават първите симптоми на диабета. Най-често срещаните симптоми са: често уриниране, силна жажда и чувство на глад. Освен общите симптоми се наблюдават и специфични за всеки от  двата типа диабет. При захарен диабет тип 2 голяма част от пациентите нямат никакви признаци в продължение на години. Повечето от тях са с наднормено тегло или затлъстяване, с натрупване на мазнини, предимно в областта на корема. Симптоми за заболяването могат да бъдат непрекъснатата умора, трудно заздравяващите рани и гениталните инфекции. Заболяването захарен диабет тип 1 започва рязко и драматично. При него повечето пациенти са с поднормено или нормално телесно тегло. Ранните симптоми при него са неестествена загуба на тегло, непрекъсната умора, нарушение на зрението и кожни и генитални инфекции. ", "date": "2019.10.07", "title": "Кампания „Открито за диабета“ осигурява безплатни изследвания за диабет в 19 населени места в цялата страна"}
{"url": "http://www.cross.bg/bulgariya-indewag-energiya-1614801.html", "text": "/КРОСС/ Първият в България Демонстрационен павилион с почти нулево енергийно потребление ще бъде открит на 10 октомври от 10:30 часа на бул. „Цариградско шосе\" № 72, Научен комплекс 2 - БАН.Цeнтралната лаборатория по слънчева енергия и нови енергийни източници  на БАН (ЦЛ СЕНЕИ/ ще представи първата сграда в България с фасада от стъклопакети с циркулиращ воден поток. Идеята на разработката е водата да улавя слънчевата енергия и получената топлина  от нея да бъде използвана за нуждите на сградата .Уникалният продукт предоставя решение за максимално оползотворяване на дневната светлина и постигане на оптимален вътрешен комфорт. Иновацията цели да допринесе за изграждането на офис сградите на бъдещето.Председателят на БАН акад. Юлиан Ревалски и проф. д-р инж. Дитер Брюгеман (координатор на проекта) ще открият официалното събитие. Ще участват партньори от Германия, Испания и България по проект InDeWaG (\"Industrial Development of Water Flow Glazing Systems\"), финансиран от програма „Хоризонт 2020\", направление „Енергийна ефективност\".Събитието се посвещава на 150-годишнината от основаването на БАН и финала на проекта InDeWaG. ", "date": "2019.10.07", "title": "Откриват първият в страната Демонстрационен павилион с почти нулево енергийно потребление"}
{"url": "http://www.cross.bg/nagrada-meditzina-nobelovata-1614837.html", "text": "/КРОСС/ Двама американци и британец спечелиха Нобеловата награда за медицина. Уилям Кейлин и Грег Семенза и Питър Ратклиф бяха отличени за научното откритие как клетките усещат и се приспособяват към наличието на кислород, съобщи БТА. Тазгодишните Нобелови лауреати разкриха механизма за един от най-важните адаптативни процеси на живота. Те идентифицираха молекулярните механизми, които регулират активността на гените като реакция на променливи нива кислород. Трудовете им проправиха пътя за обещаващи нови стратегии в борбата с анемията, рака и много други болести, обясни в изявлението си присъждащият наградата Каролински институт. Нобеловите награди ще бъдат връчени на церемония в Стокхолмската концертна зала на 10 декември - в деня на кончината на основателя на Нобеловата награда Алфред Нобел. Тази година паричната равностойност на наградата е 9 милиона крони (832 459 евро). Тя се разделя по равно между тримата лауреати. Първата Нобелова награда за физиология или медицина е връчена през 1901 г. на германеца Елим Адолф фон Беринг за работата му върху серумната терапия, специално за прилагането й при дифтерия. Чрез неговото откритие се отваря нов път за медицинската наука и дава на лекарите победоносно средство против „болестта и смъртта\". Миналата година Нобеловата награда за физиология или медицина спечелиха Джеймс П. Алисън и Тасуку Хонджо за открития, довели до пробив в лечението на рак.", "date": "2019.10.07", "title": "Трима души получиха Нобеловата награда за медицина"}
{"url": "http://www.cross.bg/vtori-leva-sofiya-1614838.html", "text": "/КРОСС/ Полицията в София е задържала втори човек за обира на 185 хиляди лева от банков клон в хипермаркет на бул. \"Европа\". По информация на БНР това е човекът, изработил ключа, с който е проникнато в офиса на банката.Продължава издирването на още двама мъже, за които се предполага, че са участвали в обира. Преди ден беше арестуван единият от участниците, у него бяха открити около 60 хил. лева от откраднатата сума.", "date": "2019.10.07", "title": "Задържаха втори заподозрян за банковия обир в София "}
{"url": "http://www.cross.bg/kusmeta-nalyavo-nazad-1614820.html", "text": "/КРОСС/ Всяка сутрин е времето да започнете живота си отново.   Пауло Коелю Каква прекрасна сутрин! Слънцето изгрява над хоризонта, като осветява с меките си лъчи сънливата земя. Светът наоколо оживява, събуждайки се от сладък сън. Вие, пълни с енергия и сила, след дългата нощ сте готови за работния ден, за нови победи и постижения ... Сутринта дарява най-идеалния заряд за целия ден. Именно тогава е най-лесно да се „договорим\" с Вселената да привлече късмета към нас. Опитайте по различен начин да погледнете на това време от деня и със сигурност ще „вкусите\" от неговата магия. Ритуалът на късмета е пряко свързан с началото на деня. Трябва да се извърши в рамките на един час след събуждането. Това не само ще ви помогне да се настроите на вълната от чудеса и просперитет, но и ще ви помогне да се събудите напълно. Опитайте се да го изпълнявате всеки ден, нека да се превърне в един хубав и добър навик. И тогава в живота ви ще има много приятни изненади и щастливи съвпадения. Смисълът на сутрешния ритуал на късмета е, че на съответното действие отговаря дадена фраза. В резултат на това ще получите малка вълшебна гимнастика.  Застанете прави. Краката на ширината на раменете, ръцете на кръста. Движете главата напред и назад, наляво и надясно (тихо или силно произнасяте): „Късмета се закрепва за мене!\" Размахвате ръцете нагоре, надолу, встрани: „Парите идват при мене.\" Наклон на тялото напред, назад, наляво и надясно: „Всичките мои дела са успешни!\" Правите няколко клека: „Живота ми се подобрява!\" Разбира се, можете да допълните малката си гимнастика с други упражнения, да си казвате други настройки и дори да ги обвържете с конкретни събития. Например: „Почивам в Бали\" и т.н. Колко ще изпълнявате всяко упражнение - вие решавате. Може би един път ще ви е достатъчен, а може да решите да направите цял комплекс. Главното е да започнете да го правите всяка сутрин! В крайна сметка няма да ви отнеме много време. 5 минути максимум! Но невероятен ще бъде ефектът!", "date": "2019.10.07", "title": "Сутрешен ритуал за късмет"}
{"url": "http://www.cross.bg/zlato-kamuni-selo-1614846.html", "text": "/КРОСС/ Родопа планина освен един от най-силните енергийни центрове в целия свят е и изключителна златодобивна мина. Красивият балкан пази в недрата си несметно количество злато, рубини, аквамарини и други благородни метали. Самородно злато се добива от много реки най-вече около Маджарово. Но едно историческо кътче, което стои по-встрани от голямата шумотевица, може да се окаже скритият коз на златотърсачите у нас. Става дума за едно от най-мистичните места в Източните Родопи - тракийското светилище Глухите камъни. \"Възвишенията около това свещено място са златоносни. Колеги златотърсачи са промивали самородно злато там и го потвърждават. Организирам експедиция в най-скоро време до това тракийско светилище с геолог и археолог. Ще видя отблизо тези тайнствени кръгове, наречени шарапани. Има хипотеза, че са използвани за промиване на руда от робите едно време, а впоследствие и на злато, което е по-тежко и е оставало на дъното, докато всичко останало е заминавало\", сподели пред \"България Днес\" Кирил Стаменов, председател на Асоциацията на търсачите на самородно злато. Преди броени дни той се завърна от експедиция в околностите на Свиленград и Любимец. \"Направихме експедиция за търсене и взимане на проби за самородно злато, но никъде нямаше вода. Набелязахме доста златоносни реки, които ще обходим подробно късната есен, когато има вода\", категоричен бе Стаменов. В отвесните стени на повечето скали са изсечени над 300 ниши, което прави светилището най-голямото средоточие на такива паметници в Източните Родопи. Археолозите са убедени, че Глухите камъни е едно от големите светилища на древността, нещо повече - смята се, че е било част от голям град с улици и къщи, който е бил разположен от връх Марина към река Арда. Това става ясно при разкопките през 2008 г., когато се установява, че границите на комплекса са много по-големи от първоначалните предположения. Светилището е разположено върху четири скални масива, разделени от дълбоки проломи. Намира се в най-високите части на източнородопския рид Гората при надморска височина 500-560 метра в землището на село Вълче поле. Намира се в рамките на община Любимец непосредствено до землището на село Ефрем, община Маджарово. Оттук се открива поглед и към началото на язовир \"Ивайловград\" при село Бориславци. На около 700 метра източно от местността се намира едноименният връх - Глухите камъни. \"Преди години траките са издигали култ към камъка. Има и друга хипотеза на български археолози, че тези кръгове, наречени шарапи, издълбани в скалите, са служели като своеобразна карта, посочваща къде в района се намира злато. Това скално светилище е обвито в много мистерии, легенди и хипотези\", добави още пред вестника шефът на златотърсачите у нас. През годините иманяри нанасят големи щети. Те от години ровят из района в търсене на огромно златно имане. За него разказва легенда, предавана от поколение на поколение в близкото село Малко градище. Според преданието някъде в района навръх Никулден бил погребан виден тракийски владетел заедно с \"девет вола злато\". Вярва се, че всяка година на 6 декември скритото в пещера тракийско злато се показва и ярко заблестява. \"Затова не е хубаво да се казват точните местонахождения на златоносните места. Но това от години е обект на небивал интерес. Такива има в района на Маджарово. Местни хора ни насочиха и към златоносни реки в Кърджалийска област, от които ще вземем проби в момента, в който водата се върне\", категоричен е златотърсач №1 в България.", "date": "2019.10.07", "title": "Глухите камъни - раят на златотърсачите"}
{"url": "http://www.cross.bg/holideiiz-interneshunul-astral-1614862.html", "text": "/КРОСС/ Един от големите туроператори у нас - \"Астрал Холидейз\", обяви фалит и започва процедура по несъстоятелност. Дружеството е официален представител на мощния британски туроператор Thomas Cook, чийто фалит бе обявен миналия месец. \"С огромно съжаление и разочарование, искаме да Ви съобщим, че се налага да прекратим дейността и да започнем процедура по обявяване в несъстоятелност на „АСТРАЛ Холидейз Интернешънъл\" АД от 07.10.2019 г. след почти 24 години присъствие на туристическия пазар и въпреки неимоверните усилия на ръководството и служителите\", съобщават от \"Астрал Холидейс\". Компанията уверява клиентите си у нас, че е предприела мерки, за да не бъдат финансово ощетени: \"...ръководството на „АСТРАЛ Холидейз Интернешънъл\" АД е предприело всички необходими мерки и e изпълнило всички свои задължения във връзка със Закон за туризма, за да защити Вас, своите клиенти. „АСТРАЛ Холидейз Интернешънъл\" АД поддържа валидна застрахова „Отговорност на туроператора\", за да може там, където нашите неимоверни усилия не са достатъчни, да бъдем подкрепени от нашите партньори ЗК „Уника\". Министърът на туризма Николина Ангелкова свиква днес среща с ръководството на „Астрал Холидейз\" и застрахователното дружество „Уника\" АД.  От Министерството на туризма съобщават, че „Астрал Холидейз Интернешънъл\" АД има валидна застраховка със застрахователната компания „Уника\" АД. Лимитът на полицата е 700 хил. лв. и е за срок до 14.11.2019 година.  В момента се работи по изясняване на точния брой туристи, които имат договори за туристическа услуга с \"Астрал Холидейз\". Дружеството уверява, че пътуванията на основната част от туристите, закупили почивки, които в момента се намират зад граница, са платени. Компанията информира още, че клиенти, закупили само услугата самолетен билет с редовни или нискотарифни авиолинии, също ще осъществят своите пътувания. В официалната позиция на дружеството се казва, че потребителите на „Астрал Холидейз Интернешънъл\" АД, които са внесли депозити или са платили изцяло сумите по своите бъдещи организирани пътувания, но „АСТРАЛ\" не е заплатил към партньор или доставчик, ще бъдат обезщетени както следва по закон. Туроператорът уточнява, че няма да има възможност да осъществи бъдещи планирани пътувания на част от своите клиенти след 07.10.2019 г. Клиенти с бъдещи пътувания, които са заплатени на 100% от \"Астрал Холидейз Интернешънъл\" към партньори, ще бъдат лично уведомени от служители на „АСТРАЛ Холидейз Интернешънъл\" АД.", "date": "2019.10.07", "title": "Фалитът на \"Thomas Cook\" повлече и Българския туроператор \"Астрал Холидейз\""}
{"url": "http://www.cross.bg/putya-gabrovo-dvizhenieto-1614821.html", "text": "/КРОСС/ Пропаднал пътен участък затруднява движението в отсечка по пътя между Габрово и село Стоманеците, съобщават от Областно пътно управление - Габрово. От там съветват шофьорите да са внимателни в участъка при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Условията за пътуване в Габровска област са нормални. Времето е слънчево, а настилките - сухи. На някои по-усойни места има и мокри отсечки. За изминалото денонощие няма нови въведени ограничения. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха, предаде Фокус. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на октомври. Същото предупреждение важи и за пътя между селата Селище и Стоките. Нека шофьорите карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на октомври. Обходният маршрут е по път III-401 Граница Ловеч - Кормянско - Малки Вършец за ППС над 3,30 м, при км 46+800 по общински път до III-403 в село Малки Вършец. ", "date": "2019.10.07", "title": "Пропадна пътят край Габрово, движението е затруднено"}
{"url": "http://www.cross.bg/razvitie-banka-kitaiiskata-1614829.html", "text": "/КРОСС/ През първите осем месеца на тази година Китайската банка за развитие е предоставила 142,9 милиарда юана (около 20 милиарда долара) заеми в подкрепа на борбата с бедността.Общият размер на текущите заеми за намаляване на бедността на банката до края на август е бил 1,17 трилиона юана. Плановете ? са тази година да отпусне кредити на стойност 300 милиарда юана.Открита през 1994 г., Китайската банка за развитие бе създаден с цел да осигури финансиране за големите национални проекти и стратегии за развитие. Тя засили подкрепата на държавата в борбата сбедността, което е една от „трите трудни битки\", които Китай трябва да спечели, за да изгради умерено проспериращо във всички отношения общество до 2020 г.", "date": "2019.10.07", "title": "Китайската банка за развитие отпусна 20 млрд. за справяне с бедността"}
{"url": "http://www.cross.bg/krichim-eood-sistema-1614824.html", "text": "/КРОСС/ На 9 октомври /сряда/ от 14 ч. до 16 ч. се ограничава преминаването по участък от третокласния път III-866 Кричим - Михалково за извършването на взривни работи, свързани с уширение на пътното платно в района на паметника на 22-та разстреляни перущенци. Това е в отсечката между Кричим и тунел „Кричим\". Обходният маршрут е по път II-86 Пловдив - Асеновград - Смолян. Необходимо е шофьорите да карат внимателно, със съобразена скорост и да спазват стриктно пътната сигнализация. Взривните дейности са необходими за изпълнението на проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча\". Проектът - лот 23, се финансира по Оперативна програма „Региони в растеж\" 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. По проекта се ремонтират 4 големи мостови съоръжения и тунела „Кричим\", който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. Изпълнител на строително-монтажните работи е „АВТОМАГИСТРАЛИ ЧЕРНО МОРЕ\" АД, а подизпълнител е „ИСА 2000\" ЕООД. Стойността на договора е 22 777 396,14 лв. с ДДС. Строителният надзор осъществява „ПЪТКОНСУЛТ 2000\" ЕООД. Договорът им е за 436 800 лв. с ДДС. Авторският надзор се осъществява от „Илия Бурда\" ЕООД. Техният договор е за 9 258 лв. с ДДС.", "date": "2019.10.07", "title": "На 9 октомври от 14 ч. до 16 ч. се спира движението на МПС по участък от път III-866 край Кричим"}
{"url": "http://www.cross.bg/godini-yredite-proizvoditelite-1614805.html", "text": "/КРОСС/ Проучване показва, че между 2004 и 2012 г. делът на големите домакински уреди, които са се развалили в рамките на пет години, се е увеличил от 3,5% на 8,3%. Затова производителите ще се задължават уредите да работят поне 10 години след пускането им в употреба. Новите стандарти ще важат за осветителни тела, перални машини, съдомиялни и хладилници. Те се въвеждат след многобройни жалби от потребители, разгневени от това, че уредите им се развалят веднага, след като изтече гаранционният срок. Това принуждава хората да купуват нови през 2-3 години.Половината от жалбите до контролните органи през последната година са свързани именно с отказано право на рекламация. В някои от случаите дори за търговците е по-евтино да предложат нов уред вместо ремонт, особено при по-евтината техника.За да се удължи животът на уредите, Брюксел ще задължи производителите да осигуряват части поне за 10 години след пускането им в употреба. От бранша на сервизните техници се опасяват, че промените ще доведат и до бум на пишман майстори. Освен това вероятно ще трябва да плащат по-скъпи части, което ще оскъпи ремонтите, но засега ще задържат цената им за тяхна сметка.Техниците се съмняват и в екоефекта, който се очаква да имат новите правила. В момента законът задължава производителите да дават минимум 2 години гаранция за всеки електроуред на пазара, но в някои от случаите търговците сами удължават този срок. В рамките на двете години законът ни дава право на рекламация и на безплатен ремонт. Ако след три ремонта дефектът не е отстранен, потребителите имат право да получат парите си обратно или да заменят повредената техника с чисто нова.Нова телевизия „Здравей, България\" ", "date": "2019.10.07", "title": "Бум на жалби за дефекти на електроуреди"}
{"url": "http://www.cross.bg/voda-sofiiiska-chasa-1614799.html", "text": "/КРОСС/ На 08 октомври 2019 г., във връзка с механично почистване и дезинфекция на резервоар „Ловджийска чешма\" община „Панчарево\" се налага спиране на водоподаването от 11:00 до 23:00 часа на клиентите на „Софийска вода\", живеещи в района на: вилна зона „Градищe\", вилна зона „Ловджийска чешма\"  вилна зона „Белика\" - ул. „Славей\", ул. „Роза\", ул. „Невен\". При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноски на адрес: вилна зона „Градище\" - ул. „Младежка\" - ъгъла с ул .3 -та - от 23:00ч. на 08.10.2019г.вилна зона „Ловджииска чешма\" - до Ловджийската чешма - от 23:00ч. на 08.10.2019г.На 08 октомври 2019 г. (вторник), във връзка с изграждане на сградно водопроводно отклонение на ул. „Позитано\" Център, се налага спиране на водоподаването от 10:00 до 20:00 часа на клиентите на „Софийска вода\", живеещи в района на:ул. „Позитано\", бул. „Христо Ботев\", бул. „Александър Стамболийски\", ул. „Княз Борис I\"  При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Позитано\" ъгъла с ул. „Цар Самуил\".На 08 октомври 2019 г. (вторник), във връзка с реконструкция на уличен водопровод на ул. „Борован\" местност „Карпузица\", се налага спиране на водоподаването от 09:00 до 21:00 часа на клиентите на „Софийска вода\", живеещи в района на:ул. „Борован\" от ул. „Евлия Челеби\" до ул. „Кореняците\"ул. „Евлия Челеби\" от ул. „Дамяница\" до ул. „Околовръстен път\", ул. „Сияйна\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Сияйна\" ъгъла с ул. „Евлия Челеби\". На 08 октомври 2019 г. (вторник), във връзка с превключване на уличен водопровод на ул. „Асен Джаков\" вилна зона „Киноцентъра\", се налага спиране на водоподаването от 09:00 до 21:00 часа на клиентите на „Софийска вода\", живеещи в района на:ул. „Марин Големинов\", ул. „Емануил Манолов\", ул. „Паскал Паскалев\", ул. „Нарцис\", ул. „Пчелица\" и ул. „Никола Анастасов\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Димитър Ненов\" ъгъла с ул. „Марин Големинов\".Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . ", "date": "2019.10.07", "title": "Спират водата в  някои части на столицата"}
{"url": "http://www.cross.bg/zabrana-avtomobili-prodazhbata-1614823.html", "text": "/КРОСС/ Дания и още 10 страни от ЕС призоваха за създаването на европейска стратегия за постепенно извеждане на дизеловите и бензинови автомобили от експлоатация, която да позволи до 2030 г. забрана за продажбата им в държавите членки като част от борбата с климатичните промени, предаде Reuters. Скандинавската страна отправи предложението в края на миналата седмица на европейска среща на министрите на околната среда, която се състоя в Люксембург.Бъдещият председател на Европейската комисия Урсула фон дер Лайен цели да превърне Европа в първия въглеродно неутрален континент до 2050 г. Според датската делегация за постигането на тази цел е необходимо транспортният сектор да намали въглеродните си емисии.ЕС цели до 2030 г. да намали с 40 на сто въглеродните си емисии, за да помогне за борбата с глобалното затопляне, припомня Reuters. През 2018 г. датското правителство обяви, че ще забрани продажбата на нови автомобили, задвижвани с изкопаеми горива. По-късно Дания се отказа от идеята, защото тя щеше да влезе в конфликт с европейските правила.Датският министър за климата и енергетиката Дан Йоргенсен изрази надежда предложението да се разреши на отделните държави членки да забранят продажбата на нови дизелови и бензинови коли да засили натиска върху еврокомисията да предложи пълно премахване на автомобили, задвижвани с изкопаеми горива, в блока в следващите десетилетия. По думите му, ако ЕС не може да се съгласи с общоевропейска забрана, ще бъде добре поне на отделните страни да бъде разрешено да прилагат подобна мярка. \"План А ще е това да бъде европейска забрана\", допълни той. Литва, Латвия, Словения, България и още няколко държави предложиха да се направи повече, за да се спре \"изтичането на въглерод\" чрез продажбата на автомобили втора ръка от Западна Европа в източните региони.По думите на Йоргенсен следващата стъпка на Дания ще е да създаде съюз с останалите 10 страни членки, които подкрепят стратегията ? за постепенно извеждане на дизеловите и бензинови автомобили от експлоатация и възможността за забрана на продажбата им в отделни държави членки.", "date": "2019.10.07", "title": "Дания иска пълна забрана на бензина и дизела в ЕС "}
{"url": "http://www.cross.bg/yaponiya-ribolov-prodykti-1614825.html", "text": "/КРОСС/ Eвропейският съюз  ще смекчи ограниченията за внос на хранителни стоки от Япония, които бяха въведени след аварията в АЕЦ \"Фукушима-1\" през 2011 г. Това ще стане до края на 2019 г. ЕС планира да вдигне забраната за внос на рибни продукти от японските префектури Ивате и Мияги.С особена строгост и акуратност се контролират хранителните продукти от префектура Фукушима. В Япония са установени най-строгите в света норми за безопасност на храните. Безопасността се контролира чрез система от щателни инспекции и незабавно ограничаване на дистрибуцията на храните.  От посолството на Япония у нас са категорични, че в префектура Фукушима не се извършва крайбрежен риболов, както и риболов с тралове, а само проучвателен риболов, както и че японските власти не допускат разпространени на пазара на риба и рибни продукти, които надвишават нормите.", "date": "2019.10.07", "title": "Eвропейският съюз ще смекчи ограниченията за внос на хранителни стоки от Япония"}
{"url": "http://www.cross.bg/nepulnoletni-litza-tryda-1614826.html", "text": "/КРОСС/ Изискванията за работа на непълнолетни са едни и същи и за учениците в дуално обучение, и за наетите в реална работна среда За поредна година дадените разрешения за работа на непълнолетни лица нарастват спрямо предходната година, като за деветте месеца на 2019 г. те надхвърлят 8700 бр. За сравнение за същия период през м.г. са били 7720 бр., което е ръст с повече от 12%. Едва 159 бр. са отказите при 115 бр. през 2018 г., което означава под 2% от исканията. Традиционно икономическите дейности, в които се наемат непълнолетни, са хотелиерство, ресторантьорство и търговия. Най-активно те работят през лятната ваканция. За ученици, включени в дуална форма на обучение, са дадени над 600 бр. разрешения за деветте месеца на т.г. Девет са случаите на отказ. Такъв се постановява, когато условията на труд на работните места, определени за работа на учениците, не отговарят на законодателните изисквания за санитарно-хигиенните норми - превишени експозиции на шум, на прах, нормите за микроклимата и др., или застрашават физическото и психическото им здраве. В тези случаи работодателите се насочват да определят други работни места в съответствие със закона и когато го направят, получават разрешение за новите работни места. Следва да се отбележи, че законодателството не прави разлика в изискванията за достъп до пазара на труда на непълнолетни лица, наемани в реалната икономика, и такива, наемани във връзка с дуалното обучение. С даването на разрешение те поемат отговорност, че непълнолетните няма да работят, респективно да се обучават, във вредни за тях условия. Поради това те са длъжни да прилагат Кодекса на труда и подзаконовите нормативни актове, касаещи закрилата на непълнолетните работници, еднакво за всички лица, ненавършили 18 г. Служителите на Агенцията обаче съдействат с всички допустими от закона средства на работодателите и директорите на професионални гимназии, за да могат все повече ученици да се обучават в реална среда. Единствено от работодателите зависи те да получат разрешение за наемане на непълнолетни лица, включително и в дуална форма на обучение, възможно най-бързо. Когато са представени всички необходими документи, служителите на дирекциите „Инспекция по труда\" полагат усилие да се произнесат в рамките на 3 дни, въпреки че законовоустановеният срок е 7 дни. Документите, които се изискват от работодателя за работа на непълнолетни лица, са идентични с тези, които се изискват за всяко работно място. Разликата е, че когато на него са наети непълнолетни, документите се предоставят предварително, а когато лицата са пълнолетни - при проверка. От страна на Инспекцията по труда работодателите са максимално облекчени при администрирането на процедурата за наемане на непълнолетни лица, като е създадена възможност подаването на исканията, както и получаването на разрешението или отказа, да бъде по електронен път.", "date": "2019.10.07", "title": "Инспекцията по труда отчита ръст с над 12% на разрешенията за работа на непълнолетни"}
{"url": "http://www.cross.bg/chlenove-suvetnitzi-obshtinski-1614828.html", "text": "/КРОСС/ Общинската избирателна комисия в Дупница отхвърли шестима членове на секционни комисии,регистрирани и като кандидати за общински съветници, тъй като изборният закон не позволява едно лице да участва в повече от едно качество в изборите.   След проверка от ЦИК е установено, че трима от кандидатите за общински съветници от \"Движение заедно за промяна\" - Валентин Атанасов, Калинка Богоева и Людмила Христова, са регистрирани и като членове на СИК, и ОИК - Дупница заличи имената им от списъците с членове на секционните комисии. Като членове на СИК са заличени имената и на Александър Павлов от листата за общински съветници на Росен Тимчев, на Юлия Орозова, кандидат за съветник от Партия „Българска нова демокрация\", и на Вергиния Костадинова от ЕНП, също кандидат за общински съветник. В Дупница вече са назначени 627 членове на секционни избирателни комисии.", "date": "2019.10.07", "title": "Отстраниха шестима членове на СИК в Дупница, регистрирани и в листите за общински съветници"}
{"url": "http://www.cross.bg/holideiiz-klienti-angelkova-1614874.html", "text": "/КРОСС/ Нямаме информация за състоянието на други туристически агенции. Обявилата несъстоятелност „Астрал Холидейз\" има валидна застраховка, но ситуацията в момента е изключително сериозна и изисква анализ. Това заяви на извънреден брифинг министърът на туризма Николина Ангелкова, предаде БГНЕС. По-рано днес българският партньор на банкрутиралия британски туристически оператор \"Томас Кук\" - \"Астрал Холидейз\" обяви, че влиза в процедура по несъстоятелност. „Астрал Холидейз Интернешънъл\" АД има валидна застраховка със застрахователната компания „Уника\" АД. Лимитът на полицата е 700 хил. лева и е за срок до 14.11.2019 година. Не са поставени под риск клиентите на „Астрал\", които са си закупили туристически пакети или други услуги от агенцията, заяви Ангелкова. \"Всички законови изисквания на туризма са спазени. Размерът на застраховката е 700 00 лева и ще покрие всички претенции. Застрахователят пое ангажимент спешно, особено за клиенти, на които им предстоят пътувания до края на седмицата, да им заплатят претенциите и да преценят дали да осъществят пътуването си или не. Максимално ще съдействаме на всички, така че да няма ощетени клиенти във връзка с обявяването на тази несъстоятелност\", добави Ангелкова. Тя съобщи още, че след пресконференцията пътуват за Германия, а утре са им срещите с техния министър на туризма. \"За мен фалитът е българският „Томас Кук\" като история и мащаби\". Това заяви от своя страна изпълнителният директор на застрахователна компания „Уника\" Николай Генчев. \"15-те дни, които са споменати са максималният срок, гледаме максимално бързо да удовлетворим пострадалите клиенти. На хората, възнамеряващи да пътуват, ще се постараем бързо да им възстановим парите. Два пъти беше споменато, че „Астрал\" има покритие от 700 000 лева, мога само да похваля туроператора\", добави Генчев. \"Могат да са спокойни и те, и ние, и всички клиенти, че ще получат финансово овъзмездяване на претърпените щети. Всеки клиент може чрез сайта или чрез телефонния номер на „Уника\" да предяви претенциите си\", каза още Генчев", "date": "2019.10.07", "title": "Ангелкова: „Астрал Холидейз” има валидна застраховка, няма риск за клиентите |"}
{"url": "http://www.cross.bg/eiifman-boris-onegin-1614812.html", "text": "/КРОСС/ След Ню Йорк, Пекин и Париж, балетът на Борис Ейфман ще гостува и в София на 23 октомври в зала 1 на НДК  с постановката „Евгений Онегин\". \n\t\t\t\t\tОтзвукът в авторитетните американски издания за Борис Ейфман и световния успех на балетния шедьовър „Евгений Онегин\" е повече от блестящ: \"Единственото нещо, за което можем да се съмняваме е дали той е последният водещ хореограф на ХХ век или първият такъв на ХХI век\" Ню Йорк Поуст/ Клайв Барнс„Светът на балета, намиращ се в търсене на главния хореограф, може да прекрати търсенето. Той е намерен - той е Борис Ейфман.\" Ню Йорк Таймс / Анна КиселхофХореографът смело експериментира с танцова техника и музикални стилове, смесвайки класическа музика с рок и джаз.  Музиката в „Евгений Онегин\" е съчетание на класически творби на Пьотър Илич Чайковски с рок музиката на Александр Ситковецкий - създател на легендарната руска рок група \"Автограф\". Балетът „Евгений Онегин\" е по едноименния роман в стихове на А. С. Пушкин. В балета „Евгений Онегин\", великият хореограф Борис Ейфман пренася героите на Пушкин в наши дни, в драматични и екстремни ситуации в които старият свят се разпада, а животът диктува нови правила. Изборът на романа в стихове наречен „Енциклопедия на руския живот\" на А. С. Пушкин не е случаен. Романът вълнува и днес с удивително точния архетип на руския характер за своето време, с поетичните образи на руската душа - загадъчна, непредсказуема и чувствена. Балетния театър на Борис Ейфман е с 42 - годишна история. Световната критика  определя балета като „Уникален балетен театър, стил и вселена\" , а  Борис Ейфман като „Страхотен театрален магьосник\" и „ Един от водещите хореографи в света за всички времена\". Трупата е с  гастроли по целия свят. Причината за този безпрецедентен успех, според самия Борис Ейфман се дължи на това, че спектаклите му от гледна точка на хореография, музикално съдържание, сценография и сюжет събуждат дълбоки емоции в зрителите, които събарят културни и езикови бариери.Хореографът блестящо съчетава авангардните постижения на съвременния балет с академичното си образование в Руската класическа хореография и създава уникален стил в танцовото изкуство. „Това, което правя може да се нарече танц от емоции, свободен танц, нов език, в който са преплетени класика, модерн и много други неща\"  казва  Ейфман.                               Неговите артисти, които имаха само академично обучение трябваше да овладеят нов „танцов речник\".Деца до 7-годишна възраст се допускат без билет и право на отделно място, като учтиво молим, родителите/ придружителите/, да носят копие на акта за раждане на детето. Организатор Билети в мрежата на  ", "date": "2019.10.07", "title": "Театър на Балета на Борис Ейфман  с премиера на балетния шедьовър „Евгений Онегин“  в София "}
{"url": "http://www.cross.bg/beshe-peskov-lider-1614809.html", "text": "/КРОСС/ Владимир Путин почива в сибирската тайга, където се наслаждава на есенната природа. Това съобщи прессекретарят на руския лидер Дмитрий Песков, цитиран от РИА Новости.„Президентът беше в Сибир онзи ден, беше в тайгата\", заяви говорителят на Кремъл. Песков каза по-рано, че държавният глава ще прекара рождения си ден със семейството и приятелите си сред природата. На 7 октомври руският лидер навършва 67 години.През 2019 г. президентът на Русия не е имал такъв отпуск. Той комбинира почивката си с работни дейности. ", "date": "2019.10.07", "title": "Путин посреща рождения си ден в тайга"}
{"url": "http://www.cross.bg/prostranstvo-ydar-minyti-1614811.html", "text": "/КРОСС/  В случай на ядрена атака срещу Руската федерация, ръководството ще има достатъчно време да вземе решение за ответен удар, увериха в командването на Въздушно-космическите сили на страната.\"Времето на полета е различно в зависимост от това откъде лети, как лети. Но като цяло има достатъчно време. Това не са минути, не, десетки минути ... Повече от десетки минути, така да се каже\", заяви генерал-майор Анатолий Нестечук, началник на щаба на 15-та армия на специалните части на руските ВКС. Според руската военна доктрина ядрените оръжия могат да се използват само при ответен удар. Посоките, от които може да възникне атака, се наблюдават от система за предупреждение за ракетно нападение (СПРН). Тя включва спътници на орбиталната групировка, следене на местата за изстрелване на балистични ракети, радари за далечни разстояния за контрол на въздушното пространство и системи за наблюдение на близкото пространство. Изстрелването на ракети - особено масивни - ще задейства системата и веднага ще стане известно на ръководството на Русия. В близко бъдеще СПРН ще се допълни с две нови радарни станции в Арктика. В района на Мурманск и Република Коми се изграждат радари от ново поколение. Също в различни региони на страната ще бъдат пуснати повече от дузина радио-инженерни и лазерно-оптични системи за разпознаване на обекти в околоземно пространство. Такива комплекси вече имат бойно дежурство в Алтай, Карачай-Черкесия и Таджикистан. 15-та армия на руските космически сили се занимава с управление на орбиталната флотилия от военни спътници, фиксиране на изстрелвания на балистични ракети и контрол на близкото космическо пространство.Снимка и текст: ", "date": "2019.10.07", "title": "Стана известно кога ще бъде нанесен ответния удар при ядрено нападение над Русия"}
{"url": "http://www.cross.bg/voda-organizmi-pomoshtta-1614814.html", "text": "/КРОСС/ Учени от НАСА откриха основните органични съставки, необходими за съществуването на живота във водата, изхвърляна от гейзерите на Енцелад, спътник на Сатурн, предаде БГНЕС. Изследователите са анализирали химическия състав на морска вода и лед, които редовно се изхвърлят изпод ледената кора на спътника през пукнатини.Пробите са взети с помощта на междупланетарната сонда Cassini. Планетолозите са открили разтворими вещества, съдържащи азотни и кислородни атоми, които играят ключова роля за образуването на аминокиселини (протеините са съставени от тях). Тези съединения могат да влязат в дълбоководни химически реакции, осигурявайки „строителен материал\" за живите организми.Според учените, в дълбините на Енцелад могат да възникнат процеси, подобни на тези на Земята. Морската вода се смесва с магма, което води до хидротермални извори с температури, достигащи 370 градуса по Целзий. При такива условия органичните съединения се превръщат в аминокиселини, а минералните компоненти позволяват на живите организми да се развиват и размножават без помощта на слънчевата светлина. ", "date": "2019.10.07", "title": "Откриха необходими за живота съставки на спътник на Сатурн"}
{"url": "http://www.cross.bg/dimitrov-ranglista-grigor-1614813.html", "text": "/КРОСС/ Григор Димитров загуби една позиция в световната ранглиста при нейното обновяване на 7 октомври и вече заема 27-ото място с актив от 1,432 точки.Границата с топ 30 е 1,360 т., а с първите 20 - 1,670 т. Бившият №3 в света губи мястото си заради изкачването на Марин Чилич с пет позиции до №25.Последно Григор отпадна в първи кръг от турнира в Пекин, след като отстъпи на Андрей Рубльов в последователни сетове. Водещият ни състезател не успя да покаже най-добрия си тенис и загуби с 2:6, 5:7.Както е известно, Димитров пропуска Мастърса в Шанхай, тъй като не получи „уайлд кард\" от организаторите.Припомняме, че „уайлд кард\" бе единствената му възможност да се състезава на Rolex Shanghai Masters. Въпреки че вече българинът е под №27 в световната ранглиста, той не попадна сред гарантираните 44 места за основната схема, защото списъкът се изготвя 42 дни преди началото на турнира - тоест, когато Димитров все още беше извън топ 70.Следващото участие на Димитров ще бъде на турнира от сериите ATP 250 в Стокхолм между 13 и 20 октомври. Най-добрият ни тенисист е бивш шампион от надпреварата.", "date": "2019.10.07", "title": "Григор Димитров се смъкна с още една позиция в световната ранглиста"}
{"url": "http://www.cross.bg/zemedelska-obvinyaemata-blagoevgrad-1614869.html", "text": "/КРОСС/ Бившият заместник-министър на икономиката Александър Манолев и 25-годишната Ана Димитрова отиват на съд заради европарите за къща за гости в Сандански. Това става ясно от съобщение на прокуратурата в Благоевград. Престъплението, извършено от тях, е представяне на неверни сведения, с цел получаване на средства от фондове, принадлежащи на Европейския съюз. Обвинителният акт срещу двамата е внесен днес - пет месеца след започване на досъдебно производство по разследвания случай. Двамата бяха привлечени като обвиняеми през месец април и тогава им бяха наложени мерки за неотклонение - на Ана Димитрова гаранция в пари в размер на 2 000 лева, а на Александър Манолев - гаранция в размер на 100 000 лева. Днес от Окръжната прокуратурата на Благоевград съобщиха и подробности:В периода от 13.05.2013 г. до 14.10.2015 г. обвиняемата Д., като търговец - ЕТ „А. - А.Д.\" гр. Сандански, в съучастие като извършител с обвиняемия А.М. като подбудител и помагач, пред Държавен фонд „Земеделие\" - Областна дирекция „Земеделие\" гр. Благоевград, пред Държавен фонд „Земеделие\" гр.София и пред Дирекция „Оторизация на плащанията по прилагане на мерките за развитие на селските райони\" и отдел „Регионална разплащателна агенция\" гр. Благоевград представила неверни сведения, за да получи средства от фондове на Европейския съюз. На 13.05.2013 г., в гр. Благоевград, Д. като търговец кандидатствала по мярка „Разнообразяване към неземеделски дейности\" от програма „Развитие на селските райони 2007-2013\". В тази връзка подала заявление за подпомагане за „Изграждане на жилищна сграда за гости\" в местността „Чинар куши\", в района на гр. Сандански. Към заявлението Д. представила документи, сред които регистрационна карта като земеделски производител, ведно с анкетна карта и формуляр към нея, годишна данъчна декларация за финансовата 2012 г. и справка - декларация за приходите от продажби по видове дейности. В представената от обвиняемата А.Д., в качеството й на кандидат анкетна карта и формуляр към нея, било заявено, че са налице основания за регистрацията й като земеделски производител. Като основание за това бил посочен договор за отдаване под наем на земеделска земя от 01.10.2011 г. и стопанисване на лозе с площ 9,7 дка. в местността „Мездра\", в района на с. Кулата, общ. Петрич. В действителност обаче през стопанската 2011/2012 г. имотът не бил стопанисван от нея. Въпреки че нямала финансови средства за извършване на инвестиция по проекта към датата на кандидатстването й, тя представила неверни сведения като подписала декларация, че е осигурила такива (в размер на 576 668,55 лв., без ДДС).Наред с това посочила, че през 2012 г. имала приход минимум 50 % от земеделска дейност, реализиран от продажба на земеделска продукция (грозде на стойност 6 790 лв.). Това обстоятелство също не отговаряло на действителността. На 30.04.2014 г., с писмо пред Държавен фонд „Земеделие\" в гр.София, А.Д. представила сведения, удостоверяващи извършване на разходи от нейна страна и получаване на приходи, свързани с отглеждане на лозе от земеделска дейност през 2012 г. За целта тя приложила договор за отдаване под наем на земеделска земя, в който като наемодател и собственик бил посочен А.М. - другият обвиняем по делото. В същото време обаче въпросният имот бил собственост на „Т.А.\" ЕООД. Освен това, обвиняемата приложила фактури за обработка на лозе и продажба на грозде сорт „Мелник\", въпреки, че посочените в тях дейности не били извършени. Впоследствие, с цел неправомерно получаване на средства от европейски фонд, в заявка за плащане А.Д., в качеството й на бенефициент, декларирала, че всички представени от нея официални документи към 14.10.2015 г. удостоверяват действителното правно положение, както и че представените от нея частни документи са автентични и носят нейния подпис. Тя приложила констативен акт за установяване годността за приемане на строежа (акт образец 15) за „Изграждане на жилищна сграда за гости\" в местността „Чинар куши\", който обаче не бил подписан от нея. Освен това, обвиняемата представила фактури на стойност 350 000 лв. с ДДС и 331 357,79 лева с ДДС, с приложени към тях платежни нареждания, за да докаже действително извършване на направените разходи по инвестиционния проект, въпреки, че разходите са били за изграждане на къща за лични нужди на другия обвиняем - А.М. Обвиняемият А.М. подбудил и умишлено склонил обвиняемата А.Д. за извършване на престъплението.Той я улеснил чрез даване на съвети и разяснения относно процедурата за кандидатстване, условията и реда за предоставяне на безвъзмездна финансова помощ, както и необходимите за това документи. В частност обвиняемият осигурил счетоводна и строителна фирми, недвижим имот, върху който да се изгради „къщата за гости\", учредил правото на строеж в поземлен имот в гр. Сандански, както и по силата на договор за паричен заем предоставил на управляваното от А.М. дружество сумата в размер на 700 000 лв. Освен това осигурил земеделска земя за регистрацията на обвиняемата Д. като земеделски производител (подписал договор за отдаване под наем на земеделска земя - лозе, като към датата на подписването му М., въпреки, че се легитимирал като собственик не е бил такъв). Установено е също, че обвиняемият М. е осигурил материалите за изграждането на къщата, като е предоставил същите на строителя. Предстои съдът да насрочи разпоредително заседание по делото.", "date": "2019.10.07", "title": "Бившият зам.-министър на икономиката Александър Манолев отива на съд заради къщата за гости в Сандански"}
{"url": "http://www.cross.bg/swift-fibank-mezhdynarodni-1614815.html", "text": "/КРОСС/ В съвременния забързан дигитален свят потребителите изискват все по-бързи и сигурни услуги, които се развиват с напредъка на технологиите. Като лидер в иновациите и ориентирана към нуждите на клиентите, Fibank (Първа инвестиционна банка) се присъедини към SWIFT gpi - глобално решение, предоставящо бързи и прозрачни международни преводи. От септември 2019 г. банката извършва международни разплащания през новата платформа на SWIFT, с което подобрява значително скоростта и проследимостта на трансграничните трансфери. По този начин Fibank е сред водещите банки в света, включили се в SWIFT gpi и единствената сред кредитните институции в страната.Според данни на SWIFT 36% от извършваните през gpi преводи се заверяват по сметка на крайния бенефициент до 5 минути от инициирането им, 53% в рамките на 1 час,  а 96% в рамките на същия ден. Освен бързината, друго основно предимство на новата платформа е възможността за проследимост в реално време, посредством включения в платежното SWIFT-съобщение tracking identifier. Към днешна дата 660 банки участват в SWIFT gpi и изпълняват ежедневно валутни разплащания за над USD 300 млрд.От години Fibank предлага бързи и висококачествени услуги в областта на международните плащания чрез своята широка кореспондентска мрежа, в сътрудничество с водещите световни банки. Първа инвестиционна банка е първият и все още единствен в България директен участник в EBA Clearing /най-голямата клирингова къща в Европа/ и поддържа кореспондентски сметки освен в основните валути (евро, щатски долар, швейцарски франк и британска лира), така и в различни други водещи валути (като китайски юан, японска йена, канадски долар, руска рубла, норвежка крона и др). Стремейки се да отговори на нуждите на все по-глобалния бизнес, Fibank предоставя възможност на своите клиенти да извършват международни преводи и в повече от 110 екзотични валути.", "date": "2019.10.07", "title": "Fibank се присъедини към инициативата за бързи и прозрачни международни разплащания SWIFT gpi"}
{"url": "http://www.cross.bg/razreshitelno-elektronno-stroitelno-1614818.html", "text": "/КРОСС/ Членове на Национална асоциация на строителните предприемачи (НАСП) настояват за въвеждане на електронно строително разрешително, като една от най-съществени и належащи стъпки за облекчаване на административната тежест. Това стаята ясно по време на предсконференция за развитието на пазара у нас.Дигитализирането на целия процес ще доведе до повишаване на ефективността на обществото и ограничаване на напрежението в бранша, категорични са експертите.„Нашето предложение е да се намали обемът на проектната документация, необходима за издаване на разрешение за строителство по примера на други европейски страни. Според нас са достатъчни: проверка на архитектурния проект за съответствие с градоустройството, предоставяне на заверка на конструкция и пожарна безопасност от лицензиран консултант\", коментира Георги Шопов, председател на НАСП.Членовете на Асоциацията подкрепят представените мерки от „Визия за София\", но отчитат и пропуските в обхвата на проекта. Сред важните въпроси без предложение за решение остава изграждането на инфраструктура. „Успешното планиране на града трябва да бъде основано на задълбочени обществени дискусии, експертни становища и най-важното - устойчивост, дългосрочност и перспектива. В момента най-належаща е промяната и подобряването на транспортната инфраструктура, която трябва да изпреварва, а не да изостава от инвестиционната дейност\", казва Борислав Точевски, член на НАСП.The post Предприемачи настояват за електронно строително разрешително appeared first on Новини за компютри, смартфони, технологии и наука.", "date": "2019.10.07", "title": "Предприемачи настояват за електронно строително разрешително"}
{"url": "http://www.cross.bg/deloto-polfriiiman-reshenie-1614816.html", "text": "/КРОСС/ Върховният касационен съд (ВКС) даде ход на делото и до два месеца трябва да реши дали да пусне окончателно на свобода Джок Полфрийман, съобщава DarikNews.Bg.Заседанието по делото за възобновяването на производството за предсрочното освобождаване на австралиеца продължи около 40 минути, след което съдът се оттегли. Срокът за произнасяне е два месеца, но съдебният състав може да направи това много по-рано.Преди дни ВКС пренасрочи заседанието от 23 октомври за 7 октомври с довода, че се ограничава свободата на движение на осъдения и пуснат предсрочно убиец, който все още се намира в мигрантския център в Бусманци. Делото бе образувано след искането за възобновяване от страна на главния прокурор Сотир Цацаров.Аргументът на прокуратурата беше, че съдебният състав, взел решението за предсрочно освобождаване, е незаконен, тъй като председателят му Калин Калпакчиев е имал взаимоотношения с БХК - организацията, дала положително становище по делото. Освен това, съдът се е произнесъл с \"определение\", а не с \"решение\", което според прокуратурата е съществено нарушение на поцесуалните правила.На днешното заседание присъства и дипломатически представител на Австралия в Гърция.\"За мен единственото решение е съдът да обяви искането за недопустимо. В мига, в който решат това, всички лишени от свобода, на които им е било отказано с определение, а не с решение, на това основнаие ще искат възобновяване на делото им\", коментира пред медиите адвокат Калин Ангелов, защитник на Полфрийман. Според него ВКС категорично трябва да остави без уважение искането на прокуратурата за възобновяване на делото. Защотникът на австралиеца определи като абсурдно твърдението на държавното обвинение, че тричленият състав на САС, взел решението за предсрочно освобождаване, е бил незаконен.\"Като попитах Полфрийман защо няма да дойде, той каза: \"Аз наистина съм убеден левичар, но не обичам народния съд\", каза още защитникът му. В същото време пред Съдебната палата протестират граждани и привърженици на ВМРО, които се обявиха против освобождаването на Полфрийман. ", "date": "2019.10.07", "title": "ВКС решава за свободата на Полфрийман до два месеца"}
{"url": "http://www.cross.bg/borisov-kompaniya-amerikanskata-1614819.html", "text": "/КРОСС/ „Придобиването на изтребители F-16V Block 70 не е просто покупка, а дългосрочно партньорство, което дава възможност на българските Военновъздушни сили да посрещат успешно новите предизвикателства в сектора\". Това заяви министър-председателят Бойко Борисов по време на срещата си с представители на американската компания „Локхийд Мартин\", от която България закупи бойни самолети за нуждите на отбраната ни.Акцент на разговора бе дългосрочното сътрудничеството, което ще се реализира, благодарение на Програмата за индустриалното партньорство. Тя е част от процедурата по придобиването на изтребителите и се регламентира с договор между Министерството на икономиката и „Локхийд Мартин\".Благодарение на клаузите в него за първи път такъв тип западен образец самолети ще бъдат поддържани и ремонтирани в България и то от наши специалисти. Ще бъдат създадени също работни места и ще се внедри уникално за страната ни ноу-хау в българската индустрия, която развива дейност в областта на сигурността и отбраната.По време на срещата на премиера Борисов с Ранди Хоуър, директор на „Бизнес развитие на F-16\", и Лиза Херман от „Международно бизнес развитие за Централна Европа\" в компанията, бе отбелязано, че F-16 е най-удачният многоцелеви боен самолет за България и изцяло покрива нуждите на страната ни за отбрана, както и за изпълнение на задачите в рамките на НАТО. Модерният изтребител е на въоръжение в 28 страни в света, включително и при нашите съседи - Гърция и Турция.Представителите на американската компания подчертаха пред българския министър-председател, че само в Европа има над 700 самолета F-16, а в света са продадени над 4000 броя от летателното средство, което го прави най-продаваният военен изтребител и най-използваният в реални военни действия.„България успешно изпълнява поетия ангажимент за инвестиции в отбраната, договорени на Срещата на върха в Уелс през 2014 г.\", акцентира премиерът Борисов. Той посочи, че от началото на 2018 г. активно прилагаме националния План за нарастване на отбранителните разходи до 2024 г. „Със закупуването на 8 броя самолети F-16V Block 70 през настоящата година тази цел вече е постигната и в края на 2019-а разходите за отбрана се очаква да надвишат 3% от БВП\", каза още министър-председателят Бойко Борисов.На срещата, на която присъства и министърът на финансите Владислав Горанов, бе обсъдено още, че индустриалното партньорство на България с американската компания, ще развие талантите в науката и инженерните дейности в сектора. Предвижда се също „Локхийд Мартин\" да предостави на националната ни Военновъздушна академия най-съвременното обучение на пилоти и механици по програми, направени от компанията за Военновъздушните сили на САЩ. Това ще позволи да се възпита изцяло ново поколение пилоти, което е един от най-важните резултати на партньорството на страната ни с американската компания. ", "date": "2019.10.07", "title": " Бойко Борисов: Придобиваме не само нови изтребители, а създаваме индустриално партньорство в редица сфери"}
{"url": "http://www.cross.bg/horata-bankova-seloto-1614810.html", "text": "/КРОСС/  \"Общинската администрация трябва да промени безразличното си отношение към гражданите, особено в малките населени места\". Това заяви кандидатът за кмет на Ловеч, подкрепен от \"БСП за България\", Радина Банкова по време на среща с хората в село Горно Павликени. Тя подчерта, че е натрупала достатъчно опит в работата си като предприемач през последните 25 години, ръководейки собствената си фирма, за да се опита да приложи наученото в една друга сфера, каквато е управлението на общината и да работи в полза на обществото.\"Ситуацията в Ловеч и в селата от общината е- пълен застой в икономическото развитие, а условията за живот не са като в една европейска държава\", каза тя. Банкова допълни, че хората напускат родния си град, младите хора не намират там реализация. По думите й е дошло време да се предприеме най - важната инвестиция - тази в хората. Според нея това може да стане като бъдат привлечени образовани и перспективни специалисти, които да се включат в най-изостаналите три отрасъла - здравеопазване, образование, икономика. \"Трябва да се даде нова надежда на хората, общинската администрация да промени безразличното  си отношение към гражданите, да прояви интерес към техните проблеми, да се вслуша в предложенията им, свързани с промяната на сегашната ситуация\", категорична бе тя. Присъстващите на срещата си припомниха, че в селото досегашният кмет е идвал  само докато го изберат, след това е забравил пътя към него, от общината не проявяват интерес през последните четири години какво се случва в Горно Павликени. \"Имаме много сериозен проблем с водоснабдяването - водопроводът е на повече от 70 години, багерът всеки ден копае, за да отстранява повредите, но с това се рушат улиците. Нямаме автобусен транспорт, с който хората да отиват директно до Ловеч, а ни се налага да използваме такъв с преминаване през други населени места. За възрастните хора не е възможно да се грижат за гробищния парк, електрическите стълбове се нуждаят от почистване, тъй като са обрасли с увивни растения\", споделиха присъстващите на срещата. Най - важния въпрос, който те поставиха беше кметският наместник в селото да се назначава от общинската администрация, само след като хората в селото са обсъдили кандидатурите и са направили своето предложение.Радина Банкова и Доротея Цанкова - водач на листата на кандидатите за общински съветници от Коалиция \"БСП за България\" бяха посрещнати в селото с червени рози. Цанкова обясни, защо БСП е застанала зад кандидатурата на Банкова - много от нейните идеи, особено тези, свързани със социалната проблематика, напълно съвпадат с предложенията на БСП. ", "date": "2019.10.07", "title": "Радина Банкова  Общинската администрация трябва да промени безразличното си отношение към гражданите"}
{"url": "http://www.cross.bg/ninova-vuzrastnite-zhelyazkov-1614795.html", "text": "/КРОСС/ Председателят на БСП Корнелия Нинова се срещна с жители на Тервел, за да подкрепи кандидата на левицата за кмет на общината Пламен Желязков и листата за общински съветници. Тя представи акценти от платформата на социалистите за местната власт, като подчерта, че трябва да има справедливо финансиране на общините, част от събраните данъци да остават при тях, както и самостоятелни бюджети за кметствата. Според нея е недопустимо еднолично Борисов да раздава парите, събрани от данъци в бюджета.\"Част от социалната ни програма е общинска помощ за ин витро процедури за семейства с репродуктивни проблеми. Наши кметове вече го осъществяват. Това е тема, за която в по-малките населени места не се говори, и при сегашното състояние на здравеопазването, е непосилно за повечето млади семейства да си позволят разноските\", обясни Нинова. За възрастните хора тя разясни, че левицата отново е внесла в парламента закон за възрастните хора. \"Миналата седмица го внесохме за трети път. Отново за трети път, от ваше име, ще се борим за неговото приемане. Защото той ще даде възможност в общините да се осигури на възрастните хора активен социален живот. Кандидатът на левицата за кмет на Тервел Пламен Желязков се ангажира с подкрепа за медицинските практики в селата, помощ за читалищната дейност, както и осигуряване на сметосъбиране и сметоизвозване във всяко населено място. \"През следващите 4 години градът ще бъде още по-красив, а селата - спокойно и приятно място за живеене\", каза още Желязков.", "date": "2019.10.07", "title": "Нинова в Тервел: Част от събраните данъци да остават в общините"}
{"url": "http://www.cross.bg/grad-razpolozhen-katandzaro-1614817.html", "text": "/КРОСС/ Сеизмолозите са отчели тремора в 08:11 ч. местно време. Епицентърът на земетресението е разположен на дълбочина 27 километра в района на град Катандзаро, административен център на южния италиански регион Калабрия. Колебанията на земната повърхност ясно са се усетили в този град и в много други селища на провинция Катандзар, съобщава РИА Новости.Местните власти разпоредиха евакуация на училищата, тъй като земетресението предизвика голяма тревога у жителите на провинцията.Много жители на Катандзаро съобщават, че са чули силен шум, след който \"земята се е разтърсила за около десет секунди\".Сеизмичната активност в Италия не спира. В средата на юли експертите регистрираха значително увеличение на активността в планината Етна на остров Сицилия. Тогава изригването от така наречения „нов кратер\", разположен в горната част на югоизточния склон на Етна беше придружено от отделянето на гореща лава, вулканична пепел и трептения на земната повърхност със средна сила. ", "date": "2019.10.07", "title": "Земетресение 4 степен разлюля Южна Италия"}
{"url": "http://www.cross.bg/garazh-bloka-bomba-1614797.html", "text": "/КРОСС/ Бомба избухна в гараж на жилищна кооперация в центъра на Монтана. Там бил паркиран нов джип, собственост на известен адвокат в града, съобщи Нова тв.Взривът избухнал към 3,15 ч. в нощта срещу понеделник; станал пожар, който опушил апартаменти в кооперацията. Избити са и стъклата на блока. Колата на адвоката е изгоряла напълно. От ударната вълна едната врата на гаража е изхвърчала 10 метра напред. Стената между гаражите е паднала.Точно преди седмица в блока друг гараж също е бил запален умишлено. За щастие жертви няма. ", "date": "2019.10.07", "title": "Бомба избухна в гараж на жилищна кооперация в центъра на Монтана"}
{"url": "http://www.cross.bg/dyankov-traiikov-bylbrokurs-1614796.html", "text": "/КРОСС/ Делото срещу бившите министри Симеон Дянков и Трайчо Трайков,  както и бизнесменът Иво Прокопиев, продължава с разпити на свидетели днес в Специализирания съд, информира Дарик.Дянков и Трайков са обвинени за продажбата на държавния дял в EVN на занижени цени. Прокопиев пък е с обвинение, че през 2010 г. подбудил Дянков да разпореди на шефа на агенцията за приватизация да възложи оценката на последните държавни 33% в EVN на консултантската фирма „Булброкърс\". Това било с цел инвестиционният посредник за продажбата на миноритарния дял да получи облага от над 1,2 млн. лв., смята прокуратурата. Подсъдими по делото са и други трима от „Булброкърс\". ", "date": "2019.10.07", "title": "Продължава делото срещу Трайчо Трайков и Симеон Дянков"}
{"url": "http://www.cross.bg/pleven-problem-iionchev-1614804.html", "text": "/КРОСС/ Проблемът със заплащането на средните медицински кадри е все по-остър и належащ. Това каза по време на предизборния дебат за Плевен в ефира на „Здравей, България\" независимият кандидат и настоящ градоначалник Георг Спартански. Той допълни, че проблемът е повсеместен и го има и в местната болница.На същото мнение са и неговите опоненти за поста - Мирослав Петров от ГЕРБ и Илиян Йончев от БСП. Според Йончев обаче местната власт не може да направи нищо за разрешаване на проблема, защото болницата в града е държавна.Плевен е университетски град, с Медицински университет, който има опции за развитие на медицински туризъм. Това би довело до повишаване на качеството на услугите и работни места, коментира Мирослав Петров.Кандидатът на ГЕРБ за градоначалник открои и друг местен проблем - този с гробищните паркове. По думите му след месец няма да има места, където починалите да бъдат погребвани, заради липса на отчуждени терени.Настоящият кмет обаче заяви, че няма такъв проблем. Гробни места имало.Илиян Йончев, кандидат за кмет от БСП, каза, че друг много сериозен проблем е този с водоподаването „В момента градът е на воден режим\", обясни той. Според него проблемът идва от факта, че водната каскада в Плевен се захранва с питейна вода. Трябвало да се намери решение на този проблем в следващите четири години. Йончев посочи и алтернативен вариант за захранване - от двора на Историческия музей. Георг Спартански обаче бе категоричен, че съоръжението не може да влияе на водоподаването на града. ", "date": "2019.10.07", "title": "Дебатът за Плевен"}
{"url": "http://www.cross.bg/rysenski-vodite-nito-1614807.html", "text": "/КРОСС/  Водите на река Русенски Лом се оцветиха в електриково синьо. За това сигнализираха зрители на NOVA в рубриката ни \"Моята новина\".Все още не е установен източникът на замърсяване. В района има колектор, който обхваща цялата западна промишлена зона, в която има много предприятия от всякакви видове промишленост, включително химическа, обясни в ефира на \"Здравей, България\" Христо Милков, началник отдел в РИОСВ-Русе.Експертите предполагат, че необичайният цвят на водата е от бои, които не са опасни нито за хората, нито за флората и фауната в Русенски Лом. ", "date": "2019.10.07", "title": " Водите нарека Русенски Лом се оцветиха в електриковосиньо"}
{"url": "http://www.cross.bg/detza-desetki-protestirashtite-1614808.html", "text": "/КРОСС/ Десетки хиляди излязоха на протест в Париж срещу нов закон за инвитро оплождането, който ще позволи на жени под 43-годишна възраст да се възползват от изкуствено осеменяване, съобщава офнюз.бгТо ще се финансира от държавата, без значение от семейното положение на двойката и сексуална й ориентация. В момента достъп до процедурите имат само хетеросексуални двойки, това съобщи Нова телевизия. Долната камара на парламента вече одобри новия закон, а в края на месеца се очаква да бъде разгледан и от Сената.\"Задава се търговия с деца, борили сме се срещу робството, а сега се връщаме към него. Ще имаме човешки същества, които ще си купуват деца, това не е хуманна стъпка, а бизнес\", коментира един от протестиращите.Недоволство има и срещу промените, позволяващи на децата, заченати чрез донор, след навършване на пълнолетие да търсят биологичния си баща.\"Детето има нужда от баща, за да се изгради като човек, да порасне, а те му го отнемат. Най-вече за това протестирам, също така изкуственото зачеване ще доведе до сурогатно майчинство и комерсиализация на децата\", заявява жена от протестиращите. ", "date": "2019.10.07", "title": "Десетки хиляди излязоха на протест в Париж"}
{"url": "http://www.cross.bg/gradysa-temperatyrite-oktomvri-1614806.html", "text": "/КРОСС/ Температурите в последните дни ни напомниха, че вече е есен, че вече е октомври. Тази сутрин 1 градус показват термометрите в София, Казанлък и Драгоман, това каза в Сутрешния блок на БНТ Анастасия Стойчева от НИМХ. В повечето райони термометрите отчитат между 7 и 9 градуса.По Черноморието и покрай река Дунав, където има по-висока облачност, температурите достигнаха 10 градуса. Заради студения атмосферен фронт, който премина през страната, температурите ще се задържат между 12 и 13 градуса, което е относително ниско спрямо атмосферните норми.Привечер и през нощта се очакват валежи главно в южните райони. Седмицата започваме с хладно време, нетипично за октомври, но от сряда с южен вятър и повече слънце се очаква повишаване на температурите.", "date": "2019.10.07", "title": "Какво ще е времето в началото на седмицата?"}
{"url": "http://www.cross.bg/trump-tyrtziya-siriya-1614891.html", "text": "/КРОСС/ Държавният глава на САЩ Доналд Тръмп предупреди, че ще \"заличи\" икономиката на Турция, ако Анкара направи нещо в Сирия, което в своята \"велика и несравнима мъдрост\" той счете за действие \"извън границите\", предава Франс прес, цитирана от Фокус.Извънредното предупреждение на Тръмп срещу съюзника на САЩ в НАТО бе отправено, точно след като Белият дом обяви изтегляне на военнослущите си от турско-сирийските гранични райони.С това решение Вашингтон изглежда даде на Анкара зелена светлина да атакува кюрдите, въпреки че те воюват заедно с американските сили срещу близкоизточната терористична групировка \"Ислямска държава\" в Сирия.Последните \"туитове\" на Тръмп са на фона на бурна критика от редиците на собствената му Републиканска партия, че е предал кюрдите.\"Ако Турция направи нещо, което аз по своята велика и несравнима мъдрост считам за извън границите, напълно ще унищожа и залича икономиката на Турция (правил съм това и преди!)\", написа американският президент в социалната мрежа \"Туитър\". ", "date": "2019.10.07", "title": "Тръмп заплашва Турция"}
{"url": "http://www.cross.bg/rodeni-na-oktomvri-1614787.html", "text": "/КРОСС/ Стефан (Теди) Москов, режисьорПроф. Александър Янчулев, архитект, бившкмет на СофияАнастасия Ингилизова, актрисаАсен Ягодин, банкер, член на УС, изпълнителен директор на Пощенска банкаБорислав Боянов, адвокат, управляващ партньор в \"Боянов и Ко\", почетен консул на Малта в БългарияВалентин Василев, политик, бивш депутатГеорги Ушев, председател на Специализирания наказателен съдДеян Славчев - Део, тв водещИван Радоев-син, актьорКристина Янева, актрисаХристо Димитров, създател и продуцент на Ансамбъл \"Българе\" ", "date": "2019.10.07", "title": "Родени на 7 октомври"}
{"url": "http://www.cross.bg/yspeshniyat-znanieto-hydozhnik-1614788.html", "text": "/КРОСС/ Успешният човек - винаги невероятен художник на своето въображение. Въображението е по-важно от знанието, защото знанието е ограничено, а въображението - безкрайно.                                                                                                           Алберт Айнщайн", "date": "2019.10.07", "title": "Успешният човек - винаги невероятен художник..."}
{"url": "http://www.cross.bg/takava-shofyor-komentar-1614789.html", "text": "/КРОСС/ БНТ, „Сутрешен блок\"Тема: Ден за протест: Какво ще получат медицинските сестри?Тема: Местни избори 2019-а: Ангел Джамбазки в битката за София.Тема: И още за местния вот: Кандидатът за кмет на София арх. БориславИгнатов.Тема: Кампания на страстите. Коментар на Харалан Александров иПърван Симеонов.Тема: Европа и България, история на връзката. Специално за БНТ -Гюнтер Ферхойген и Гергана Паси.Тема: В минутите на синоптика: Колко слънце ще има през октомври?БТВ, „Тази сутрин\"Тема: Отново трагедия на пътя. Директно от Сливен: Как ще бъда наказанпияният шофьор, който погуби живота на 16-годишно момиче?Потресаващи кадри с лъв в критично състояние в зоопарка на Разград.Защо животното не е лекувано от месеци?Възможен ли е обрат по делото „Полфрийман\"? Коментар в студиото,преди заседанието на ВКС.Няма такава държава, ще има ли такава партия? Петър Курумбашев, зазакритото учредяване на новия политически проект.„Чети етикета\": Работим ли повече от 40 часа на седмица и плащат ли низа извънреден труд?Нова телевизия, „Здравей, България\"Тема: „Новите кметове\" - предизборните дебати в ефира на „Здравей,България\". Кой е най-достоен да бъде следващия управник на Плевен? Встудиото ще сблъскат идеите си настоящият кмет на града и независимкандидат Георг Спартански, Мирослав Петров от ГЕРБ и Илиян Йончев отБСПТема: На живо: Кой е пияният шофьор блъснал и убил 16-годишно-момиче на пешеходна пътека в Сливен?Тема: Крадци обират възрастна неподвижна жена от Вълчедръм, която неможе да им се противопостави.Тема: Кой оцвети река Русенски Лом в синьо? Има ли замърсяване?Тема: Преди здравния протест на КНСБ, ще го подкрепят ли всичкимедицински сестри и здравни работници?Тема: „Пълен абсурд\" с Румен Бахов: Фен на „Дийп Пърпъл\" изрисуваколата си с ликовете на членовете на групата.Тема: И маската на Звездата падна. Поредният отпаднал от „Маскиранияпевец\" - бате Енчо в студиото на „Здравей, България\". ", "date": "2019.10.07", "title": "Теми и гости в сутрешните блокове на телевизиите  на 7 октомври 2019 г."}
{"url": "http://www.cross.bg/sofiyaot-delo-razgleda-1614790.html", "text": "/КРОСС/ София.От 16.00 часа в Гербовата зала на „Дондуков\" 2 президентът Румен Радев ще връчи отличията на лауреатите на президентската инициатива Награда „Джон Атанасов\" за 2019 година на млади български учени в областта на компютърните науки.***Астана.По покана на българската общност вицепрезидентът Илияна Йотова ще бъде на работно посещение в Казахстан.***Eреван.Заместник министър-председателят по икономическата и демографска политика Марияна Николова ще участва в 23-ия Световен конгрес по информационни технологии, който се провежда в Ереван, Армения, до 9 октомври 2019 г.***СофияОт 17:00 ч. в Дома на Европа в София (ул. Г. С. Раковски 124) заместник-председателят Юрки Катайнен ще участва в граждански диалог на тема „Каква Европа искаме? Новите приоритети за развитието на ЕС\".***СофияОт 9.00 ч. в Софийския университет „Св. Кл. Охридски\" ще бъде открит проектът \"Големи данни за интелигентно общество\" (GATE), а от 11.00 часа ще се проведе пресконференция.***СофияОт 10.00 часа 21 състав на Софийски градски съд ще заседава по жалба от Будимир Куйович срещу заповед на шефа на затвора, с която му е променен режима от лек в общ.***СофияОт 11.00 ч. на площад \"Независимост\" в София ще се проведе национален протест на медицинските специалисти.***СофияОт 19.30 ч. в Sofia Event Center, Paradise Center ще се проведе Вечер на добродетелите на фондация „За Нашите Деца\".***СофияОт 11.45 ч. в зала „Музейна\" на централата на БЧК ще се проведе откриващото събитие от БЧК и \"Байер\" за информационна кампания за социално значими заболявания.***СофияОт 11.00 ч. в зала „Проф. Марин Дринов\" на БАН ще се проведе церемония по валидиране на марка „150 години Българска академия на науките\".***СофияОт 12.00 ч. ще се проведе дискусия за изпълнение на Решение № 16 на Министерски съвет от 17.01.2019г. и Концепция за обучение по безопасност на движението и организацията на подготовката на водачите за придобиване на правоспособност за управление на МПС.***СофияОт 17.30 ч. в галерия „Оборище\" ще бъде връчена Награда 2019 за европейски принос „Проф. Иван Шишманов\"***СофияОт 09.30 часа - 11-ти състав Софийски градски съд ще заседава по дело НОХД № 4355/2017 г. срещу Христо Петров бивш управител на „Фонд научни изследвания\" за умишлена безстопанственост.***СофияОт 14.30 часа 25-ти състав на Софийски градски съд ще заседава по дело срещу Румен Сергиев, подсъдим за укриване на данъци в особено големи размери***СофияОт 9.00 ч. Специализирания наказателен съд ще разгледа дело НОХД 3076/2018 срещу Симеон Дянков, Иво Прокопиев, Радослав Георгиев, Любомир Евстатиев, Петър Василев, Трайчо Трайков за престъпление по служба.***СофияОт 9.30 ч. Специализирания наказателен съд ще разгледа дело НОХД 585/2019 срещу Борис Аврамов, Данаил Петков, Петър Петров, Пламен Дренков за образуване и ръководене на организирана престъпна група.***СофияОт 9.30 ч. Специализираният наказателен съд ще разгледа дело ХХI НОХД 3718/2019 срещу Станимир Кесаров и Радослав Михов за участие в организирана престъпна група.***СофияОт 10.00 ч. Специализираният наказателен съд ще разгледа дело НОХД 3165/2017 срещу Добрин Синигеров, Георги Петров и други за образуване на ръководене на организирана престъпна група.***СофияОт 10.00 ч. Специализираният наказателен съд ще разгледа дело НОХД 664/2018 срещу бишвия здравен министър Петър Москов, Адам Персенски, Любомир Димитров, Росен Алексиев за безстопанственост в особено големи размери.***СофияОт 10.00 ч. Специализираният наказателен съд ще разгледа дело срещу Румяна Ченалова за престъпление по служба.***СофияОт 10.00 ч. Специализираният наказателен съд ще разгледа дело срещу Лъчезар Яковски, Габриел Пушкаров за квалифицирани състави за изнудване.***СофияОт 10.00 часа Специализираният наказателен съд ще разгледа дело срещу Димитър Димитров за участие в организирана престъпна група.***СофияОт 13.30 ч. Специализираният наказателен съд ще разгледа дело срещу Иван Тодоров, Александър Крихтин, Петър Манев и Димитър Ангелов аз образуване и ръководене на престъпна група.***СофияОт 14.00 ч. Специализираният наказателен съд ще разгледа дело срещу Петър Петров, Станислав Марков, Валентин Христов, Любен Мерджанов за организиране и ръководене на организирана престъпна група.***АсеновградОт 13.30 ч. в зала № 2 на Районен съд Асеновград съдът ще разгледа дело НОХД № 342/2019 г. срещу подсъдима по делото е Василка Н., обвинена в извършване на престъпление по чл. 202, ал. 2, т. 1, вр. ал. 1, т. 1, вр. чл. 201 от НК.***БургасОт 18.00 часа в зала „Петя Дубарова\" на Културен център „Морско казино\" ще се проведе премиерата на дебютната стихосбирка на Христо Узунов „Солени стъпки\".***Бургас.От 18.30 ч. в Експоцентър „Флора\" ще бъде излъчен филмът „Изпепеляване\".***Варна.От 17.30 часа в Градска художествена галерия ще бъде представена книгата на народния представител Георги Марков „Феноменът Виктор Орбан\"***ДобричОт 8.00 до 17.00 ч. в НЧ „Йордан Йовков - 1870 г.\" ще се проведе център за духовно развитие и подпомагане „Млади възрожденци\".***Долна Митрополия.От 11.30 ч. в Конферентната зала на факултет „Авиационен\" Комисията по отбрана към 44-тото Народното събрание ще проведе изнесено заседание във факултет „Авиационен\" на НВУ „В. Левски\" и във Военновъздушната учебна база - Долна Митрополия.***Пазарджик.От 17.00 ч. в залата за временни изложби на Регионален исторически музей - Пазарджик ще бъде открита изложбата „Христо Г. Данов - книжарят, когото наричаха министър\", на Регионален исторически музей - Пловдив.***ПазарджикОт 10.30 ч. в Младежки дом - Пазарджик ще се проведе кампанията Жени без остеопороза\".***ПловдивОт 10.00 ч. в зала № 3 9 наказателен състав на Районен съд Пловдив ще разгледа дело НОХД № 4246/2019 срещу подсъдимия по делото е Васил Х., от гр.Пловдив, обвинен за престъпление по чл.343б, ал.3 от НК.***ПловдивОт 14.00 ч. в зала № 10 7 наказателен състав на Районен съд - Пловдив ще разгледа дело НОХД № 7665/2018 срещу подсъдимия Димитър К. от гр. Пловдив, обвинен за престъпление по чл.131 ал.1 т.9 пр.1 и т.12 пр.1 вр. чл.129 ал.2 вр. ал.1 от НК.***ПловдивОт 10.00 ч. в зала № 11 14-ти наказателен състав на Районен съд - Пловдив ще разгледа дело НОХД № 5480/2019 срещу подсъдимия по делото е Димитър И., от гр.Първомай, ученик в 11 клас.***ПловдивОт 8.30 ч. в 10 зала на Окръжен съд Пловдив ще заседава дело НОХД №1601/2019 г. срещу подсъдимия Рангел Хр. Нарушаване на правилата за движение и че по непредпазливост е причинил смъртта на Н. Ч.***ПловдивОт 9.00 ч. в 10 зала Окръжен съд Пловдив ще заседава по дело НОХД №1516/2019 г. срещу подсъдимия Караджан Дж, обвинен в това, че на 1 юли 2018 г. на автомагистрала „Тракия\" км 108+300, обл. Пловдив, при управление на моторно превозно средство - лек автомобил „Фолксваген\", е нарушил правилата за движение по пътищата и по непредпазливост е причинил смърт на четири лица.***ПловдивОт 9.00 ч. във 2-ра зала на Окръжен съд Пловдив ще бъде разгледано дело НОХД №1645/2019 г. срещу подсъдимия Сергей Х за опит умишлено да умъртви А. К. в качеството му на длъжностно лице.***ПловдивОт 10.00 ч. в 10 зала Окръжен съд Пловдив ще разгледа дело НОХД №872/2019 г. срещу подсъдимия Делян Д. и Милен Д. за представяне на неверни сведения пред Областна дирекция на Държавен фонд „Земеделие\", гр. Пловдив.***Пловдив.В 18.00 часа на площад „Съединение\" ще се състои тържествената церемония по откриване на 17-то състезание по пожароприложен спорт за купата на Българската федерация за пожароприложен спорт /БФППС/.***Смолян.От 11.00 часа в зала 247 в сградата на Община Смолян ще се проведе заключителна пресконференция за представяне на изпълнените дейности и постигнатите резултати по проект за обновяване и енергийна ефективност на образователна инфраструктура в града.***ЧепелареОт 10.30 ч. в залата на Община Чепеларе в Пампорово ще се проведе пресконференция за Седмата работна среща между бизнеса и местната власт. ", "date": "2019.10.07", "title": "Предстоящи  събития в страната на 7 октомври 2019 година"}
{"url": "http://www.cross.bg/sofiya-pargov-kaloyan-1614792.html", "text": "/КРОСС/ БСП няма да търси решение на проблемите в София през вдигане на данъци и такси. В бюджета на столицата има достатъчно пари. Това заяви лидерът на БСП - София и водач на листата на социалистите за общински съветници Калоян Паргов при гостуването си в предаването \"120 минути\" по bTV.\"Става въпрос за 1,7 милиарда лева, които трябва да бъдат харчени ефективно, по различен начин от досегашния, коментира той. - Много е важно да има контрол върху разходването и качеството на изпълнението на проектите. Тогава Столична община ще постигне резултати\".Калоян Паргов посочи вътрешнокварталната инфраструктура като един от големите проблеми, които трябва да бъдат решени в града. \"В София, а и в \"Надежда\", където живея, състоянието на улиците е много далече от стандарта на европейска столица, каза той. - Още преди 4 години, когато ние заговорихме за тези проблеми, и кметът Фандъкова, и Вили Лилков, го поеха като ангажимент. Но досега нищо не направиха. А решение има, трябва само да бъдат отделени достатъчно средства от бюджета и да се работи усърдно в тази посока\".На въпроса за референдумите, Калоян Паргов отговори, че има много теми, чието решение подлежи на допитване до гражданите. \"Ние досега сме предлагали три референдума, припомни той. - Единият беше за \"Софийска вода\"  - за или против концесията, за презастрояването в \"Младост\" и за изграждането на инсталацията за горене на RDF гориво в ТЕЦ \"София\". И трите предложения категорично бяха отхвърлени\".Според лидера на БСП - София, трите теми все още са на дневен ред и гражданите на столицата биха могли да си дадат мнението чрез организиране на референдум. \"Защо да не ги питаме за това как да бъдат харчени средствата от бюджета на София - дали да ги насочим към кварталите или да продължи инвестирането им в големите инфраструктурни проекти от типа на \"Граф Игнатиев\" и \"Дондуков\". Те на практика се оказаха айсберга, в който се удари титаника ГЕРБ в последната година, коментира Калоян Паргов. - В крайна сметка дължината на големите пътни артерии в София е много по-малка от тази на вътрешнокварталните улици. А в кварталите ние живеем, там прекарваме по-голямата част от свободното си време, там се спъваме в дупките или настъпваме някоя плочка след дъжд и си мърсим обувките. Мисля, че е време, след 30 години, общината да стане майка и за кварталите\".Калоян Паргов добави, че транспортът в София трябва да бъде бърз, качествен и достъпен. \"Ние бихме върнали цената от един лев на билета за градския транспорт, заяви той. - Столична община разполага със средства да дотира градския транспорт. Важно е също да успеем да качим повече хора в метрото, това е голямо достижение за София, няма спор. В кварталите трябва да има довеждащ транспорт, за да може повече граждани да го използват\".Калоян Паргов коментира и темата, свързана с таксиметровите услуги. \"Разбира се, всеки иска повишение на цената на услугата си, но отсреща трябва да има качество. Трябва да питаме и хората, които използват тези услуги, какво е мнението им. Нужен е открит диалог, експертен разговор, който трябва да бъде проведен в Комисията по транспорт в Столична община и в него да участват всички ангажирани страни\", заяви той.Водачът на листата на БСП за общински съветници засегна и демографския проблем. \"Столична община има косвено влияние върху него, каза Паргов. - Тя трябва да създаде достатъчно добри условия за това младите семейства да планират бъдещето си тук, в София, както и раждането на децата им. Общината трябва да осигури място за всяко дете в градина или ясла, което очевидно не се случва вече години наред, въпреки че се хвали с построени детски градини, а раждаемостта пада\".На финала на разговора Калоян Паргов коментира и декларацията на Движение България на гражданите от тази седмица. \"Приемам я като леко изнервяне в рамките на кампанията, каза той. - Но нека да не се изнервяме, а да работим. Кандидатурата на Мая Манолова за кмет на София е печеливша и всеки, който я подкрепя, трябва да даде най-доброто от себе си за крайния успех\". ", "date": "2019.10.07", "title": "Калоян Паргов: БСП няма да търси решение на проблемите в София през вдигане на данъци и такси"}
{"url": "http://www.cross.bg/sega-monitor-tryd-1614791.html", "text": "/КРОСС/ Водещи заглавия на първите страницив. Сега - стр. 1, 2 - 6% от работещите българи изкарват над 9000 лв. месечнов. Сега - стр. 1, 2 - София загуби дело за 1,7 млн. лв. срещу регионалното министерствов. 24 часа - стр. 1, 14, 15 - Днес са нужни нова кръгла маса и , съгласие за съд, НПО, Изборен кодекс и царски имотив. Труд - стр. 1, 3 - Дрога мутант залива пазарав. Телеграф - стр. 1, 4, 5 - Тъпчат ученици с палмав. Монитор - стр. 1, 2, 3 - Фирми компенсират ниски заплати с бонус почивкиВодещи заглавия на вътрешните страницив. Сега - стр. 3 - Управляващите бавят трети месец избора на шеф на комисията „Антикорупция\"в. Сега - стр. 5 - МОН отпуска над 1 млн. лв. за подкрепа на ромски ученицив. 24 часа - стр. 2, 3 - Антимафиоти проверяват кандидатка за кмет хакнала ли е фейсбука на бившето сив. 24 часа - стр. 4 - Правят зелени острови в София за разделно събиране на отпадъцитев. Труд - стр. 4 - Премиерът Бойко Борисов към престолонаследника на Абу Даби: Очакваме инвеститори от ОАЕ в областта на високите технологиив. Труд - стр. 6 - Забраняват длъжници да пренасят пари през границатав. Телеграф - стр. 2 - Борисов покани престолонаследника на Абу Даби в Българияв. Телеграф - стр. 8 - София става европейска столица на неврохирургиятав. Монитор - стр. 4 - След визитата на Борисов в Абу Даби: Чакаме инвестиции от ОАЕ във високите технологии и транспортав. Монитор - стр. 5 - БХК се отрече от становището за ПолфрийманВодещи интервютав. Сега - стр. 1, 9, 10 - Проф. Антоний Тодоров: \"ГЕРБ прекалено дълго ни рекетират\"в. Труд - стр. 10, 11 - Томас Джаксън, пожизнен почетен председател на СКРВЛ, пред „Tpyд\": Нямаме нов Моцарт, защото посредствеността се котира повечев. Телеграф - стр. 13 - Шукри Бекташ, построил къщата на пророчицата на Рупите: Леля Ванга няколко пъти ми спасява семействотов. Монитор - стр. 11 - Щефан Верман, говорител на бъдещия концесионер на столичния аеропорт: \"Летище София няма да е резервно, а хъб между Европа и Азия\"Водещи анализив. Сега - стр. 9, 10 - Добрите и лошите новини от протестите на медицинските сестрив. Сега - стр. 12, 13 - Къде отиват студентитев. 24 часа - стр. 13, 14 - Истинският удар срещу демокрацията е деленето на наши съдии и ваш прокурорв. Труд - стр. 8 - Този друсащ, но живописен път на държавообразуванев. Телеграф - стр. 12 - Чипсът в бюфета не е мит както Лох Несв. Монитор - стр. 10 - Мисия \"Перфектният служител\"  ", "date": "2019.10.07", "title": "Преглед на печата за 7 октомври"}
{"url": "http://www.cross.bg/spaskov-sestri-andreeva-1614794.html", "text": "/КРОСС/ На медицинските сестри бе дадено обещание, което нямаше как да бъде изпълнено. Няма как министърът да раздаде заплати на медицинските сестри, лекарите и акушерките, тъй като болниците получават пари за дейности. Това заяви бившият здравен министър д-р Таня Андреева в сутрешния блок на БТВ.Парите са дадени, само че по друга схема. Затова се е минало на вариант тези пари да се отпуснат от резерва на НЗОК. Това е законовият механизъм, коментира от своя страна бившият директор на УМБАЛСМ „Пирогов\" доц. Спас Спасков.Парите, които НЗОК плаща са за дейност. Директорите на лечебните заведения решават как да бъдат разпределени тези пари, уточни д-р Андреева.Д-р Спасков коментира, че за да стигнат парите до медицинските сестри, са се завишили цените на клиничните пътеки. Но те ще се дадат за работа. Отмина времето, когато се даваха пари\", подчерта Спасков.Това е изкуствено завишаване. Наблюдава се една тревожна тенденция, министърът да се намесва в работата на НЗОК. Не може, защото той е обещал нещо, да нареждана управителя на НЗОК какво да прави, подчерта Таня Андреева. Има два основни проблема в системата на здравеопазването - недостатъчно средства, които се дават и финансирането на извършената дейност на малките лечебни заведения.Доц. Спасков допълни, че в тези лечебни заведения не се прави никакъв опит за реорганизация на работата. Това, което е неработещо звено, единствено трупа разходи и това е голям проблем, заяви Спасков.Нужна е политика по отношение на работата на лечебните заведения. В същото време има болници, в които има глад за кадри. В момента дори няма желаещи да учат в специалностите за акушерки и медицински сестри, коментира още д-р Андреева. ", "date": "2019.10.07", "title": "Д-р Таня Андреева: На медицинските сестри бе дадено обещание, което нямаше как да бъде изпълнено"}
{"url": "http://www.cross.bg/sergiii-vakh-antioh-1614785.html", "text": "/КРОСС/ Светите мъченици Сергий и Вакх живели през третия век. Били жители на Рим. Имали високо образование. В зрялата си възраст се отличили като първи сановници при двора на император Максимиан, който ги обичал за тяхната мъдрост в съвещанията по големите държавни въпроси и за тяхната храброст в боевете. Този, който е желаел да измоли нещо от императора, се обръщал първо за ходатайството на Сергий и Вакх, известни като хора най-близки на владетеля и почитани от всички. Самите Сергий и Вакх малко ценели своето високо положение пред императорския двор. Те, като християни, мислели само за едно - как да угодят на Бога. Предприето било жестоко гонение срещу Църквата. Максимиан се опитал да приложи всички средства, които според него са могли да унищожат в душите на християните вярата в истинския Бог. Той се учудил, като узнал, че и неговите любими сановници са християни. Отначало не искал да повярва. Мислел, че завистници с клевети искат да погубят царските любимци. Скоро обаче се убедил, че му е казана истината. Провеждало се шумно езическо празненство. Императорът се отправил към капището да принесе жертва. Подир него вървели велможите и военачалниците. Максимиан забелязал, че Сергий и Вакх не са дошли. Заповядал да ги повикат в капището. Ако не искат да дойдат, насила да ги доведат. Сергий и Вакх застанали вън от капището и молили Бога да просвети невярващите и да им яви славата Си. Войниците ги хванали и ги завели при императора. Максимиан им заповядал да вземат участие в обреда в чест на боговете. - Не можем да изпълним волята ти, господарю - казали смело те. - Не можем да се покланяме на бездушни идоли, защото почитаме Бога Небесни, Който е сътворил небето и земята. След това почнали да увещават императора да се обърне към истинския Бог. Пламнал от гняв, Максимиан не желаел повече да слуша. Заповядал да им снемат знаците на тяхното високо звание, воинските пояси и пръстени. Императорски служители ги облекли в женски дрехи и почнали да ги развеждат из града за смях на всички. Максимиан се надявал, че сановниците, свикнали към почит, не ще могат да понасят такъв позор и ще се отрекат от вярата си. Но се измамил. Сергий и Вакх счели не за позор, а за слава и чест да търпят хули заради Христовото име. Останали твърди във вярата си. Максимиан ги повикал и започнал ласкаво да ги увещава: - Верни и любезни мои приятели, как се решихте да оскърбите великите богове? Как се решихте да огорчите мене и да си навлечете такова нечестие? Вие знаете как ви обичам. Но мога ли спокойно да гледам как вие подлагате на поругание нашите велики богове? Не ми се иска да ви предам на смърт. Затова ви моля - откажете се от Тоя дърводелски Син, Когото евреите разпънали на кръст като злодей. Не се прелъстявайте от християнските басни, но се обърнете към нашите велики богове. Тъй ще получите от мене милости повече, отколкото досега. Напразни се оказали увещанията и обещанията на императора. Въодушевени от любов и вяра, умъдрени от Пресветия Дух, Сергий и Вакх с голяма сила доказали на императора суетността на идолопоклонството. Изповядали Спасителя като Единороден Син Божи. Разгневен до полуда, императорът заповядал да изпратят мъжествените изповедници при един от източните управители на име Антиох, известен със своята жестокост и омраза към християните. В писмото си Максимиан заповядал на Антиох да употреби всички мерки и средства, за да склони Сергий и Вакх да се отрекат от вярата си. В случай че не успее, да ги накаже със смърт. При пътуването си двамата изповедници непрестанно се молели на Господа да ги подкрепи. И Господ ги подкрепил и укрепил. Обрадвал ги с чудесно явление. Войниците и изповедниците спрели на едно място да пренощуват. Стаята на Сергий и Вакх внезапно била озарена от необикновена светлина. Явил се ангел, който им казал: - Дерзайте, служители Христови, и се борете като добри воини Христови. Вие ще победите и ще получите от Христа Бога небесни венци. Той няма да отстъпи от вас при вашите страдания. Ще ви дава помощ и сила! Това видение изпълнило сърцата им с радост. Те продължили бодро пътя, като славели Бога с псалми и други духовни песни. Антиох се почудил, като видял доведени при него като подсъдими царските велможи, за които знаел, че имат голяма сила пред императора. Сам той получавал от тях милост.Като узнал за какво са доведени, Антиох почнал да ги моли да се отрекат от вярата си. Наред с това им представил ужаса от смъртно наказание. Опитал се да ги заплаши. Те му отговорили: - Напразни са твоите думи. Честта и безчестието на тоя свят, животът и смъртта - всичко това е нищо за ония, които очакват вечния живот. Христос е наш живот. Смъртта за Христа Господа е придобивка за нас. Антиох заповядал да затворят Сергий в тъмница. За Вакх разпоредил да бъде безпощадно бит. При ужасния побой Вакх предал душата си на Бога. Управителят заповядал да хвърлят тялото му на хищни зверове. Християните обаче тайно го погребали в пещера, в която сами се скривали при гонения.В тъмницата Сергий скърбял за раздялата си със своя приятел Вакх. През нощта след мъченическата смърт Вакх му се явил в светла дреха, със сияещо от небесна радост лице. Възвестил му, че вече е минал към вечния блажен живот. Той го укрепил за предстоящия подвиг. Сергий почнал радостно да очаква смъртта. На другия ден той пак твърдо изповядал вярата си пред Антиох. Предстояло на управителя да замине за друг град в областта си. Във връзка с това Антиох измислил чудовищно наказание за този, от когото в миналото очаквал милост. Като тръгнал на път, той взел със себе си и Сергий, обут в железни обуща с остри гвоздеи, които при всяка крачка се забивали в нозете му. Антиох пътувал на кон, а Сергий трябвало да върви подир него с тия ужасни обуща. Зает с мисли за небесното, при пътуването Сергий не чувствал болките. Той пеел псалм 39: \"Твърдо се уповавах на Господа, и Той се наклони към мене и чу моите вопли. Извлече ме от страшен ров, от тинесто блато, постави на камък нозете ми и утвърди стъпките ми\". След като пристигнали на определеното място, Антиох наредил да заключат Сергий в тъмница. Там през нощта ангел Господен изцерил раните на мъченика.На другия ден Сергий се явил на разпит здрав. Това чудо не смекчило сърцето на Антиох. Той не поставил разума си в действие да разбере силата Божия. Сергий бил подложен на нови жестоки мъчения. Най-после бил осъден на смърт. Пред палача мъченикът изпросил време за кратка молитва. Чул глас от Небето, който го викал при Господа. И той радостно навел глава под меча на палача. Светите мъченици Сергий и Вакх пострадали за тържеството на Божията църква в 295 година.© Жития на светиите. ", "date": "2019.10.07", "title": "Св. мчци Сергий и Вакх"}
{"url": "http://www.cross.bg/osvobozhdavane-mihaiilova-deloto-1614793.html", "text": "/КРОСС/ Малко е вероятен обрат по делото Джок Полфрийман, но понякога практиката се обръща. Най-вероятно до края на седмицата той ще е на самолета и ще е извън правомощията на българската съдебна система, това коментира в сутрешния блок на БТВ „Тази сутрин\" съдия Димитър Узунов. Той допълни, че не е важно как е именуван съдебният акт - дали решение или определение, важно е по какъв процесуален ред е постановен.Според него прокуратурата има своите мотиви, които не са лишени от логика. Съдебният акт е постановен с голяма доза съмнение при прилагането на закона. Това предизвика обществена и академична реакция. Дори при напускането на австралиеца от затвора, той ругаеше и с това си поведение обективно показа, че опровергава мотивите на докладчика и на съдебния състав с председател Калин Калпакчиев, обясни Узунов. Според него съдебният акт отива „в коша\", защото условието, Полфрийман да бъде наблюдаван след условното освобождаване, е невъзможно. По думите на съдията докладчикът по делото изготвя част от доклада по поръчка на БХК. Освен това той смята, че е важно да се установи дали съдия Калпакчиев има взаимоотношения с неправителствената организация.Адвокат Даниела Михайлова заяви, че предложението на прокуратурата за възобновяване на делото е неоснователно и процесуално недопустимо. Според нея съдебният акт не е сред актовете, които подлежат на такава проверка. Михайлова подчерта, че двата аргумента на обвинението са необосновани. Мисля, че условното предсрочно освобождаване предизвика съвсем необоснована обществена реакция. Законодателството е категорично по отношение на това какви са изискванията, за  да бъде започнато производство по предсрочно освобождаване. В случая изискванията са спазени. Не е редно да коментираме съдебното решение, което е проучило всички доказателства, обясни адвокатът. Според нея процедура по предсрочно условно освобождаване са рутинни и всекидневни процедури. Михайлова изтъкна, че един рутинен случай се използва за нагнетяване на обществено напрежение. Това няма нищо общо с правоприлагането или с върховенството на закона. Това напрежение е заради предстоящия избор на главен прокурор и предизборната ситуация у нас.Обществото не коментира конкретния случай, а съдебния състав и съдебното решение, допълни още адвокат Михайлова. По думите й не може да се говори за обвързаност между Калпакчиев и БХК. Тя заяви, че в гражданското общество съдиите трябва да участват активно, а това понякога включва участие във форуми, касаещи гражданските права. ", "date": "2019.10.07", "title": "Димитър Узунов:Малко е вероятен обрат по делото Джок Полфрийман, но понякога практиката се обръща"}
{"url": "http://www.cross.bg/alkohol-skorost-intzidenta-1614800.html", "text": "/КРОСС/ 16-годишно момиче загина на място, след като пиян шофьор го удари на пешеходна пътека. Инцидентът стана в 4 ч. сутринта в неделя на основен булевард в Сливен. Пробата с дрегер на шофьора е показала 2,24 промила алкохол в кръвта. Той е арестуван за 72 часа.Според прокуратурата след инцидента той е направил опит да избяга, според баща му обаче дори не разбрал, че е убил момичето. Бащата настоява да се изяснят всички обстоятелства, при които се е случила трагедията. Фактите, че шофьорът е употребил алкохол и е напуснал мястото на инцидента, предполагат по-тежко наказание, коментира в предаването \"Тази сутрин\" по БТВ Ваня Белева, говорител на Окръжна прокуратура - Сливен. Със сигурност наблюдаващият прокурор ще поиска постоянен арест, уточни Белева. Според Диян Митев инспектор в сектор Пътна полиция -Сливен със сигурност шофьорът се е движил с превишена скорост - над 50 км/ч. Това е едни от натоварените булеварди с много прави участъци, които позволяват на водачите да развиват висока скорост. Изпращали сме сигнали до общината, уточни той.Днес в общината извънредно ще заседава комисията по пътна безопасност.  ", "date": "2019.10.07", "title": "16-годишно момиче загина на място, след като пиян шофьор го удари на пешеходна пътека"}
{"url": "http://www.cross.bg/kyrymbashev-partiya-kmet-1614798.html", "text": "/КРОСС/ Бившият евродепутат Петър Курумбашев коментира в сутрешния блок на БТВ „Тази сутрин\" може ли съдът да регистрира новата партия \"Няма такава държава\", която Слави Трифонов създаде тихомълком тази събота. Той каза, че не иска да коментира решенията на съда, но напомни, че преди е имало проблеми с регистрация на партия на име \"Ку-ку\".Курумбашев заяви, че всички трябва да са благодарни на Трифонов, защото е дал поле за изява през целия август. Относно политическия проект, той смята, че от страна на бившия шоумен трябва да се покаже по - голяма прозрачност и публичност. Той призна, че не е получавал покана от самия Слави за участие в партията му. Според Курумбашев новосъздадената партия е нямала времето да се подготви за участие в местните избори, но ще успее да се подготви за следващите парламентарни, независимо дали те ще са предсрочни или редовни.По думите му обаче, за да има успех една партия, не означава тя да бъде регистрирана в съда, а да има структури.Специално в София БСП никога не е била „хит на сезона\", така че водещ кандидат, излъчен директно от БСП едва ли щеше да има сериозни шансове да стане кмет на София. От друга страна очевидно левицата търси формулата, за да обедини недоволните от досегашното управление. Според Курумбашев, ако Мая Манолова бъде избрана за кмет, тя ще има труден живот, защото очевидно ГЕРБ ще има най-голямата група съветници и би имало кмет без мнозинство в СОС. Според бившият евродепутат, левицата има добри кандидатури в Русе и Ямбол. БСП е обречена да се представи по-добре на тези избори, защото на предните избори имаше нула областни градове и просто е трудно да имаш под нулата. ", "date": "2019.10.07", "title": "Петър Курумбашев: Партията на Слави Трифонов може и да има проблеми с регистрацията"}
{"url": "http://www.cross.bg/vertis-nikos-myzika-1614802.html", "text": "/КРОСС/ Супер звездата Никос Вертис ще изнесе грандиозен концерт в България на 13 май 2020 г. в зала \"Арена Армеец\"! Хилядите му феновете у нас ще имат уникалната възможност да се насладят на живо на харизматичния изпълнител, да се докоснат до красотата на музиката му и да чуят най-големите му хитове. Не на последно място, това ще се случи и в разгара на кариерата му в момент, в който  Никос Вертис буквално подлудява феновете на гръцката музика по всички краища на света.Специално за концерта на 13 май 2020 г. залата ще се превърне в истински Бузуки бар. На терена ще бъдат разположени специални сепарета, които ще бъдат внесени от най-големите бузуки барове в Гърция. Допълнително ще бъдат обявени и кои ще са подгряващите изпълнители в тази вълшебна, майска, гръцка вечер в София.Билетите за концерта на Никос Вертис на 13 май 2020 г. в София се пускат в продажба от утре (вторник, 8.10.19 г.) и ще се продават ексклузивно в системата на Ticketportal.bg. Билети ще има още в Билетен център в НДК, касата на зала \"Арена Армеец\", книжарници Booktrading и бензиностанции OMV. Първоначално в продажба ще бъдат само билетите за ТРИБУНИ - на цени от 40 до 80 лв., според мястото в залата. До края на седмица ще бъда пуснати в продажба и ВИП сепаретата на ТЕРЕНА.Определят Никос Вертис като най-великия изпълнител на лаика - музикален стил, който е микс между традиционна гръцка музика и поп и денс звучене. Той е един от най-големите, талантливи, обичани и желани съвремененни изпълнители на гръцка музика. Роден в Холандия от смесен брак, на 6 години семейството му се премества в Солун. От дете взима уроци по бузуки, а 15-годишен започва да се занимава и с пеене. От този момент животът му е музика - композира, свири и пеене.Последният му албум \"EROTEVMENOS\" e oт 2017-та и включа девет песни,  сред които двата големи хита \"Erotevmenos\" и \"An m'agapises\". Парчетата бързо печелят сърцата на публиката - покоряват музикалните класации и са с милиони гледания в YouTube. Само последното му видео към песента \"Allaxa\", което Вертис пусна през август тази година, вече има повече от 2 милиона гледания. Преди броени дни звездата стартира и голямо турне в Северна Америка, където ще пее в най-големите концертни зали в Los Angeles, Toronto, Atlantic City, Montreal и Chicago. ", "date": "2019.10.07", "title": "Гръцката супер звезда Никос Вертис с грандиозен концерт в България на 13 май 2020 г.!"}
{"url": "http://www.cross.bg/voiina-osmanskata-svetovna-1614786.html", "text": "/КРОСС/ 3761 пр.н.е. - Ден, в който е създаден света, съгласно юдаизма.1571 г. - Състои се битката при Лепанто, Гърция, в която флотата на Османската империя е напълно унищожена от обединените морски сили на Испания и Венеция. Папа Пий V провъзгласява 7 октомври за празник на Дева Мария на Св. Броеница, като благодарност за нейната закрила над християнските войски.1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.1777 г. - Американска война за независимост: Американците побеждават британците в битката при Саратога.1826 г. - В Масачузетс е открита първата американска железопътна линия.1826 г. - Подписана е Акерманската конвенция между Руската и Османската империи.1849 г. - Едгар Алън По умира в 5:00, четири дни след като е намерен в безпомощно състояние на улица в Балтимор.1879 г. - Провеждат се избори за Областно събрание на Източна Румелия.1896 г. - В Париж е положен първият камък на моста Александър III от руския император Николай II.1908 г. - Остров Крит въстава срещу Османската империя и се присъединява към Гърция.1908 г. - Австрия анексира Босна и Херцеговина.1919 г. - Основана е холандската национална авиокомпания KLM, най-старата въздушна компания в света.1920 г. - В Оксфордския университет са приети като студенти за първи път жени.1934 г. - Осъществен е първият полет на съветския фронтови бомбардировач СБ (АНТ-40).1940 г. - Втората световна война: Нацистка Германия нахлува в Румъния.1943 г. - Втората световна война: Япония екзекутира 100 американски затворници на остров Уейк.1944 г. - Втората световна война: Бунт в Аушвиц, евреите подпалват крематориумите.1949 г. - Провъзгласена е Германската демократична република (Източна Германия) със столица Източен Берлин.1959 г. - Космическа програма на СССР: За пръв път е фотографирана обратната страна на Луната от съветския космически апарат Луна 3.1963 г. - Териториите на Хаити и Доминиканската република са ударени от урагана Флора, загиват 7190 души.2001 г. - Започва Войната в Афганистан с атаката на САЩ по въздух и суша срещу талибаните в Афганистан.2004 г. - Кралят на Камбоджа Нородом Сианук абдикира от престола.", "date": "2019.10.07", "title": "7 октомври в историята"}
