{"url": "http://www.cross.bg/neytralizirane-voennoslyzheshtite-vreme-1570490.html", "text": "/КРОСС/ Двуседмичен сбор за повишаване на подготовката на военнослужещите от Сухопътните войски, специализирани в обезвреждането на невзривени бойни припаси и импровизирани взривни устройства, започна днес, 19 март, в 55-ти инженерен полк в Белене. В него ще участват 53-ма военнослужещи от  състава на инженерния полк, 2-ра  Тунджанска и 61-ва Стрямска механизирана бригада.По време на двуседмичната подготовка за изпълнение на задачи по третата мисия на Българската армия - „Принос към националната сигурност в мирно време\", военнослужещите ще повишат теоретичните си занятия и ще проведат практически действия за усъвършенстване на тактиките, техниките и процедурите при неутрализиране на невзривени бойни припаси и импровизирани взривни устройства. Те ще повишат и уменията си за работа с новопридобитото оборудване, получено по програмата на САЩ за чуждестранно военно финансиране (FMF).В рамките на сбора, на 28 март, военнослужещите за първи път ще покажат пред журналисти практически дейности по разузнаване, транспортиране и неутрализиране на открит невзривен боеприпас; неутрализиране на импровизирано взривно устройство (ИВУ), поставено на маршрут за движение на войски; разузнаване на подозрителен автомобил и неутрализиране на кола-бомба и разузнаване на сграда и неутрализиране на импровизирани взривни устройства в непосредствена близост до нея. Действията на военнослужещите по време на заключителния етап от тяхната подготовка ще наблюдава командирът на Сухопътните войски генерал-майор Михаил Попов. ", "date": "2018.03.19", "title": "Военнослужещи от Сухопътните войски ще повишат подготовката си за обезвреждане на невзривени боеприпаси "}
{"url": "http://www.cross.bg/sudebni-izpulniteli-minalata-1570454.html", "text": "/КРОСС/ Частните съдебни изпълнители (ЧСИ) са завели рекорден брой дела срещу длъжници - над 246 000 през миналата година. За сравнение през 2016 г. техният брой е бил 229 000, а през 2015 г. - 175 000. Това показват данните на Камарата на частните съдебни изпълнители.Според тях от длъжници са събрани 1,1 млрд. лева през миналата година. От камарата отчитат ръст на събраната сума в полза на гражданите  92 млн. лв. само за първите шест месеца на 2017 г. За сравнение за цялата 2016 г. са събрани 150 млн. лв.Увеличават се и вземанията за издръжка - 2,2 млн. лв. за шестмесечието при 3 млн. лв. през цялата 2016 г., както и тези за заплати - 5 млн. лв., при 8 млн. за 2016 г.Продължава тенденцията на спад на делата в полза на банки - от януари до юни 2017 г. при частните съдебни изпълнители са постъпили само 15 000 нови изпълнителни дела с взискател банки, което представлява едва 14% от всички новообразувани изпълнителни дела, посочват от камарата.На сайта й през 2017 г. са публикувани 51 699 обяви за продажби на имущество, като 46 545 сa недвижими имоти - къщи, апартаменти, хотели и заведения. Частните съдебни изпълнители са продавали и 1697 автомобила и 3457 движими вещи.Броят на публикуваните обявления обаче не означава реално извършени продажби, нито пък че толкова имота са предмет на изпълнение, в много случаи се провеждат по няколко продани на едни и същи имоти, поради липса на купувачи, които да наддават в търга.От камарата признават, че расте броят на жалбите срещу частни съдебни изпълнители, като през миналата година те са 654, при 620 през 2016 г. и 522 - през 2015 г. Въпреки това Съветът на Камарата на частните съдебни изпълнители е поискал да се образуват 26 дисциплинарни производства срещу ЧСИ през миналата година. ", "date": "2018.03.19", "title": "Частни съдебни изпълнители събрали 1,1 млрд. лева през 2017 г."}
{"url": "http://www.cross.bg/rymen-radev-adres-1570486.html", "text": "/КРОСС/ Българският държавен глава Румен Радев изпрати поздравителен адрес до руския си колега Владимир Путин по повод спечелената от него победа на провелите се избори за президент на Руската федерация.„Надявам се заедно да работим за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа\", се казва в писмото на  българския държавен глава.В поздравителния си адрес до своя руски колега президентът Румен Радев отбелязва и вековната историческа и културна близост между българския и руския народ. ", "date": "2018.03.19", "title": "Румен Радев поздрави Владимир Путин по повод преизбирането му за президент на Руската федерация"}
{"url": "http://www.cross.bg/katar-zagora-investitzii-1570487.html", "text": "/КРОСС/ Български бизнес проекти, към които Катар проявява интерес за инвестиции, бяха обсъдени на среща на министър-председателя Бойко Борисов с делегация от Катар, водена от шейх Абдул Азиз бин Али Ал-Тани, член на емирското семейство, и включваща представители на Qatar Investment Autority. Срещата е продължение на разговора на българския премиер с емира на Катар Шейх Тамим бин Хамад Ал-Тани в началото на март в София.Фокусът на разговорите беше поставен върху потенциала за сътрудничество при изграждането на инфраструктурни обекти като тунела под „Шипка\", АМ „Черно море\", индустриалната зона в Стара Загора, летищата „София\" и „Стара Загора\" и др. Друга обсъждана тема беше свързана с възможностите за инвестиции, които предоставя богатството на страната ни от минерални и изворни води, както и балнеоложки центрове.От българска страна в разговорите участваха министрите на регионалното развитие и благоустройството Николай Нанков и на икономиката Емил Караниколов, както и кметовете на Бургас и Стара Загора. ", "date": "2018.03.19", "title": "Борисов представи инвестиционните възможности у нас пред делегация от Катар"}
{"url": "http://www.cross.bg/manolova-zakona-resheniya-1570480.html", "text": "/КРОСС/ Повишаването на цените на тока, природния газ и водата да може да бъде обжалвано от гражданите. С такова искане се обърна националният омбудсман Мая Манолова към Конституционния съд.По сега действащите текстове на Закона за енергетиката, Комисията за енергийно и водно регулиране одобрява пределните цени за доставка на топло и електрическа енергия, природен газ и вода, но потребителите не могат да обжалват тези решения, тъй като законово не се водят засегната страна.Съдебната практика, според екипа на омбудсмана, пък показва, че така хората стават потърпевши от незаконосъобразни решения на КЕВР.Проблемът може да бъде решен с редакция на текстове от Закона за енергетиката, смята още Мая Манолова.", "date": "2018.03.19", "title": "Гражданите да могат да оспорват цените на тока, парното и газа, иска омбудсманът"}
{"url": "http://www.cross.bg/ychitel-polychi-dybaii-1570435.html", "text": "/КРОСС/ Британката Андрия Зафираку бе обявена за най-добър учител в света на церемония в Дубай снощи. За работата си тя получи наградата от 1 млн. долара.Зафираку бе една от 10-те финалистки измежду 30 хил. кандидати от целия свят, които участваха в международния конкурс за най-добър учител. Тя преподава в общинското училище на Алпертън - многоетнически беден район в Северен Лондон. Научила е основни думи и фрази на 35-те езика, говорени в нейното училище, и така общува с учениците си и техните родители, мнозина от които са бежанци.Победителката бе поздравена от британския премиер Тереза Мей и емира на Дубай, а наградата си получи от шампиона във Формула 1 Луис Хaмилтън. ", "date": "2018.03.19", "title": "Британка беше обявена за най-добрия учител в света"}
{"url": "http://www.cross.bg/glasove-bulgariya-nina-1570485.html", "text": "/КРОСС/ След успеха на Гала концерта \"Женските гласове на България\" в престижната зала Cité de la musique в Страсбург, посветен на Българското председателство, спектакълът в нов вариант ще бъде показан в Берлин на 24 май, деня на славянската писменост и култура!\"Не очаквахме такъв възторжен прием, защото публиката беше предимно от чужденци - дипломати, хора, изкушени от музика, доста претенциозна и взискателна аудитория\", каза Нина Николина, която дебютира като музикален продуцент. Тя е подбрала изцяло репертоара на \"Магическите гласове на България\", а заедно с Ема Константинова, Любомира Костова и Георги Тошев участва в създаването на музикалния спектакъл.\"Женските гласове на България\" е част от културната програма на Българското председателство, а концертният формат е създаден по предложение на Диана Игнатова, директор на Българския културен институт в Париж.Спектакълът има за цел да разкаже и покаже вокалното и музикално разнообразие на страната ни в различни жанрове - традиционно пеене, хорово, църковно -славянски песнопения, опера и смесването на народна музика с модерен бийт.Новата формация \"Магическите гласове на България\" събира някои от най -гласовитите певици на народни песни, като -  Александра Борисова, Бисерка Пиларска, Атанаска Бонева, Таня Първанова, Еличка Кръстанова.Нина Николина се представя и с друг свой популярен проект \"Пендара етно проджект\", в който народната музика се среща със съвременната електронна сцена. Там певицата си партнира с известния перкусионист и композитор Калин Вельов. За концерта в Берлин екипът подготвя изненади.\"Ще заложим много повече на ритмичните песни, ще има вокално разнообразие, ще представим различни фолклорни области на България\", разказва Нина Николина.В концерта отново задочно чрез специални видеа участват световноизвестното българско сопрано Соня Йончева и Силви Вартан, които са записали специални приветствия към публиката.\"Природата „диша\" в песента, в звуците, в реденето на думите. Родопската песен носи мекотата на Родопите - планината, в която се вярва, че е роден легендарният певец Орфей. Красивата,  родопска песен „Излел е Дельо хайдутин\" е българското „космическо\" послание, избрано сред множество други музикални предложения да представи земната цивилизация. През 1977 г. златната плоча на Вояджър отлита и там е и тя, българската песен, съзвучна с Космоса\", разказва консултантът на спектакъла доц. д-р Веселка Тончева  от БАН.  ", "date": "2018.03.19", "title": "Нина Николина и „Магическите гласове на България“ в Берлин за 24 май"}
{"url": "http://www.cross.bg/ograda-predpaznata-infrastryktyra-1570489.html", "text": "/КРОСС/ Агенция „Пътна инфраструктура\" предприе незабавни мерки за възстановяването на 120 метра предпазната ограда на АМ „Тракия\", открадната през почивните дни.При обход на участъка от служители на Областно пътно управление - Бургас е установено, че е премахната предпазната ограда край платното за София в района след пътен възел „Българово\" на автомагистралата.Нанесените щети са на стойност 4200 лв.Агенция „Пътна инфраструктура\" разполага с ограничени финансови ресурси и премахването на предпазните огради от недобросъвестни граждани застрашава безопасността на движението на всички шофьори и граждани, пътуващи по републиканските пътища. ", "date": "2018.03.19", "title": "АПИ възстанови предпазната ограда при пътен възел „Българово“ на АМ „Тракия“"}
{"url": "http://www.cross.bg/ninova-dypkite-korneliya-1570492.html", "text": "/КРОСС/ \"200 000 души администрация ще стоят в дупките по пътищата, според заповедта от днес на Борисов, но аз питам - колко души ще стоят в затвора за корупцията при строителството на пътища, за откраднатите пари от некачествените ремонти и кой ще плати на хората счупените коли?\" Това заяви в Кирково лидерът на БСП Корнелия Нинова.\"В следващите месеци държавата ще е блокирана. Българи, през този период не се женете, не раждайте деца, не умирайте и през ум да не ви минава да правите бизнес. Няма кой да ви издаде и едно удостоверение. Администрацията няма да работи, полицаите няма да борят престъпността, а ще пазят дупките. На това му се вика административна реформа. И не са метеорологичните условия причина за това - и в Швейцария вали сняг и грее слънце. Причината е една и нейното име е корупция\", категорична е Нинова.След като днес се проведе изнесено заседание на Изпълнителното бюро на БСП в Кърджали, Нинова се срещна със симпатизанти в Кирково, където откри нов партиен клуб. ", "date": "2018.03.19", "title": "Корнелия Нинова: 200 000 в дупките, а колко в затвора? "}
{"url": "http://www.cross.bg/putishta-godina-deiinosti-1570491.html", "text": "/КРОСС/ Ежедневно се извършват текущи ремонтни дейности по републиканските пътища, за да се подобри състоянието на пътната мрежа. Днес със студена асфалтова смес бяха изпълнявани дейности на АМ „Тракия\" на територията на областите София и Пловдив, на АМ „Хемус\" в Софийска област, път I-1 в област Враца и др. По разпореждане на министъра на регионалното развитие и благоустройството Николай Нанков председателят на Управителния съвет на АПИ инж. Дончо Атанасов изиска от директорите на областните пътни управления да се работи постоянно в зависимост от метеорологичните условия и приоритетно да се изкърпват неравностите по автомагистралите, на първокласните и второкласните пътища.След приключването на зимното поддържане на републиканските пътища през април ще бъде извършен подробен оглед на състоянието на републиканските пътища и прилежащите мостови съоръжения. Приоритетно ще бъдат ремонтирани автомагистралите, първокласните пътища, както и най-натоварените участъци от второкласната и третокласната пътна мрежа. Целта е ремонтните дейности по основните направления да приключат преди началото на активния летен сезон.Тази година ще бъде извършен превантивен ремонт на близо 570 км републикански пътища. Превантивните ремонтни дейности включват цялостно преасфалтиране на големи участъци, полагане на нова маркировка, ограничителни системи и т. н. Предвидените средства от националния бюджет са на стойност 311 млн. лв. с ДДС. Ремонтът на 440 км от тях започна през миналата година и ще завърши през т. г. Ще стартира и ремонтът на още 130 км пътища.Със средства от Оперативна програма „Региони в растеж\" /ОПРР/ тази година ще завърши ремонтът на ключови пътни артерии в Североизточна и Северозападна България, която започна през миналата година. С финансиране от фондовете на ЕС основно се ремонтират над 215 км второкласни и третокласни пътища. Сред тях са: 30 км от второкласния път II-49 в участъците Търговище - Разград и Кубрат - Тутракан, 30 км от път II-29 Варна - Добрич - Кардам, 29 км от път III-904 Старо Оряхово - Гроздьово - Провадия, 42 км от прохода „Петрохан\" на територията на Софийска област (път II-81), 30 км от път II-57 Стара Загора - Раднево, 12 км от път II-35 Плевен - Ловеч, 12 км от път II-44 Драгановци -Габрово, 17 км от път III-1002 Враца - пещера Леденика и др. Реконструира се и 10-километровото трасе на път II-86 Пловдив - Асеновград, като пътното платно се разширява до магистрален габарит.Със стартирането на новия строителен сезон ще започнат строителните работи на още 5 нови обекта по ОПРР, за които договорите бяха подписани преди седмици. Общата им дължина е над 71 км. Участъците, които основно ще се ремонтират са: 30 км от път III-112 Дъбова махала - Монтана, 9 км от път II-57 Раднево - Новоселец, 14 км от път II-44 Севлиево - Драгановци, 9 км от път II-35 Плевен - Ловеч /околовръстния път на град Ловеч/ и 9 км от път IІІ-306 Червен бряг - Чомаковци. При рехабилитацията на второкрасния път II-35 Плевен - Ловеч основно ще бъде ремонтиран тунелът при 43-ти километър, който е с дължина 400 метра. Предвижда се възстановяване на хидроизолацията на съоръжението, подмяна на съществуващата предпазна ограда, ново енергоефективно осветлението и др.  ", "date": "2018.03.19", "title": "Над 570 км пътища ще бъдат ремонтирани със средства от бюджета"}
{"url": "http://www.cross.bg/hiryrgiya-patzienti-diabet-1570476.html", "text": "/КРОСС/ Първата безплатна консултация на пациенти, интересуващи се от диабетна хирургия, ще се проведе на 24 март 2018г. в новооткрития представителен офис в София на най-широката болнична мрежа Медикъл Парк - Турция от проф. др. Тургут Ипек.Проф. д-р Тургут Ипек е завършил  обща медицина в Истанбулския медицински университет през 1986 г., специализира хирургия и продължава своето професионално развитие до защита на професорска титла в Медицински факултет Джеррахпаша към Истанбулския Университет.Този тип хирургия е все още малко позната у нас, но това е бъдещето в борбата със затлъстяването и диабет тип 2.Бариатричната хирургия се прилага при хора, които не могат да отслабнат с диети и спорт; имат индекс на телесната маса (body mass index - BMI) над 35 и придружаващи заболявания, като метаболитен синдром, диабет, хипертония и др., както и хора, които са с индекс на телесната маса (body mass index - BMI)  над 40, но нямат придружаващи заболявания.В случаите с висока степен на затлъстяване подлагането на такъв тип хирургична интервенция води до понижаване и на общата смъртност.Метаболитната хирургия е подходяща за пациенти  на възраст от  18 до 70 години, лекували диабет тип 2 поне 2 години, които не могат да постигнат добър контрол на кръвната захар или пациенти с инсулинова резистентност и влошено качество за живот.Метаболитната хирургия не е подходяща за пациенти под 18 г и над 70 г., с новооткрит диабет или лечение на диабет под 2 години, както и за пациенти с добър контрол на кръвната захар.Операцията не се прави и при пациенти с Диабет тип 1.Желаещите да получат повече информация или да запишат час за безплатна консултация на 24.03 могат да го направят на телефон 0888688805Консултациите ще се проведат на адрес:гр.София, бул. \"Патриарх Евтимии\" /ул. \"Цар Самуил\" 1, партер (до църквата Св. Георги).Необходими медицински изследвания за: кръвна захар - на гладно и след хранене; инсулин - на гладно и след хранене; С-пептид; анти - GAD; IAA; ICA.  ", "date": "2018.03.19", "title": "Безплатни консултации в София със светило в областта на диабетната хирургия"}
{"url": "http://www.cross.bg/bulgariya-ninova-kurdzhali-1570474.html", "text": "/КРОСС/ „Изказването на президент Ердоган за душевните граници на Турция, които се простират до Кърджали, е поредната провокация към суверенитета и националната цялост на България. Това е абсолютно неприемливо за нас. Кърджали е България. Кърджали е и духовната столица на Източните Родопи\". Това заяви председателят на БСП Корнелия Нинова на пресконференция в Кърджали. „Обявяваме се против намесата на чужди държави във вътрешните дела на България\", подчерта тя. По нейните думи позицията на президента Ердоган е в разрез с международното право и принципите за добросъседство. „Настояваме на срещата, която се очаква да бъде на 26.03 в България, такава категорична позиция да бъде заявена от министър-председателя на България - за защита на националния суверенитет и териториалната цялост на страната. Призоваваме го в ролята му на посредник между ЕС и Турция, да мисли на първо място за народа си и националния суверенитет на България\", каза още Нинова. Тя настоя на тази среща да се постави и въпросът за обезщетението на тракийските бежанци. „През 2008 г, по искане на нашите депутати Маруся Любчева и Евгени Кирилов, е приета резолюция на ЕП за уреждане на двустранните спорове, в т.ч. уреждане на тракийския въпрос. Очакваме на срещата на 26-и това да бъде поставено категорично от българското правителство\", каза лидерът на БСП.„Обединихме се върху един общ проблем на общините в област Кърджали и бих искала да се обърна към всички колеги политици: Спрете да разделяте народа по всички линии\", призова Корнелия Нинова. Тя обясни, че едни партии разделят хората по вяра и език, други- на такива, които са с ГЕРБ и против тях. „Стигна се дори до алтернативно честване на национални, християнски празници. Такова разделение между народа ни е незапомнено в смесените райони от много години\", категорична бе Нинова.  Тя заяви, че това се прави в изгода на партии и с политически цели, но е убийствено за българския народ. „Имаме достатъчно общи проблеми, които ни обединяват. Регионът е затънал в бедност, лошо качество на образование и здравеопазване, липса на работа, демографска катастрофа. Това са големите теми на деня. Нека спрем с разделението и нека да решаваме реалните проблеми на хората. Това ще помогне на всички ни и на държавата\", категорична бе Корнелия Нинова. ", "date": "2018.03.19", "title": "Нинова: Изказването на Ердоган за Кърджали е поредната провокация към суверенитета и националната цялост на България"}
{"url": "http://www.cross.bg/brekzit-barnie-prehodniya-1570479.html", "text": "/КРОСС/ ЕС и Великобритания постигнаха споразумение за преходния период от Брекзит. Главният преговарящ от общността Мишел Барние каза, че ще представи споразумението на Европейския съвет в петък:\"Разговорите през последните дни ни позволиха да постигнем пълно съгласие за юридическия превод на договореностите, които постигнахме през декември в съвместния доклад за правата на гражданите и финансовото урегулиране. Това ни дава възможност да дадем увереност на 4 и половина милиона граждани - британски и европейски, обезпокоени и засегнати от Брекзит, както и на всички изпълнители на проекти, финансирани от ЕС за периода 2014 -2020.\"Барние обаче добави, че остават различията за границата между Ирландия и Северна Ирландия. ", "date": "2018.03.19", "title": "ЕС и Великобритания постигнаха споразумение за преходния период от Брекзит"}
{"url": "http://www.cross.bg/borisov-bitovata-vsichki-1570475.html", "text": "/КРОСС/ Противодействието на битовата престъпност и състоянието на републиканската пътна мрежа в края на зимния сезон бяха основните теми на оперативно заседание на правителството, свикано днес от министър-председателя Бойко Борисов.Премиерът възложи на министъра на вътрешните работи организирането на видеонаблюдението и осигуряването на полицейско присъствие в малките населени места да стане негов личен приоритет. Борисов нареди също така при пътуванията си в страната и участието си в анализи за работата на областните дирекции на МВР Валентин Радев да провежда срещи с всички кметове, включително кметските наместници, да се информира лично от тях за работата на мобилните полицейски групи и да предприема незабавни мерки за подобряването й, ако бъдат докладвани проблеми.Министър-председателят обвърза осъществяването на пътните ремонти с безопасността на движението.Той препоръча администрацията на АПИ и полицията да бъдат ангажирани активно с осигуряване на сигурността на пътуващите по време на ремонтите, както и с подпомагане на местните власти при изпълнение на отговорностите им по отношение на общинските пътища. „Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата - да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме! Ако трябва - всички ги изкарвате навън и докато не се поправи - стоят, алармират. И тогава ще видите как много по-бързо ще стане ремонтът\", посочи премиерът Борисов. ", "date": "2018.03.19", "title": "Безопасността на движение и битовата престъпност бяха обсъдени на оперативно заседание на правителството"}
{"url": "http://www.cross.bg/ryski-rysiya-polsha-1570477.html", "text": "/КРОСС/ Правителството на Полша обмисля санкции срещу Русия, включително изгонване на руски дипломати, съобщава Gazeta Prawna. Според източници на изданието мерките са обсъждани още миналата седмица, но са били отложени до приключването на президентските избори в Русия.Варшава обмисля също и санкции срещу руски компании и физически лица, допълва Gazeta Prawna.Полша иска общ европейски отговор на Русия по скандала с отравянето на бившия шпионин Сергей Скрипал, но ако това не стане, страната е готова на самостоятелни действия, допълва изданието.  ", "date": "2018.03.19", "title": "И Полша ще гони руски дипломати"}
{"url": "http://www.cross.bg/pytin-shtaiinmaiier-suobshtava-1570478.html", "text": "/КРОСС/ Руското издание tsargrad.tv съобщава кои са първите 10 страни в света, чиито лидери са поздравили първи Владимир Путин с преизбирането му на президентския пост в Русия.Това са Абхазия, Азербайджан, Армения, Белорусия, Боливия, Венецуела, Казахстан, Киргизстан, Китай, Куба, Молдова, Сърбия, Таджикистан и Узбекистан.Германският президент Франк-Валтер Щайнмайер е първият западен държавен глава, който поздрави колегата си Владимир Путин. В своя адрес до Путин Щайнмайер изтъква, че се надява през новия му мандат да бъде преодоляно отчуждението между Европа и руския народ.Същевременно ЕС настоява за бързо разкриване на истината около отравянето на руския двоен агент Сергей Скрипал и дъщеря му Юлия. Това се казва в декларация, която приеха външните министри на Eвросъюза, съобщава ДПА. Първите дипломати на съюза приемат \"напълно сериозно\" британската оценка, че вероятно Русия стои зад нападението. ", "date": "2018.03.19", "title": "Германският президент пръв поздрави колегата си Путин за новия мандат"}
{"url": "http://www.cross.bg/dushterya-pernik-maiika-1570481.html", "text": "/КРОСС/ Дъщеря уби 57-годишната си майка в Перник. Сигналът за случая е подаден в 10.25 часа днес, съобщиха от пресцентъра на МВР.Към този момент вървят процесуално-следствени действия и се изясняват всички факти и обстоятелства около инцидента, допълниха лаконично оттам.БНР обаче съобщи, че за извършването на тежкото престъпление е задържана дъщерята на жертвата. За момента мотивите за убийството не са ясни. ", "date": "2018.03.19", "title": "Дъщеря уби майка си в Перник"}
{"url": "http://www.cross.bg/london-dokazatelstva-kremul-1570482.html", "text": "/КРОСС/ Или Лондон трябва да подкрепи обвиненията си към Русия с доказателства, че стои зад отравянето на бивш руски агент, или трябва да се извини \"рано или късно\". Това заяви говорителят на Кремъл Дмитрий Песков, цитиран от \"Ройтерс\".Великобритания обвинява Москва, че стои зад отравянето на Сергей Скрипал и дъщеря му с химически агент новичок в английския град Солсбъри на 4 март.Песков коментира пред журналисти, че обвиненията на Лондон са \"трудни за обяснение...безпочвени и клеветнически\".Вчера руският лидер Владимир Путин заяви, че е абсурдно да се мисли, че Москва е отговорна за атаката.Днес британският външен министър Борис Джонсън каза, че отричането на Русия е \"все по-абсурдно\". ", "date": "2018.03.19", "title": "Покажете доказателства или се извинете, призова Кремъл Лондон за Скрипал"}
{"url": "http://www.cross.bg/prognozi-igrachi-logika-1570483.html", "text": "/КРОСС/ Броят на изкушените да залагат на футболни мачове се увеличава с всяка минута. За това допринасят и българските версии на водещи букмейкъри като  и , в които на футболните срещи се отрежда водещо място. И това е естествено, този спорт владее огромна част от човечеството с вълнението, придружаващо мачове във водещи първенства, където изненадите са чести, а майсторството на играчите е високо.Избрали сте да прочетете тази статия, това означава, че и вие сте в плен на изкушението. И правилно! Всеки може да пробва своите възможности за правилни прогнози, а печалбите са възнаграждение при успех. Дори малките печалби мотивират играчите, а тези с опит се изкушават и да залагат с по-рискови прогнози, които носят по-високи коефициенти. Изкушение е да заложиш на това, какъв ще бъде резултатът от футболния мач. А за да са информирани, играчите следят и анализи и новини в сайтове като . Специално внимание в сайтовете на водещите букита се отделя на залозите на живо. И ние искаме да привлечем вниманието ви към тях.  не само комбинира удоволствието от следенето на мача с възможностите за залагания според последните развития. Това е вид залагане, което носи добри печалби на направилите правилни прогнози. Всеки играч има любим отбор и първенства. Е, разбира се, световните първенства са във фокуса на всички, както предстоящия , както и европейските първенства. Играчите, които следят редовно тези първенства, както и шампионатите по футбол на водещите европейски страни във футбола, знаят кои са последните шампиони, кои отбори са отпаднали рано, кои изненадващо са продължили напред или са отпаднали, въпреки че а били фаворити. Много голямо значение има съставът, в който участва отборът. Трябва да се знае и кои играчи са контузени, кои имат картони и т.н.Струва си обаче да потърсите информация за прогнози, дадени от професионалисти, които се занимават само с това и следят отблизо събитията, обратите и изненадите. Следете  и ще бъдете информирани, за да постигнете . Избягвайте сайтове, в които различни хора пробват да правят прогнози, без да имат необходимия запас от информация, без талант за анализиране и комбиниране на тази информация. Те могат да ви подведат. Най-малкото залогът ви тогава ще загуби, прогнозата ви няма да е вярна. А това включва и финансова загуба. Футболът е игра, в която има логика. Тази логика се основава на статистиката за представянето на отборите, на отделните играчи, на треньорите. Това не е тото, където просто решавате да направите някакъв залог на късмет. Ако трябва, събирайте информацията, за да я анализирате по-нататък. Предстоящият Мондиал в Русия е най-голямото предизвикателство за клиентите на букмейкърите тази година. А особено внимание се отделя на прогнозата за победителя, който ще грабне титлата нов световен шампион. Вече отпаднаха отбори на страни, традиционно смятани за футболни сили, като Италия. Има и нови отбори, които изненадващо се представиха добре. Ако ви изкушават залози на , анализирайте класирането за първенството, проследете и анализите и прогнозите на специалистите и направете своето решение. Освен на новия световен шампион по футбол можете да заложите и на други прогнози - пазарите са различни и изкушаващи. Бързите печалби са мит, освен когато ги донася късметът. Но общото правило е да започнете от малко, за да можете постепенно да реализирате по-големи печалби. Това важи и за залаганията на футболни мачове. Колкото и да сте информирани и да следите от години футболни мачове в родното първенство и други водещи европейски и други шампионати, разумно е да започнете с малки по сума залози и след натрупване на известен опит да пробвате с по-високи суми и по-рискови залози. Не се поддавайте на порива да изберете веднага високи коефициенти, които носят високи печалби при правилни прогнози. Рисковете там са големи, така че за неопитните неуспехът е почти гарантиран. Едно е да заложите на резултат победа за отбора, за който сте решили да направите прогноза в букмейкърския сайт, а друго е да направите залог комбинирано победа или равенство. Така рискът при залога ви ще бъде по-нисък. Можете да направите комбиниран залог за загуба или равенство или за победа или загуба. Онлайн букитата привличат нови играчи със специални бонуси, включително бонуси за спортните секции. Можете да се възползвате от тези бонуси по най-добрия начин, като прочетете внимателно условията за използването им и за какъв срок ви се предлагат. Пазарите, които ще ви предложат букитата, са много. Тук се включват прогнози за победителя в първенството, за голмайстора, за отборите, които ще се класират втори, трети и т.н. Внимателно подберете пазара, за който сте най-сигурни, че ще направите успешна прогноза. Някои играчи още от началото се изкушават да залагат на различни пазари. Разнообразието тук не е добра идея. Припомнете си какво ви посъветвахме малко по-горе: логика, логика, логика. И следене на прогнози и информация в Много богатият избор на пазари ви поставя пред предизвикателство, с което можете да се справите успешно след придобиване на известен опит. Вярно е, че букита като  предлагат разнообразни пазари, но потърпете докато наберете опит. След известна практика ще придобиете интуиция, комбинативност и смелост за по-интересни залози. Едни от тях са хендикап залозите, при които се залага на аутсайдерите, за които букмейкърите предлагат известни бонуси при залаганията, за да компенсират по-малките им шансове.В сайта на Betfair можете да залагате и в секцията Борса. Тук обаче трябва да имате предвид, че вие ще определяте коефициентите и ще трябва други играчи да посрещнат залога ви, за да може да се осъществи. Тук ще залагате „за\" или „срещу\" дадена прогноза. И определено трябва да сте много добри, за да направите успешни прогнози. Ако сте нови в залаганията, не пробвайте веднага залагания в борсата на букмейкъра. Рисковете при тях са големи.", "date": "2018.03.19", "title": "Изкушени ли сте от футболни залози? Ето някои основни съвети за изкушени играчи и фенове на този завладяващ спорт"}
{"url": "http://www.cross.bg/lite-huawei-kamera-1570484.html", "text": "/КРОСС/ Huawei представи новия модел HUAWEI P20 lite, който съчетава дизайн от най-висок клас с изключителна производителност и модерни екстри. Смартфонът идва с най-новия интерфейс EMUI 8.0, второ поколение технология на дисплея FullView 2.0 и двойна основна камера със собствени алгоритми за естествена красота.Проектиран за динамични и активни потребители, HUAWEI P20 lite има 5.84-инчов FHD+ екран (с резолюция 2280x1080 пиксела). Съотношението на страните му е 19:9, а второто поколение на технологията FullView - FullView Display 2.0, създава изключително визуално преживяване. Този изумителен екран предлага пикселна гъстота от 432 пиксела на инч и  контрастно съотношение 1500: 1, благодарение на което възпроизвежданите на него цветове са изключително богати и живи. Това постижение се допълва от технологията за оптимизация на цветовете, която подобрява наситеността им и им придава и нужния реализъм. Детайлността и реализмът са отличителна характеристика и на цялостното изображение върху екрана на HUAWEI P20 lite, тъй като 2D графичният процесор улавя и предава по най-добрия начин и най-фините детайли около контура на всеки обект във фокус. Така снимките, които правите с P20 lite, ще бъдат отлично заснети и отлично визуализирани на екрана му.  Моделът идва на българския пазар в три свежи цветови решения - Klein Blue (специално текстуриран син корпус за фини отблясъци), Sakura Pink и Midnight Black, и с извит панел от закалено 2.5D стъкло със заоблени ъгли и паралелни орбити на двата продълговати края. Цялостният дизайн носи изискана и свежа елегантност, като същевременно се характеризира с удобен захват, без значение дали го ползвате за игри, гледане на видео или сърфиране. Камерата с двоен обектив е разположена вертикално в горния ляв ъгъл, докато логото на Huawei е позиционирано в долния ляв ъгъл. Този дизайн на гърба е лек реверанс към традиционните компактни фотоапарати и добавя приятна нотка на носталгия в едно изключително модерно устройство. За новото поколение фотолюбители, HUAWEI P20 lite предлага 16 мегапикселова предна селфи камера и 16-мегапикселова + 2-мегапикселова двойна основа камера. Камерите на смартфона могат да заснемат най-фините детайли и са чувствителни към леки промени в светлината и цвета, за да улавят точно красотата във всеки един момент. Благодарение на професионалния боке обектив и алгоритмите за естествена красота, задната двойна камера на HUAWEI P20 lite ви позволява да заснемате зашеметяващи портрети със студийно качество. Чрез картографиране на 96 точки за разпознаване на лицето на обекта, предната камера на HUAWEI P20 lite е достатъчно интелигентна, за да направи перфектен кадър. Снимането с цифрови фотоапарати при условия на слаба светлина често води до нискокачествени, зърнисти снимки с лошо възпроизвеждане на цветовете. За да избегне това, HUAWEI P20 lite използва технология за ребалансиране на светлината, която интегрира светлината от различни източници, за да оптимизира яркостта на изображението и да подобри съотношението сигнал/шум (SNR) с 300%. Новият модел идва и с нов интелигентен фото асистент, който предлага множество полезни и забавни функции. С негова помощ може да използвате жестове, за да правите снимки, да сменяте фона на снимките и да добавяте AR ефекти. Цялостното преживяване с камерата на P20 lite вдъхновява за разгръщане на въображението и добавянето на още забавление в комуникацията с приятелите. HUAWEI P20 lite пристига с най-новия интерфейс EMUI 8.0, който възползвайки се от интеграцията между софтуер и хардуер, оптимизира централния процесор за мощна производителност, по-лесна употреба от потребителите и интелигентно взаимодействие между човек и машина. EMUI 8.0 също така изучава потребителските навици и модели на използване, предсказвайки конкретните нужди и реализирайки по-добра мобилна производителност. В допълнение, новият модел поддържа усъвършенстван мултитаскинг, което позволява едновременно с други функции да ползвате плаващ навигационен док, бърз скрийншот чрез три пръста, интелигентно разделяне на екрана (split screen), HUAWEI Private Space 2.0, както и гейминг асистент. HUAWEI P20 lite поддържа 9V2A високоволтово бързо зареждане с оптимална безопасност, което намалява времето за зареждане с 30%, в комбинация с 15-слойна защитна система. Устройството разполага с 4GB + 64GB памет, давайки на потребителите свободата да играят игри, слушат музика или гледат видеоклипове, без да се притесняват за паметта или ограниченията за място. Хитовият модел от предстоящата нова P20 флагман серия, ще бъде наличен на българския пазар от края на март месец в търговската мрежа на трите мобилни оператора Мтел, Виваком и Теленор, във веригите магазини Технополис и Техномаркет, както и в дистрибуторската мрежа на Поликомп. Моделът ще се предлага у нас в 3 цветови гами - Klein Blue, Sakura Pink и Midnight Black.  ", "date": "2018.03.19", "title": "Huawei представя на българския пазар новия модел P20 lite с FullView дисплей 2.0"}
{"url": "http://www.cross.bg/evropol-zapadnite-balkani-1570465.html", "text": "/КРОСС/ Ролята на Западните Балкани в Европейския съюз в рамките на Европол обсъди Съвместната група за парламентарен контрол на европейската агенция на втората си среща днес в София.Заместник-директорът на Европол Олдрич Мартину посочи, че около 800 души от Западните Балкани са пътували за Сирия, за да се присъединят към така наречената \"Ислямска държава\".\"Сега трябва да се търси начин да бъдат върнати в родините им и точно затова трябва да бъде осъществен и необходимият контрол. Управлението на миграционните потоци и контрола на границите са само някои от примерите за конкретните сфери, в които държавите от Западните Балкани могат да дадат своя принос\", заяви председателят на вътрешната комисия в Народното събрание Цветан Цветанов. Според него споделянето на информация допринася за ефективността на работа на Европол.Директорът на Европол Роб Уейнрайт посочи, че някои от държавите споделят информация, а други - не достатъчно. Затова той призова за насърчаване на сътрудничеството. Сред приоритетите на Европол той посочи борбата с организираната престъпност. Подчерта и нуждата от засилено наблюдение на т.нар. \"тъмна мрежа\" в интернет и криптовалутите. По думите му трябва да се разработи ясен механизъм за получаване на данни от всички страни по света за криминални дейности.\"Все още нямаме споразумение, което да ни позволи обмяна на оперативна информация с Турция. Това е най големият проблем за размяна на данни с партньор извън ЕС\", каза Уейнрайт.  ", "date": "2018.03.19", "title": "Европол: Около 800 души от Западните Балкани са пътували за Сирия, за да се присъединят към ИД"}
{"url": "http://www.cross.bg/innotech-machtech-mart-1570468.html", "text": "/КРОСС/ От  ще се проведе единственото специализирано изложение в България за машини и технологии за металообработка - . На площ  в  ще бъдат представени  от сектора. Тазгодишното издание на изложението отчита силно международно участие и устойчив ръст от 40%. Така освен изложители от България, ще видим и едни от най-големите производители на машини и инструментална екипировка от Полша, Унгария, Румъния, Турция, Швеция, Италия и Китай.В рамките на няколко дни събитието MachTech & InnoTech ще се превърне в събирателен център на най-големите производители и специалисти в сферата на машиностроенето и технологиите за металообработка. В изложбените зали ще бъдат представени последните новости във всички сектори на индустрията. Така MachTech 2018 ще предложи на посетителите богат набор от металорежещи и металообработващи машини, през лазерни технологии, до хидравлични и пневматични устройства и аксесоари, както и машини за рециклиране и опазване на околната среда. InnoTech пък ще запознае професионалната общност с новостите в 3D принтирането, електрониката и роботиката, системите за индустриална автоматизация, индустриални мрежи и софтуер, и други.Освен богата изложбена част, MachTech & InnoTech ще представи и впечатляваща съпътстваща програма, включваща редица презентации с чуждестранни гост- лектори. На 27-и март ще се проведе и , за да разгърне пред специалистите в областта всички възможности, които тази технология предлага. На следващия ден, 28-и март, ще се състоят , които са насочени към компании, занимаващи се с производство и търговия на металорежещи и металообработващи машини, инструментално оборудване и метрология, автоматизация, CAD/CAM/CIM системи, 3D принтиране и индустриален софтуер.Допълнителна информация за изложението можете да откриете на: Паралелно с MachTech & InnoTech от 27-ми до 29-и март ще се проведе и единственото изложение във водния сектор у нас - Вода София. ", "date": "2018.03.19", "title": "Водещи световни компании се събират на MachTech & InnoTech 2018"}
{"url": "http://www.cross.bg/voda-kazanka-yran-1570466.html", "text": "/КРОСС/ На полигон Змейово не се изпитват боеприпаси, които съдържат радиоактивни елементи, в това число и уран, увери началникът на полигона полк. Евгений Динев жителите на старозагорското село Казанка. В питейната вода там бе открито завишение на естествен уран, което даде основания на здравната инспекция в Стара Загора временно да забрани ползването на водата за питейни нужди и за готвене.Взети са нови проби от два водоизточника и от домакинство, които са изпратени в Националния център по радиобиология и радиационна защита. Очаква се резултатите да бъдат готови след месец.Направени анализи в лаборатория на Институт за ядрени изследвания и ядрена енергетика към Българска академия на науките от два водоизточника показват концентрации от 0,055 милиграма на литър и 0,045 милиграма на литър при максимална 0,03 милиграма на литър.Водата в село Казанка е опасна за пиене и готвене заради химичната токсичност на елемента уран, но е годна за миене и почистване. Направеното изследване на индикативната доза показва, че няма опасност за хората, а естественият уран се съдържа в малки дози в почти всички подземни води и неговата химична токсичност е по-силна от радиационния риск, обясни директорът на РЗИ д-р Златина Нанева. „Направени са предписания на ВиК да предприеме мерки-анализи, обследване, допълнителни сондажи, за да се възстанови качеството на питейната вода и предполагам, че при тях ще излезе и причината\".„Водоснабдяване и канализация\" ЕООД осигурява с водоноска вода за питейно-битови нужди в старозагорското село Казанка. Кметският наместник Елка Михайлова вече е създала организация за доставяне на питейна вода от водоноските за старите и трудноподвижни хора, редовно в магазина ще се доставя и по-голямо от обичайното количество минерална вода.В село Казанка трайно живеят около стотина души. ", "date": "2018.03.19", "title": "Новите проби от водата в Казанка ще са готови до месец"}
{"url": "http://www.cross.bg/priemna-tzonkov-ivan-1570470.html", "text": "/КРОСС/ На 20 март, от 15.00 до 17.00 часа, народният представител от „БСП за България\"Николай Цонков и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2018.03.19", "title": "Николай Цонков и Иван Таков ще проведат приемна за граждани"}
{"url": "http://www.cross.bg/deloto-sedmitza-stamboliiiski-1570467.html", "text": "/КРОСС/ Окръжният съд в Пловдив отложи делото срещу 18-годишната Гергана Благоева, удушила бебето си в Стамболийски.Процесът бе отложен със седмица, тъй като бащата, който се явява като частен обвинител, не е бил редовно призован. Заседанието ще се състои през следващата седмица. Тогава предстои да стане ясно дали делото ще се гледа по бързата процедура или по общ ред, информира Фокус.От 20 години до доживотен затвор без право на помилване грозят майката.  ", "date": "2018.03.19", "title": "Отложиха делото срещу 18-годишната, удушила бебето си в Стамболийски"}
{"url": "http://www.cross.bg/vratza-iskam-blagodarya-1570464.html", "text": "/КРОСС/ Ще отпуснем около 500 000 лева за справяне с пораженията след урагана във Враца. Това обяви министър-председателят Бойко Борисов по време на връчването на наградите \"Достойните българи\".Премиерът връчи наградите на трима млади програмисти от Враца. \"Искам да благодаря, че сте в България и че сте останали във Враца. Искам да благодаря и на кмета, че ви е създал условия. Искам да му благодаря и за усилията по време на бурята. Днес имахме съвещание заради урагана.Около 500 хиляди лева ще дадем в четвъртък за справяне с пораженията, които има в училищата, по детските градини, за стълбовете\", разкри Борисов. ", "date": "2018.03.19", "title": "Правителството дава около 500 000 лева за справяне с пораженията след урагана във Враца"}
{"url": "http://www.cross.bg/vunshno-britanskoto-ministerstvo-1570469.html", "text": "/КРОСС/ Върху фасадата на сградата на британското външно министерство в Лондон се появи прожекция, изобразяваща лика на Владимир Путин.Снимката на руския лидер бе придружена от надписа \"Miss me?\" (\"Липсвах ли Ви?\", бел.ред).Съобщава се, че по този начин авторите на проявата призовават всички да зачитат избора на народа на Русия. Видеото е на арт група\n\t\t\t\t\t ", "date": "2018.03.19", "title": "Демонстранти прожектираха лика на Путин върху британското външно министерство"}
{"url": "http://www.cross.bg/nyama-avtobysa-momenta-1570471.html", "text": "/КРОСС/ 20 български граждани са пострадали при автобусна катастрофа в Египет, съобщи Министерството на външните работи. Инцидентът е станал около 9 ч. местно време тази сутрин по пътя от Хоргада до Марса Алам.В автобуса е имало 40 български туристи. Петима от тях са получили фрактури. Другите 15 са с охлузни рани и натъртвания. До момента няма информация за хора в тежко състояние. Катастрофиралото превозно средство се е движило в група от три автобуса, които са превозвали общо 123 души. Те са били на туристическа фирма \"Абакс\".„Всички пострадали са откарани в болница. Всичко е под контрол и към момента няма какво друго да се коментира\", заяви представител на фирмата, допълвайки, че всички туристи са със застраховки и изрядни документи.Все още няма информация и дали сред пострадалите има деца. ", "date": "2018.03.19", "title": "20 българи пострадаха при катастрофа в Египет"}
{"url": "http://www.cross.bg/rysiya-pytin-bulgariya-1570472.html", "text": "/КРОСС/ „Западът много помогна за победата на Путин. Чувството на застрашеност на руснака бе потвърдено. Пред последните векове Западът четири пъти напада Русия и винаги през Полша. Путин съзнателно използва това.\" Това заяви в „Денят започва\" по БНТ социологът Андрей Райчев в коментар за вчерашните президентски избори в Русия и победата с над 70% на Путин.„През следващите години Путин има задачата да намери наследник и да смени поколенията. Това изисква подобрение на външната обстановка. Като гледам отстрани Путин, ще скача през поколение при намирането на наследник. Той вече няма нужда от изостряне на обстановката. Част от тези 73% са именно историята със Скрипал. Тереза Мей е човек, който беше против Брекзит. Сега трябва да преговаря за Брекзит. Тя е пред падане, на англичаните им трябва плашеща мечка и я намериха по най-лесния начин. Абсолютно съм сигурен, че това е измишльотина. На Запада им трябва Русия като плашеща мечка. На загубилите либерали в Америка - също\", смята Андрей Райчев.Според доц. Антоний Гълъбов „доктрината Путин вчера получи формалната си подкрепа. След тази подкрепа не очаквам промяна, а повече от същото. Става дума за милитаристична външна политика\".„Вчерашният ден е начало, от който ще започнем да се освобождаваме от илюзии. Напрежението ще продължи. Това, което реално застрашава Русия, е Китай\", смята доц. Гълъбов.За отношенията с България и евентуалната визита на Путин в България Андрей Райчев каза:„България освен интереси има наследство, което пилее по безобразен начин. Тук никога не сме страдали от Русия. Нашите политици много обичат да се харесват на Запада. България и Русия са вековни приятели и не трябва да се пилее. Съюзът Турция-Русия е много съмнителна работа.\" ", "date": "2018.03.19", "title": "Райчев: България и Русия са вековни приятели и това не трябва да се пилее"}
{"url": "http://www.cross.bg/komisar-politzaii-starshi-1570473.html", "text": "/КРОСС/ Главният секретар на МВР главен комисар Младен Маринов представи днес новите директори пред ръководния състав на ОДМВР - Видин и Враца. Той посочи, че назначенията са със заповеди на министър Валентин Радев, съгласно които старши комисар Петър Коцин заема поста директор на полицията в крайдунавския град. Досегашният директор старши комисар Янко Янколов поема ръководството на ОДМВР-Враца.Петър Коцин е роден на 1 юли 1972 г. в град Белоградчик.Завършил е висше образование с образователно-квалификационна степен «магистър» по специалността \"Право\" във Великотърновския университет \"Св.Св.Кирил и Методий\".Професионалната му кариера в МВР започва през 1995 г. на длъжност полицай в РПУ-Белоградчик. Заемал е последователно длъжностите полицай, младши разузнавач и разследващ полицай. От януари 2016 г. до сега е началник на РУ-Белоградчик.Янко Янколов е роден на 10 март 1974 г. в гр.Лом.Завършил е висше образование с образователно-квалификационна степен \"магистър\" по специалност \"Финанси\" във Великотърновския университет \"Св.Св.Кирил и Методий\".Професионалната му кариера в МВР започва през 1995 г. на длъжност полицай към 02 РПУ при СДВР. Последователно е заемал длъжностите полицай, старши полицай, командир на отделение, младши разузнавач, разузнавач, началник на група, началник на сектор, заместник-началник на 05 Районно управление при СДВР. От 5 април 2016 г. до сега е бил директор на ОД МВР - Видин.Старши комисар Янко Янколов е преминал през специализиран курс към Международната правоприлагаща академия - ILEA - през 2014 г. в Будапеща. ", "date": "2018.03.19", "title": "Полицията във Видин и във Враца - с нови шефове"}
{"url": "http://www.cross.bg/smolyan-bezplaten-kyrsa-1570463.html", "text": "/КРОСС/ Активизира се отново срутището, което блокира пътя Смолян - Мадан след обилните валежи от последното денонощие. Хората от близките села се опасяват да не останат без ток и вода, тъй като през мястото минава водопровод и електрически проводници.Кметът на Търън Явор Говедаров каза за БНР:\"Сутринта в четири и половина ми позвъниха хора и бяхме на свлачището, имаше свличане. Паднали бяха два-три бора, доста земна маса беше паднала още. Засега от долната част се свлича. Това, което е разрушено, и водопроводът - са близко там, чисто и просто непредвидимо е\".Освен от Община Смолян, която организира безплатен транспорт през Смилян, допълнителен безплатен превоз за населението създаде и кметът Говедаров:\"Два буса сме ангажирали. Единият тръгва в определени часове, които са обявени. Има пет курса от Търън, пет курса от автогарата. Срещат се и хората се преместват от единия в другия и пътуват. Няма как иначе. Този автобус, който обикаля през Смилян, е много далече. Това е час, час и половина път\".Жълт код за поледица е обявен за днес в 9 области на Северна България. ", "date": "2018.03.19", "title": "Активизира се отново срутището, което блокира пътя Смолян – Мадан"}
{"url": "http://www.cross.bg/izborite-zaharova-zapada-1570458.html", "text": "/КРОСС/ Говорителката на руското външно министерство Мария Захарова обяви, че опитите за повлияване на руските президентски избори от страна на Запада са били \"очевидни и безпрецедентни\", съобщава ТАСС.\"Ние очаквахме те да кажат, че изборите не са били прозрачни или нещо подобно. Така че дори в избирателните секции в посолствата ние се съсредоточихме върху информационната подкрепа\", коментира Захарова.Руският президент Владимир Путин беше преизбран за четвърти мандат, като получи над 56 млн. гласа при преброени 99,84 на сто от бюлетините. ", "date": "2018.03.19", "title": "Русия: Очевидни бяха опитите на Запада да повлияе на изборите"}
{"url": "http://www.cross.bg/sili-merki-siriya-1570460.html", "text": "/КРОСС/ Правителството на Сирия подготвя контрамерки срещу възможна американска военна офанзива.Това съобщава базираният в Лондон арабски всекидневник Asharq al-Awsat, който се позовава на западни дипломати, информира Ynet.Като част от тези мерки руските военни сили са дислоцирани в \"нестабилни обекти\" на правителството с цел спиране на САЩ да ударят там.Един от дипломатите заяви, че в събота президентът на Сирия Башар Асад се е срещнал с ръководителите на въоръжените сили на страната и са решили да приемат серия от предпазни мерки, включително призиви Русия и Иран да защитят арабската държава. ", "date": "2018.03.19", "title": "Дамаск се подготвя за военна офанзива на САЩ"}
{"url": "http://www.cross.bg/ptitzite-oblast-elektrorazpredelenie-1570459.html", "text": "/КРОСС/ В периода преди пролетната миграция на птиците екипите на Електроразпределение Север (част от групата ЕНЕРГО-ПРО) поставиха платформи за щъркелови гнезда по електроразпределителни съоръжения в общините Попово, Търговище, Омуртаг и Опака в област Търговище, в община Ветово в област Русе, в общините Долни Чифлик и Аврен, област Варна и в община Добрич, област Добрич.Всяка година от октомври до март Електроразпределение Север реализира проект за монтиране на платформи за щъркелови гнезда. Ангажимент на енергийната компания е да обезопасява въздушната електроразпределителна мрежа преди пролетната миграция на птиците. Стълбовете са предпочитано място за изграждане на гнезда от щъркелите, затова чрез монтирането на платформите се предпазват птиците от попадане под напрежение и се предотвратява запалването на гнездата. Проектът е координиран с Българското дружество за защита на птиците и има за цел да гарантира спокоен престой и гнездене на пернатите животни през топлите месеци от годината, както и да осигури непрекъснато електрозахранване на клиентите в близките населени места.През територията на Електроразпределение Север, по-специално по бреговата ивица на Черно море, преминава вторият по големина европейски миграционен път на птиците Виа Понтика. Този маршрут до Африка и обратно се използва два пъти годишно от близо 80% от популацията на бели щъркели на нашия континент. Монтажът на платформи от екипи на електроразпределителната компания се провежда до пролетния прелет на птиците, след което се подновява след есенната им миграция на юг.  ", "date": "2018.03.19", "title": "Електроразпределение Север завършва пролетното инсталиране на платформи за гнезда на белия щъркел"}
{"url": "http://www.cross.bg/podbor-opit-rabota-1570453.html", "text": "/КРОСС/ Безработни кандидатстват за работа с чужда самоличност с цел да увеличат шансовете да бъдат наети. За тази порочна практика алармират експерти по подбор на персонала.Кандидатите намират публикувани в сайтове за работа СV-та, избират човек с подходящ опит за позицията, на която искат да бъдат наети и копират целия професионален опит на „жертвата\". Така бързо се сдобиват с професионален стаж, осигуряващ им интервю с потенциалния работодател.„Имаше случай на един мъж, който кандидатства за позиция на търговски представител. На интервюто беше попаднал на колега, който е бил пряк мениджър на човека, чиято самоличност е била взета\", обясни пред „Монитор\" Анелия Горгорова, член на Управителния съвет на Българската асоциация за управление на хора.Кандидатът дори имал същата фамилия като „жертвата\" си, но професионалният му опит нямал нищо общо с този, за когото се представя. Измамата бързо била разкрита, след като експертът по подбор на персонал признал, че той е бил мениджър на мъжа, чиято автобиография е била открадната.В последните месеци специалистите по подбор на кадри се сблъскват с нова тенденция - майки да кандидатстват за работа вместо децата си, допълва изданието.„По време на интервюто, задавайки въпроси по СV-то, все по-често чувам „Мама ми го написа, тя ми избра тази позиция\", заяви експертът по подбор на персонала Дарина Петрова.  ", "date": "2018.03.19", "title": "Безработни крадат чужда самоличност, за да бъдат наети"}
{"url": "http://www.cross.bg/otoplenie-bednost-efektivnost-1570462.html", "text": "/КРОСС/ Енергийната бедност и замърсяването на въздуха е основната тема на регионалната конференция, организирана от Общинската мрежа за енергийна ефективност \"ЕкоЕнергия\". Събитието е част от програмата на Българското председателство на Съвета на Европейския съюз.Участниците във форума ще обсъдят политиките и възможностите за борба с енергийната бедност, инструментите за енергийна ефективност в подкрепа на местните власти, както и мерките за повишаване на чистотата на атмосферния въздух.Конференцията ще бъде открита от заместник-министъра на енергетиката Жечо Станков.Енергийната бедност е общоевропейски проблем. Решаването на този проблем изисква изцяло обединението на институциите на всички нива, каза в „Преди всички\" Станков.„За да се реши този проблем, на първо място трябва да се дефинира. Оказва се, че както в България, така и на европейско ниво липсва ясна дефиниция за енергийната бедност, а справянето с нея може да се случи, след като знаем конкретно колко човека са засегнати от нея. На европейско ниво се очаква тази цифра да е над 50 милиона\".Към момента на територията на България се изпълняват краткосрочни мерки за справяне с проблема, но по-важни са дългосрочните мерки, каза той.„Говоря за директни плащания към граждани, които имат такъв проблем да осигурят отопление, охлаждане или осветление на своите домове. По-важно е, че в Европа се обединихме около това да мислим за дългосрочните мерки, а една дългосрочна мярка е по-скоро инвестиране в енергийна ефективност или намаляване на необходимостта и количеството енергия, което е необходимо за отопление и охлаждане на едно жилище. С мерки за енергийна ефективност ние по естествен път ще намалим и броя на гражданите, вкарани в дефиницията „енергийно бедни\", чрез количеството на енергията, която им трябва\".Още около 7 500 домакинства, които искат да преминат от отопление с дърва и въглища към отопление с природен газ, могат да бъдат подпомогнати с финансови средства. Заместник-министърът на енергетиката Жечо Станков обясни, че това е една от дългосрочните мерки, които се прилагат за справяне с проблемите на замърсяването на въздуха и енергийната бедност:\"Държавата възстановява до 30% от инвестицията, която домакинствата извършват в своя дом. За около година имаме над 2500 домакинства, които са се възползвали, като е важно да споменем, че към момента имаме средства за още домакинства, които могат да се възползват от тази мярка\".Жечо Станков посочи още, че в момента газифицираните жилища в страната ни са под 5 процента, а в някои европейски страни този дял достига 50-60 на сто от домакинствата.Българите, които не могат да поддържат домовете си достатъчно топли, са близо 40 на сто, като този дял е най-високият за Европейския съюз, където енергийно бедните са средно 8 на сто. Същото се отнася и за дела на хората, живеещи в жилища, които не са прохладни през лятото. При такива условия живеят половината българи. Голяма част от най-замърсените градове на континента са в Югоизточна Европа. Това освен на транспорта се дължи на използването на дърва и въглища като източник на отопление, което е резултат от ниската покупателна способност на населението и на ограничения достъп до съвременни енергийни услуги. Всички тези проблеми и възможностите за справяне с тях на форума ще бъдат обсъдени на регионално ниво и в местните власти.  ", "date": "2018.03.19", "title": "Жечо Станков: Мерките за енергийна ефективност ще намалят броя на „енергийно бедните“"}
{"url": "http://www.cross.bg/politziyata-momcheto-pistoleta-1570461.html", "text": "/КРОСС/ 9-годишно момче в щата Мисисипи уби 13-годишната си сестричката, защото отказала да му даде контролера на игралната конзола, съобщи BBC.Според полицията момчето взело пистолета, след като се скарало със сестра си кой ще играе на конзолата. Предполага се, че изстрелът е направен в гръб, като куршумът е проникнал в мозъка на момичето. Малко по-късно тя загива в болницата в град Мемфис.По време на инцидента майката е била в съседната стая, където е хранила другите деца.\"Той е едва на 9 години. Предполагам е видял това по телевизията или в някоя видео игра. Не съм убеден, че е знаел точно какво прави. Знам обаче, че това е трагедия\", каза пред медии областният шериф Сесил Синтрел.Шерифът обясни още, че полицията в града досега не се е сблъсквала с подобен случай, в който 9-годишно дете да извърши такова убийство.Все още не е изяснено как момчето се е добрало до пистолета. Не е ясно и какви ще бъдат последствията за него. ", "date": "2018.03.19", "title": "9-годишен застреля сестра си заради видео игра"}
{"url": "http://www.cross.bg/svlachishta-vodachite-blagoevgrad-1570455.html", "text": "/КРОСС/ Съществува опасност от падащи камъни и свлачища в района на Кресненското дефиле и второкласен път - 19 Симитли - Гоце Делчев. Това заявиха пред \"Фокус\" от Областно пътно управление в Благоевград.Препоръчва се водачите да шофират със съобразена скорост и повишено внимание в посочените райони.В рамките на изминалата седмица не са постъпвали данни за активизирали се свлачища или паднали камъни по пътната мрежа в област Благоевград, съответно не са регистрирани и инциденти. Опасността обаче остава, поради което водачите трябва да бъдат нащрек.По АМ \"Струма\" и по главен път Е-79 трафикът е нормално натоварен. В региона няма въведени ограничения за движението, не се извършват ѝ ремонтни дейности. ", "date": "2018.03.19", "title": "Опасност от свлачища в Кресненското дефиле"}
{"url": "http://www.cross.bg/grad-gorski-ogromen-1570456.html", "text": "/КРОСС/ Огромен горски пожар унищожи десетки къщи и наложи евакуацията на цял град в Астралия.Огънят опустоши крайбрежния град Татра, на около 450 километра южно от Сидни. Жителите са евакуирани, като няма данни за безследно изчезнали, заявиха местните власти.Четирима души са получили медицинска помощ заради вдишване на дим. Един пожарникар е пострадал.Огнеборците все още не могат да овладеят стихията, която вече изпепели над 1 000 хектара.По-рано горски пожари унищожиха близо 20 къщи в щата Виктория.Властите ги определиха като най-тежките от началото на летния сезон. ", "date": "2018.03.19", "title": "Огромен горски пожар наложи евакуацията на цял град в Австралия"}
{"url": "http://www.cross.bg/mart-club-yalta-1570457.html", "text": "/КРОСС/ След последния уикенд с очарователната украинка Nastia, YALTA CLUB продължава програмата за месеца с две интересни партита на 23 и 24 март. В петък, зад пулта на Room 2 ще застане Moodymanc - влиятелен и уважаван артист от Манчестър, който българската публика ще види за първи път. Той ще представи удължен сет, а вечерта ще открие Liubo Ursiny. В съботната нощ, отново в Room 2 ще чуем двамата българи, които направиха няколко запомнящи се партита през последните месеци в клуба , а именно Soulful Traveller and George Quest от Soul Fiction.На 23 март (петък) Room 2 ще отвори врати за Danny Ward, по-познат на публиката като Moodymanc. Той се занимава с музика през целия си съзнателен живот и затова, днес е един от най-уважаваните артисти на световната хаус сцена. Британеца продуцира музика самостоятелно от 90-те години, когато е по-известен под името Dubble D и издава предимно за лейбъла 2020Vision. Той е и съосновател на групата 2020 Soundsystem, заедно с Ralph Lawson и Silver City. Негови хитови парчета са класики като Joy и Black Paint, издадени от лейбъли като Tsuba, Exploited, Dessous,  Crosstown Rebels и Local Talk. Един от последните му проекти Balaphonic е подкрепен от Detroit Swindle, Jimpster и други, а Well Cut Jazz Workshop предизвика голямо вълнение, благодарение на колаборацията с някои от водещите имена на съвременния джаз. Историята на Danny като джаз музикант с международна репутация, колекционер и ценител на записи му дава предимство като DJ.Независимо дали пуска танцували парчета или музика за интимна обстановка, той предлага разнообразна и динамична селекция от музика, която винаги стига до публиката. На 24 март (събота) ще посрещнем Soul Fiction за още една разходка из дебрите на soulful, deep, afro-tech и afro-deep теченията. Слоганът им \"глобални хаус ритми\" говори сам по себе си - пленяващи дълбоки бас линии, украсени със семпли, инструменти и вокали от цял свят. За да бъде пълна пъстротата на музикалната палитра, в събота, заедно със Soulful Traveller & George Quest ще се включи и LUBK (Любо Енев) със своите виртуозни импровизации на перкусии. Той е добре познат перкусионист и барабанист не само в родните ъндъргранд среди. По време престоя си в Лондон преди години е имал възможнстта да свири заедно с редица утвърдени артисти като Terry Francis и Sonique в множество емблематични лондонски клубове.За 23 март, YALTA CLUB отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на info@yaltaclub.com.Билети за уикенда могат да бъдат закупени на входа на YALTA CLUB на цена от 20 лв за 23 март и 10 лв. за 24 март.Повече поробности за програмата на YALTA CLUB може да намерите на официалната страница във Facebook, както и на yaltaclub.com.  ", "date": "2018.03.19", "title": "Британецът Moodymanc пристига за първи път в България по покана на YALTA CLUB"}
{"url": "http://www.cross.bg/voloshin-vladislav-nikolaev-1570443.html", "text": "/КРОСС/ В град Николаев е открит мъртъв бившият военнослужещ от украинските ВВС Владислав Волошин. 29-годишният пилот бе заподозрян за инцидента с малайзийския Боинг MH-17, който се разби в Източна Украйна на 17 юли 2014 г.  При катастрофата загинаха всички 298 души на борда. Самолетът изпълняваше полет от Холандия до Куала Лумпур.Мъжът е открит в дома си с огнестрелна рана в гърдите. От полицията в Николаев съобщават, че когато Волошин е посегнал на живота си, цялото му семейство си е било вкъщи. Изстрелът чула жена му, която незабавно се обадила на Спешна помощ и полицията. Владислав Волошин е откаран в болница, но малко по-късно е починал, съобщават украински сайтове, цитирани от rusvesna.su.По предварителни данни, фаталният изстрел е произведен от боен пистолет ПМ без номера. Оръжието е иззето и изпратено за експертиза. Последните няколко месеца Волошин изпълняваше длъжността директор на международното летището в Николаев.Близките му споделят, че напоследък е бил много затворен и изпадал в депресии. Съпругата му казва, че той приемал много присърце „неприятностите в работата\".Украинският сайт Цензор.НЕТ припомня бойния път на \"Народния герой на Украйна Владислав Волошин\". Той е бивш пилот на щурмовик Су-25 от 299-а Николаевска бригада по тактическа авиация.  \"Той нееднократно е нанасял удари по руските агресори в Украйна и е извършил 33 бойни полета\", изтъква Цензор.НЕТ. Други издания обаче напомнят, че именно Владислав Волошин бе заподозрян за виновен за инцидента с малайзийския Боинг MH-17 в небето над Донбас през лятото на 2014 година.  ", "date": "2018.03.19", "title": "Украинският пилот, обвинен в свалянето на малайзийския Боинг MH-17 в Донбас, се самоуби"}
{"url": "http://www.cross.bg/nenkov-bolnitzi-ministur-1570444.html", "text": "/КРОСС/ Хората, които източват държавните и общинските болници в страната, трябва да се накажат шумно и тежко. Това заяви пред Нова бившият здравен министър Мирослав Ненков относно разследванията на прокуратурата в 8 здравни заведения у нас.По думите на Ненков схемите в държавните и общински болници са \"тъпанарски\" и проблемът е системен. \"Това е все едно да дойде някой у вас да живее и да ви плаща 1.50 лв. наем, а вие да му плащате ток, вода и т.н.\", допълни Ненков.Според бившия здравен министър директорите в някои от болниците, където тече разследване на прокуратурата, са се опитвали да прекратят източването. Основният проблем обаче бил, че някой министър давал разрешително здравните заведения незаконно да сключват неизгодни договори за съвместна дейност с частни болници.\"Незаконните схеми в лечебните заведения не са чак токова сложни и хората, които ги правят не са чак толкова умни, за да не може един читав прокурор да ги разкрие\", отсече Ненков.Към момента за източването на повече от 12 млн. лв. от болницата във Враца по схемата \"болница в болницата\" е обвинен бившият заместник-здравен министър от първото правителство на премиера Борисов Михаил Зортев. ", "date": "2018.03.19", "title": "Ненков иска \"шумни и тежки\" наказания за хората, източващи болници"}
{"url": "http://www.cross.bg/rysiya-otravyaneto-nyama-1570445.html", "text": "/КРОСС/ На пресконференция в предизборния си щаб тази нощ руският президент Владимир Путин за първи път коментира отравянето на бившия полковник от ГРУ Сергей Скрипал.Путин твърди, че е узнал от медиите за отравянето на Скрипал във Великобритания и че Русия няма такива отрови:\"Що се отнася до тази трагедия, узнах за нея от медиите и първото, което идва наум е, че ако това е било бойно отровно вещество, разбира се, хората биха загинали на място. Това е очевиден факт и трябва да се разбере. Русия няма такива средства, ние унищожихме всички наши химически оръжия под контрола на международни наблюдатели\", каза руският президент.Той отхвърли като нелепи обвиненията на Великобритания за намеса на Русия в отравянето на бившия полковник от ГРУ и заяви, че официална Москва е готова да сътрудничи с британските власти в разследването на случая.  ", "date": "2018.03.19", "title": "Путин за отравянето на Скрипал: Русия няма нищо общо"}
{"url": "http://www.cross.bg/roiiters-tyrtziya-zapalitelni-1570446.html", "text": "/КРОСС/ Най-малко двама души са нападнали посолството на Турция в Копенхаген със запалителни бомби рано днес, съобщава Ройтерс.Няма пострадали при нападението, което е причинило само леки материални щети по фасадата, казват от полицията в града.Сградата е била празна по време на атаката.Полицията е започнала разследване по случая. Никой не е арестуван към момента, съобщи полицейски представител пред Ройтерс.  ", "date": "2018.03.19", "title": "Хвърляха запалителни бомби по посолството на Турция в Дания"}
{"url": "http://www.cross.bg/tochki-grigor-tyrnira-1570447.html", "text": "/КРОСС/ Най-добрият ни тенисист Григор Димитров запази четвъртото място в обновената тази сутрин световна ранглиста въпреки отпадането още във втори кръг на турнира от сериите \"Мастърс 1000\" в Индиън Уелс.Българинът има 4600 точки, а следващото му участие е на турнира в Маями.Лидер е Роджър Федерер от Швейцария с 9660 точки, който загуби вчера финала на турнира в Индиън Уелс в три сета от Хуан Мартин дел Потро, който вече е номер 6 в света.Втори и Рафаел Надал с 9370 точки, а топ 3 допълва хърватинът Марин Чилич с 4905.Вчера Григор поздрави треньора си Дани Валверду с рождения му ден, който беше на 17 март. ", "date": "2018.03.19", "title": "Григор Димитров остава №4 в света"}
{"url": "http://www.cross.bg/reklama-planira-reklamite-1570448.html", "text": "/КРОСС/ Twitter планира да забрани рекламата на криптовалутите, съобщи телевизия \"Скай нюз\".Според източник на телевизията от компанията, ще бъде забранена всяка реклама за ICO - система, свързана с привличане на инвестиции и продажби на криптовалути, както и на рекламите на съответните борси. Уточнява се, че решението ще бъде публикувано в следващите две седмици.През януари подобни стъпки предприеха Google и Facebook. Те съобщиха, че \"се отказват от реклама на финансови продукти и услуги, които често се асоциират с измама\".Телевизията отбелязва, че IT гигантите са имали предвид данни, според които финансовите загуби дори само на жителите на Великобритания за година са се увеличили с 400 000%. ", "date": "2018.03.19", "title": "И Twitter планира да спре рекламите на криптовалутите"}
{"url": "http://www.cross.bg/emilova-horata-zasedanie-1570450.html", "text": "/КРОСС/ „За да правиш политика, винаги трябва да си близо до хората и да решаваш техните проблеми\". Това каза Вяра Емилова член на ИБ на БСП пред БНР преди днешното заседание на ръководството на партията в Кърджали. Тя припомни, че миналата седмица Изпълнителното бюро на БСП проведе заседание в  Брегово, където са поети и конкретни ангажименти към жителите на общината. „Преди това сме провеждали такива заседания в Стара Загора, Кюстендил и Видин.Днешното заседание в Кърджали ще се проведе по покана на областното ръководство на БСП\" каза още Емилова. Тя добави, че тази инициатива не е случайна, защото ръководството на левицата счита, че когато се взимат управленски решения, трябва да бъде чуто мнението на българите.„Политика не трябва да се прави в кабинетите. Политиката трябва да се прави с хората, да се поставят конкретни проблеми и да се търсят решения за тях. Така се случи и в Брегово, когато разбрахме за проблема и че държавата я няма- проведохме заседанието си там и вече изпълняваме ангажиментите, които поехме\", заяви Емилова.  Тя обясни, че един от тези ангажименти е  извършването на независима проба на качеството на питейната вода, за да се даде реална информация за него.„Членовете на ИБ на БСП ежеседмично сме в районите си и не оставаме откъснати от проблемите им. Когато, обаче цялото ръководство на партията е в даден регион, могат да се взимат решения, които да предложим на най-високо ниво. Резултатът от работата по места се вижда, защото в БСП постъпват и много нови заявления за членство, защото хората виждат алтернативата у нас\", каза още Вяра Емилова. ", "date": "2018.03.19", "title": "Вяра Емилова: За да правиш политика, трябва да си близо до хората и да решаваш техните проблеми"}
{"url": "http://www.cross.bg/april-bodyrov-dzhaz-1570451.html", "text": "/КРОСС/ През април Бургас ще бъде домакин на цикъл от концерти, обединени под заглавието \"Jazz Migration\". Проектът представя пред широката публика три джаз формации, водени от изявени пианисти, активно работещи по европейските сцени. Това са Събин Тодоров, Константин Костов и Димитър Бодуров. Те ще представят в експоцентър \"Флора\" най-новите си албуми, придаващи нестандартно звучене и облик на съвременния български джаз. Всяка една от концертните програми се отличава с индивидуална интерпретация на уникалната фолклорна традиция на страната ни.Програмата ще бъде открита от Бодуров трио на 14 април от 19 ч. Следващото събитие ще се състои на 21 април - Събин Тодоров трио, а на 28 април триото на Константин Костов закрива цикъла.Поканените изпълнители са сред българските музиканти, които редовно участват в престижни форуми и са заслужили международно признание. \"Jazz Migration\" е проект, имащ за цел да фокусира вниманието върху процесите на обратен \"внос\" на артистичен потенциал от Европа към България, които кореспондират с актуалните тенденции в съвременното общество за привличане на таланта в културните процеси на страната ни. Цикълът от концерти ще представи приноса, който българската музикална традиция има в развитието на съвременните джазови форми. Той се организира от Фондация \"Арт Офис\", в партньорство с Община Бургас.ПРОГРАМА:14 април 2018 г. - 19:00 ч.БОДУРОВ ТРИО Димитър Бодуров, пианоМихаил Иванов, басБорислав Петров, барабаниhttps://www.facebook.com/events/1927203270942973/ Билети за концерта: 10 лв. за възрастни; 5 лв. за ученици, студенти и пенсионериПредварителна продажба на билети: касата на експоцентър \"Флора\" и в деня на концерта до 20 минути преди началото. 21 април 2018 г. - 19:00 ч.СЪБИН ТОДОРОВ ТРИОСъбин Тодоров, пианоВеселин Веселинов-Еко, басДимитър Семов, барабаниhttps://www.facebook.com/events/427660694335953/Билети за концерта: 10 лв. за възрастни; 5 лв. за ученици, студенти и пенсионериПредварителна продажба на билети: касата на експоцентър \"Флора\" и в деня на концерта до 20 минути преди началото.28 април 2018 г. - 19:00 ч.КОНСТАНТИН КОСТОВ ТРИОКонстантин Костов, пианоДимитър Карамфилов, басХристо Йоцов, барабаниhttps://www.facebook.com/events/1970365069948407/Вход свободен!* Информация за СЪБИН ТОДОРОВ ТРИО: Родом от Бургас, Събин Тодоров (1966) живее и твори в Брюксел (Белгия) от 1997 г. Активен джаз музикант и композитор, издал е девет компакт диска с белгийски и български джаз музиканти. Концертира редовно в Европа и Скандинавия.За тази серия концерти Събин ще сподели сцена с любими български музиканти - Веселин Веселинов - Еко и Димитър Семов. Те ще представят нова музика на Тодоров, силно повлияна от българския фолклор и джаза. https://www.youtube.com/watch?v=QdS6ZY9-uEMhttps://www.youtube.com/watch?v=bGeYr3bcL5A* Информация за БОДУРОВ ТРИО:През 2016-та Бодуров трио празнува 15 години на сцена. Основател на групата е джаз пианистът и композитор Димитър Бодуров (1979), който от 2000 г. живее и твори в Холандия. Той е лауреат на няколко джаз конкурса в Холандия, както и в Монтрьо (Швейцария) и Париж (Франция). Концертира из Европа, Израел и България. Групата има издадени 4 албума за Новержки и Холандски лейбъли, както и за собствения лейбъл на Бодуров OPTOMUSIC. В последения им албум Stamp around (2015) те не изневеряват на уникалния си стил, основан върху диалог между джаза и българския фолклор. Основа на композициите са семпли (аудио фрагменти) от различни фолклорни записи, както и богатите на вариации песни и ритми, характерни за българския фолклор. Нюйоркското списание All about Jazz пише за групата: \"В основата на тази серия от композиции на Бодуров стоят впечатляващи и приятни за слушане музикални взаимодействия между джаза и българския фолклор. Наистина страхотен звук!\" www.bodurovtrio.com* Информация за КОНСТАНТИН КОСТОВ ТРИО:Константин Костов (1979) намира своя път от родната си Враца до големите световни сцени. От 2000 г. живее в Мюнхен, където завършва консерватория и в момента е преподавател. През 2003 г. е отличен с Grand Prix-Gasteig Competition, а през 2010 г. печели втора награда и награда на публиката на конкурса Terem Crossover Competition в Санкт Петербург. Концертирал е в Европа, Русия и Япония на престижни фестивали като Sapporo Jazzfest, Blue Note-Nagoya, Stainway Jazzfest и други. През 2017 г. издава последния си албум Consolation за DK Records. https://soundcloud.com/konkon-2/song-for-the-cherry-konstantin ", "date": "2018.03.19", "title": "„Jazz Migration” идва в Бургас с три концерта през април"}
{"url": "http://www.cross.bg/aniventure-comic-festivala-1570452.html", "text": "/КРОСС/ Те идват в София! Актрисата опълчила се на сър Антъни Хопкинс в продукцията на HBO „Западен свят\", актьорът разплакал милиони фенове на сериала \"Игра на тронове\" и един от малкото персонажи оцелели до осми сезон на най-популярната телевизионна продукция. Поп-културният феномен се завръща, за да срещне Изтока и Запада в едно от най-мащабните събития в България - Aniventure Comic Con на 15 и 16 септември.Kristian Nairn (Hodor) изигра една от най-ключовите роли в превърналия се във феномен сериал „Игра на тронове\", излъчван по HBO. Добрият гигант, повтарящ ‚Ходор‘, чиято мисия беше разкрита в едва последните секунди на финалния епизод с негово участие идва за първи път у нас в рамките на Aniventure Comic Con. Компания ще му правят Vladimir Furdik (Краля на Нощта) и Gemma Whelan, играеща ролята на Yara Greyjoy. И тримата ще отделят по няколко часа, за да раздават автографи и да се снимат с най-запалените фенове на сериала, а специалният панел с въпроси и отговори към тримата ще започне в 11:00 в събота (15.09.2018) на главната сцена.Може би най-силното актьорско присъствие в рамките на събитието тази година ще бъде това на Angela Sarafyan, считана за една от най-уникалните актриси в Холивуд в момента. Родена е в Армения, но семейството ѝ се мести да живее в САЩ, когато Angela е едва четиригодишна. Освен от малкия екран, където играе редом до сър Антъни Хопкинс, Ед Харис и Танди Нютън в номинирания за награда „Еми\" и „Златен глобус\" сериал на HBO „Западен свят\", актрисата е добре позната и на феновете на Twilight. Angela Sarafyan играе в последния филм от сагата, редом до Rami Malek (Mr. Robot). Предишните ѝ роли са в „Имигрантът\" (The Immigrant) с Марион Котийяр и Хоакин Финикс, \"Обещанието\" (The Promise) с Крисчън Бейл и Оскър Айзък, както и „Параноя\" (Paranoia) с Харисън Форд и Гари Олдмън.Аngela ще има собствен панел на главната сцена на Aniventure Comic Con в неделя (16.09.2018), както и срещи за автографи и снимки с фенове в рамките на събитието.Освен актьорите, феновете на косплея ще видят и едно от най-големите имена в света на това изкуство. От далечна Япония, специално за Aniventure Comic Con, идва REIKA, Cosplay звезда,\t каквато родната публика до момента не е виждала. REIKA ще има собствен панел на главната сцена, както и собствена зона в Зала 2 на фестивала. Там всеки ще може да се срещне лично със звездата и да получи автограф или снимка за спомен.Събитието няма да мине и без някои от най-популярните уебкомикс художници, като първите потвърдени имена са хитовите \"Cyanide & Happiness\" на Rob DenBleyker и \"One of Those Days\" на Yehuda Devir. За първи път фестивала ще има собствена комикс зона, обособена в новооткритата Зала 1.На Aniventure Comic Con 2018 ще има и много гейминг, благодарение на Coca-Cola. Двата бранда ще си партнират за грандиозното събитие тази година, като обещават много изненади в зоните Gaming и Cosplay, както и срещи с едни от най-популярните български влогъри и инфлуенсъри.Meet & Greet билетите влизат в продажба на 20.03.2018 точно в 10:00 часа, а редовните билети са вече в продажба на промоционални цени от 30 лева за целия уикенд. Деца до 7 години влизат безплатно, ако са придружени от родител, а за деца от 8 до 12 години (включително) цените на редовните билети са с 50% отстъпка.  ", "date": "2018.03.19", "title": "Плеяда от звезди идват за Aniventure Comic Con 2018"}
{"url": "http://www.cross.bg/beshe-rysiya-kirov-1570449.html", "text": "/КРОСС/ „Това беше една операция, насочена към повлияване на предизборната обстановка в Русия с изявен антипутински характер. Очевидно инициаторите не познават психологията на руския народ.Това беше един опит за отговор на обвиненията срещу Русия, че се меси в изборите в САЩ. Това беше операция, предназначена да удари Путин. Резултатът обаче е съвършено противоположен.„Смятам, че борбата около този случай ще продължи. Ще продължи и размяната на остри реакции от страна на Русия и Великобритания, както и съюзниците по НАТО и ЕС. Тепърва ще бъдем свидетели на нови скандални разкрития около отравянето на Скрипал\", на мнение е ген. Киров, цитиран от НОВА.„Сигурен съм, че в този случай едва ли може да се говори за конкретна намеса на нечии специални служби, в случая на руските, тъй като моментът, който беше избран, беше абсолютно неподходящ и не се вписва в начина на действие на тези служби\", коментира още ген. Кирчо Киров.Той смята, че мишената в лицето на Сергей Скрипал не е избрана случайно.„Скандалът успя да обедини усилията на основнинте западни държави за още по-голяма изолация и капсулиране на Русия в един почти единен фронт\", заключи ген. Кирчо Киров. ", "date": "2018.03.19", "title": "Ген. Киров: Шпионският скандал бе предназначен да удари Путин"}
{"url": "http://www.cross.bg/evropol-grypata-grypa-1570437.html", "text": "/КРОСС/ Изпълнителният директор на Европол Роб Уейнрайт, еврокомисари и парламентаристи откриват в НДК заседание на Съвместната група за парламентарен контрол на Европол. Съпредседател на срещата е председателят на вътрешната парламентарна комисия Цветан Цветанов. Групата ще обсъди киберсигурността, борбата с тероризма и превенцията на организираната престъпност, предава БНТ. Съвместната група е единствената по рода си форма са осъществяване на парламентарен контрол над дейността на Европейската полицейска служба, като в нея членуват представители на Европейския парламент и националните парламенти на 28-те страни-членки.Ще бъдат обсъдени Проекта на многогодишното програмиране на Европол до 2021 г. и Стратегията за външно действа на службата до 2020 г.В заседанието на Групата участват еврокомисарят по цифрова икономика Мария Габриел и Съюз на сигурност Джулиан Кинг, както и предс. на Групата по граждански свободи, правосъдие и вътрешни работи в ЕП Клод Мораес. В 13 ч. е предвидена пресконференция. Заради заседанието достъпът до НДК е ограничен. ", "date": "2018.03.19", "title": "Съвместната група за парламентарен контрол над Европол заседава в НДК"}
{"url": "http://www.cross.bg/prava-tryd-obezshtetenie-1570433.html", "text": "/КРОСС/ 81 служители на Беленския затвор излизат с подписка, с която настояват за обективно отчитане, съответно - заплащане, на полагания труд и извънреден труд, както и спазването на редица права, регламентирани в специалните закони по отношение на служителите на институцията.Подкрепилите подписката искат в едномесечен срок да получат парично обезщетение за нарушени трудови, икономически права и интереси за тригодишен период назад.Протести пред затворите са насрочени и във Варна и Враца, а през следващите дни такива ще има в Ловеч и Пазарджик. ", "date": "2018.03.19", "title": "Надзирателите от Белене поискаха обезщетение"}
{"url": "http://www.cross.bg/snimachnata-ploshtadka-peni-1570438.html", "text": "/КРОСС/ Холивудската легенда Сюзан Сарандън е в компанията на кучето си Пени дори и на снимачната площадка, тъй като домашният й любимец я настройва положително, съобщават сайтът Контакмюзик и БТА.Сарандън е горда притежателка на две кучета от породата померан - Ригби и Пени. Но актрисата от класиката \"Телма и Луиз\" предпочита да взема на работното място Пени.\"Тя е много фотографирана на снимачната площадка, може би повече от мен, хвали се Сарандън.Пени има много позитивно излъчване и всички се надпреварват да я гушкат!\"Сайтът припомня ,че на младини, 71-годишната актриса посочвала място за първи срещи със своите избранници на гробищата за домашни любимци. Тя високо ценяла тишината и спокойствието на подобни места.  ", "date": "2018.03.19", "title": "Сюзан Сарандън е с кучето си дори на снимачната площадка"}
{"url": "http://www.cross.bg/dvama-raneni-grada-1570432.html", "text": "/КРОСС/ Най-малко двама души бяха ранени тази нощ при нова експлозия в Остин, столицата на щата Тексас.Спасителните служби съобщиха в „Туитър\", че инцидентът е станал в югозападната част на града. Пострадалите са на около 20 години, те са приети в болница. Не се знае какво е предизвикало експлозията.Тя е четвъртата в града този месец. При другите три взрива бяха убити двама и ранени други двама души.При взривяването на бомба в къща в източен Остин на 2 март загина 39-годишен мъж. На 12 март в други райони на града избухнаха две бомби. Убит беше 17-годишен младеж, а майка му и възрастна жена бяха ранени.И двете жертви са афроамериканци, затова полицията допуска, че атаките са свързани и може би са мотивирани от омраза, но не изключват и други мотиви, добавя АП.Експлозията тази нощ стана часове след като властите повишиха от 50 хил. на 115 хил. долара наградата за информация, която да доведе до арест на виновниците за първите три експлозии. ", "date": "2018.03.19", "title": "Експлозия рани двама души в Остин "}
{"url": "http://www.cross.bg/povisheni-sa-rechnite-niva-v-stranata-1570436.html", "text": "/КРОСС/ Има повишение на водните нива на всички реки на територията на страната вследствие на обилни валежи. Обстановката в момента е овладяна.Валежите продължават, а с понижението на температурите се очакват поледици на много места в страната.Въпреки това прогнозата на синоптиците е оптимистична - код \"зелено\" за цялата страна.  ", "date": "2018.03.19", "title": "Повишени са речните нива в страната"}
{"url": "http://www.cross.bg/chistyat-nad-t-boklyk-na-everest-1570434.html", "text": "/КРОСС/ Можете ли да си представите, че на Еверест има над 100 тона боклуци? Вече започна кампания за разчистването на най-високия връх на планетата. Боклуците се събират в чували и ще бъдат извозвани с хеликоптер, когато времето позволява това.Само за първия ден от кампанията са извозени над един тон и 200 килограма отпадъци. Най-често това са пластмасови и метални бутилки, кутийки от храна.Събраните боклуци ще бъдат рециклирани, а експедициите вече заплащат депозит от 4000 долара като гаранция, че сами ще съберат боклуците си. ", "date": "2018.03.19", "title": "Чистят над 100 т боклук на Еверест"}
{"url": "http://www.cross.bg/rysiya-kunev-izbori-1570440.html", "text": "/КРОСС/ Изключително висока избирателна активност отчитат наблюдателите и социолозите по време на президентските избори в Русия. Над 97 000 избирателни секции е имало в цялата страна страната, а наблюдателите са били 200 000 наблюдатели. При 108 милиона имащи право на глас избирателните комисии са успели да изчистят около милион и половина „мъртви души\". Това е нещо, което от години наред в България се говори, в Русия са успели да го направят, коментира в „Преди всички\" депутатът от БСП и председател на икономическата комисия в НС  - Петър Кънев, един от българските депутати, които проследиха изборите в Русия в качеството си наблюдатели. Резултатите от изборите бяха ясни, със сигурност ще има промени в правителството, прогнозира Кънев.„Основното, което в Русия се коментира, както има един хубав български израз - „Тази кушия с един кон, кой ли ще я спечели?\"... Знаеше се, че Путин ще бъде следващия президент, но големият въпрос е какво ще става оттук нататък. Със сигурност ще има промени в правителството. Трудно може да се каже дали ще остави Медведев премиер, защото около него има твърде много напрежение събрано, с доста силни атаки покрай него. Основното, според мен, беше изоставането. Едва сега Русия успява да постигне нивото на доходите от 2010 година, т.е голямата криза, падането на цените на петрола, се отрази сериозно на руските хора\".Според Кънев руската общественост не е погледнала сериозно на скандала с отровения бивш руския шпионин Сергей Скрипал и по-скоро не вярват Москва да е организирала покушението.„Почти всеки казва, че това е пълно безумие, пълен абсурд преди избори и преди световно първенство\".По-късно днес международните наблюдатели на президентските избори в Русия ще дадат пресконференция.  ", "date": "2018.03.19", "title": "Петър Кънев: В Русия със сигурност ще има промени в правителството"}
{"url": "http://www.cross.bg/byltz-transporta-transport-1570441.html", "text": "/КРОСС/ Еврокомисарят по транспорта Виолета Булц ще бъде на посещение в България днес и утре.Тя ще участва в министерска среща на високо ниво на тема \"Мултимодален транспорт за Европа\", в която ще се включат министрите на транспорта на Европейския съюз.Комисар Булц призова 2018 година да бъде обявена за  година на мултимодалния транспорт, в която Комисията да обърне специално внимание на ролята на мултимодалността за транспортната система на ЕС.Събитието в София е една от инициативите, посветени на тази идея. ", "date": "2018.03.19", "title": "Еврокомисарят по транспорта Виолета Булц е на посещение в България"}
{"url": "http://www.cross.bg/evropol-evropa-durzhavi-1570442.html", "text": "/КРОСС/ Около 30 000 души в Европа са потенциално част от терористични общности. Това обяви в интервю за предаването „Тази сутрин\" по bTV  директорът на Европол Роб Уейнрайт.По думите му България и всички страни в Европа са застрашени от тероризма.„Нещата не са толкова ясни. Тези хора са вдъхновени, но не са подчинени на „Ислямска държава\", уточни Уейнрайт.Основните заплахи днес срещу Европа са много комплексни - има експлозия от терористичната дейност през последните години, има киберзаплахи и много групи, които наподобяват мафии в много държави, коментира още директорът на Европол.Ние мислим, че допринасяме за сигурността на нашите държави, каза той. Картинката ни показва, че радикализираните групи в много държави са много активни. Ние засилихме нашия капацитет и направихме по-трудна дейността на тези групи, заяви шефът на Европол.Според него за съжаление тероризмът не е приключил.Той коментира атентата в Сарафово преди години. Това беше един от най-важните случаи в историята на тероризма, в който Европол оказа съдействие. Успяхме да постигнем много в разследването, каза Уейнрайт.  ", "date": "2018.03.19", "title": "Шефът на Европол: Над 30 000 са потенциалните терористи в Европа"}
{"url": "http://www.cross.bg/pytin-vladimir-prezidentski-1570421.html", "text": "/КРОСС/ Владимир Путин печели президентските избори в Русия. Той ще бъде начело на страната още шест години, след като очаквано победи на вота в неделя.Преброяването на почти всички подадени бюлетини показва, че Путин получава 76,65% или около 55 милиона от гласовете. Това е рекорден резултат, след като на предишните президентски избори през 2012 г. за него гласуваха 63 на сто.На второ място се нарежда кандидатът на комунистите Павел Грудинин с 12% от гласовете. Трети е Владимир Жириновски с малко под 6 на сто.Основният опозиционен лидер Алексей Навални не беше допуснат до изборите.Избирателната активност достигна 67% - по-висока от тази на предишния президентски вот.На голямо празненство на Червения площад Путин поздрави избирателите си.\"Много ви благодаря за подкрепата! Виждам в този вот, най-малкото признание за свършеното през последните години в много трудни условия. Виждам доверие и надежда - надежда у народа, че отново ще работим толкова усилено, отговорно и дори по-резултатно! Благодаря ви, че имаме такъв мощен, многомилионен отбор! Чакат ни успехи! Да!\", каза преизбраният държавен глава пред насъбралото се множество.Ако изкара новия си мандат докрай, Путин ще стане лидерът, управлявал най-дълго страната си след Сталин.  ", "date": "2018.03.19", "title": "Владимир Путин остава начело на Русия"}
{"url": "http://www.cross.bg/voiina-papa-imperator-1570427.html", "text": "/КРОСС/ 238 г. - Гордиан I e провъзгласен от сената за антиимператор на Максимин Трак. Неговият син Гордиан II e сърегент. Двамата управляват само до 9 април. 238 г. е годината на Шестте императори.1227 г. - избиране на папа Григорий IX.1366 г. - Състои се сватбата на Ото V и Катарина Люксембургска.1452 г. - Фридрих III e коронясан в Рим от папа Николай V за император на Свещената Римска империя. Това е последната коронация на император в Рим.1474 г. - Във Венеция е приет закон за защита на изобретенията - първият в света закон за защита на авторското право.1563 г. - „Едикт от Амбоаз\", край на първата Хугенотска война1895 г. - В София започва конгрес на македонските емигрантски дружества и братства в Княжество България и извън него.1911 г. - По инициативата на Клара Цеткин за пръв път се празнува Международен ден на жената в Германия, Дания, Австро-Унгария и Швейцария.1915 г. - Направени са първите снимки на Плутон, който (правилно) не е определен като планета.1920 г. - Сенатът на САЩ отхвърля Версайския договор за втори път (първия е на 19 ноември 1919).1943 г. - Италианският диктатор Бенито Мусолини официално отказва да предаде на немците италианските евреи.1945 г. - България във Втората световна война: Завършва Дравската операция на Първа българска армия.1953 г. - Церемонията по връчване на американските филмови награди „Оскар\" за първи път се излъчва по телевизията.1958 г. - В Страсбург се открива първото заседание на Европейския парламент.1962 г. - Приключва Алжирската война за независимост.1978 г. - В отговор на израелската операция Литани в Ливан, Организацията на обединените нации призовава Израел да изтегли войските си от страната и създава Временни сили на ООН в Ливан.1981 г. - Извършва се неуспешен изпитателен опит на американската космическа совалка Колумбия, вследствие на което загиват трима души и петима са ранени.1982 г. - Фолклендска война: Аржентински войници слизат на остров Южна Джорджия, предизвиквайки войната.1984 г. - Открит е големият електрифициран жп пръстен София-Горна Оряховица-Русе-Варна-Бургас-Пловдив-София.1990 г. - В Отава, Канада, започва първият световен шампионат по хокей за жени.2003 г. - Война в Ирак (2003): Малко след 22:00 EST Джордж У. Буш се обръща към американската нация и обявява започването на въздушни удари срещу цели в Ирак.", "date": "2018.03.19", "title": "На днешната дата..."}
{"url": "http://www.cross.bg/rodeni-na-mart-1570424.html", "text": "/КРОСС/ Проф. Огнян Герджиков, председател на Консултативния съвет по законодателство в 44-ото НС, служебен премиер на България (27.01.- 4.05.2017), председател на 39-ото НСПаскал Бояджийски, член на Комисията за предотвратяване и установяване на конфликт на интересиДоц. д-р Иво Драганов, кинодраматург, медиен експертМаргарит Мицев, юрист, бивш депутатИван Вукадинов, художникКалофер Христозов, бивш състезател по спортна гимнастика  ", "date": "2018.03.19", "title": "Родени на 19 март"}
{"url": "http://www.cross.bg/firma-informira-prof-1570429.html", "text": "/КРОСС/ След бурите в Западна България във водата от чешмите има мътилка, информира \"Труд\". За едно денонощие са проведени сто спасителни операции в различни райони на западната част на страната.\"Водещи юристи сринаха от критики работата на парламента\", пише \"Сега\". Председателят на консултативния правен съвет към Народното събрание, проф. Огнян Герджиков, казва: \"Законите се правят безотговорно, аматьорски и популистки\". Бившият депутат и университетски преподавател проф. Пламен Панайотов предупреди, че депутатите обсъждат опасни поправки в Наказателния кодекс, които могат да превърнат всеки втори длъжник в престъпник.\"Чешки медии с още разкрития за ЧЕЗ\", пише \"Дума\". Индийци и малка българска фирма предложили 17 милиона евро повече от Гинка Върбакова. Българската фирма отпада от енергийния пазар на ток месец след опита да придобият ЧЕЗ, информира чешки информационен портал.  ", "date": "2018.03.19", "title": "Водещите теми в пресата"}
{"url": "http://www.cross.bg/hrisant-dariya-bili-1570426.html", "text": "/КРОСС/ В ІІІ век, когато жестоко били преследвани християните, един знатен човек на име Полемий пристигнал от Александрия в Рим, за да остави тук сина си Хрисант за възпитание и образование. В Рим Полемий бил приет с почести и императорът му дал званието сенатор, което значи член на държавен съвет. Младият Хрисант се учил и възпитавал при най-знаменитите философи и бидейки надарен с големи способности, той бързо преуспявал във всички науки с голямо прилежание.Между другите книги Хрисант попаднал и на светото Евангелие, което той прочел с внимание. Това четене силно подействало върху душата на момъка. Той познал, че в тая книга има истина, светлина и истинска премъдрост, защото в нея се съдържали \"думите за вечен живот\". Хрисант започнал усърдно да изучава светото Евангелие и писанията на светите апостоли. Доверието му към светските езически учители се поколебало. Той разбрал, че людете, които не са познали Христа, още блуждаят в мрак, макар и основно да са изучили цялата човешка мъдрост. Затова той започнал да си търси учител, който да може да просвети душата му чрез познаването на закона Христов. Сближил се с християни и те му посочили един благочестив отшелник, който се бил посветил Богу. Старецът приел Хрисант с любов, обяснил му истините на християнската вяра и като се убедил, че момъкът искрено е повяарвал в Христа, извършил над него свето Кръщение.Обновен от нова духовна сила и изпълнен с пламенна любов към Бога, Хрисант не искал да скрива вярата си, гласно изповядал Христа и отричал езическите богове. Това стигнало до неговите роднини и те много се разтревожили.- Гледай що прави синът ти - казали те на Полемий. - Да не би тебе да държат отговорен за неговата вина? Той хулил боговете и говорил, че някой си Иисус Христос е истински Бог. Ако царят узнае за това,ти неще можеш да се спасиш от гнева му, защото хулещият боговете престъпва закона.Полемий се разтревожил. Той повикал сина си и започнал да го убеждава да се отрече от Христа. Катов видял, че думите му са безсилни, той решил да прибегне до строги мерки: затворил сина си и го подложил на лишения, като се нядавял така да го отклони от светата вяра. Но тая мярка никак не е имала желаното въздействие; напротив, в усамотението Хрисант още по-усърдно се предал на молитва и размисъл върху дълбоките истини на християнското учение. Роднините разбрали, че такова наказание до нищо няма да доведе и казали на Полемия:- Какво правиш? Ти по тоя начин няма да отървеш сина си от християнската вяра. Християните не се боят от мъчения и затвор. Те охотно понасят страдания за своя Бог и гоненията още повече възпламеняват усърдието им. Ти по-добре обкръжи Хрисанта с богатство, разкош и удоволствие - сред радостите на света той по-скоро ще забрави своя Бог.Полемий послушал съвета. Богато украсил своя дом, освободил Хрисант от затвора и го обкръжил с всякакви удоволствия, каквито могъл да измисли. Цял ден музика и пение не млъквали в неговия дом, препълнен с млади девойки. На трапезата били сложени разкошни ястия и скъпи вина. Били взети всички мерки, за да бъде развлечен юношата и да му се внуши любов към светските наслади. Но младият Хрисант не се поддавал на изкушения; молел Бога да му даде помощ и сила, непрестанно се издигал към Него с мисъл и Бог му помогнал да устои против съблазънта и да запази чистотата на душата и мъдростта на вярата.Баща му отчаяние вече не знаел какво да прави. Роднините му казали:- Има в храма на богиня Атина една млада девойка на име Дария, която е необикновено хубава и умна. Сгоди сина си за нея и тя ще го обърне към боговете!Полемий помолил роднините си да отидат при девойката и да я уговорят да се омъжи за Хрисант. Дария се съгласила и се преместила в дома на Полемия, който със сълзи я молил да спаси сина му.На Дария се понравил младият Хрисант. Тя била необикновено добра и направила всичко, за да се понрави на юношата. Тя се обличала разкошно и се стараела да очарова Хрисант с блясъка на ума си и да го привлече към себе си чрез ласкави думи. Но Хрисант, който със цялото си сърце се стремял към Бога, оставал равнодушен към изкушенията.- Девойко! - казал й той веднъж, - колко грижливо ти украсяваш себе си, какво усърдие употребяваш, за да отвърнеш душата ми от благото начинание и да привлечеш към себе си сърцето, което е пълно с друга любов! По-добре щеше да бъде за тебе да се постараеш да придобиеш благоволението на вечния Бог, на Господа Иисуса. Както сега украсяваш тялото си със скъпоценни дрехи, така украси душата си със чистота и вяра и тогава ще намериш Самия Христос, Който ще ти приготви вечно жилище, ще впише името ти в книгата на живота и ще ти даде радост безкрайна.С изумление слушала девойката тия думи. На всички нейни увещания Хрисант отговарял с думите на християнската мъдрост и най-после светлината на истината озарила душата на младата езичница - тя повярвала и пожелала да бъде християнка. Тогава Хрисант обявил на баща си, че е съгласен да се ожени за Дария. Между другото той уговорил с нея да водят свят живот, напълно предан Богу.Скоро след това Полемий умрял. Тогава Дария, научена от Хрисант на християнския закон, приела св. Кръщение и двамата започнали да живеят само за служение Бог, и полза на ближните, усърдно проповядвайки Евангелието и обръщайки езичниците. Те се поселили в два отделни дома, устроени по подобие на манастирите. В единия дом Дария приемала повярвалите девойки, молила се с тях и изучавала Божия закон. В другия дом се поселил Хрисант с новообърнатите християни, които подобно на него се били отрекли от суетните светски удоволствия, за да се посветят напълно на Господа.Тъй минали няколко години. Най-после на римският управител донесли, че Хрисант и Дария обръщат езичници в християнската вяра. Той заповядал да уловят Хрисант и Дария и да ги предадат на мъчения, ако не се поклонят на идолите. Повелята му била изпълнена. Но Бог чудесно пазел служителите си: яките въжета, с които ги свързвали, сами се разкъсвали и железните окови се разпадали. Хрисант бил затворен в мрачна тъмница и тя изведнъж се озарила с небесна светлина. Изплашените стражари донесли за това на съдията Клавдий и той сам дошъл да провери истинността на техните думи. Приписвайки чудесата на вълшебната сила, той казал на Хрисант:- Остави твоето магесничество и лъжливата вяра и се поклони на боговете, както е прилично на твоя знаменит род!- Нима не разбираш - отговорил му Хрисант, - че на мене помага не някакво магесничество, а сила Божия? Ти щеше да разбереш това, ако учът ти и сърцето ти не бяха помрачени от мрака на езичеството.Клавдий заповядал на войниците да привържат Хрисант към един стълб и жестоко да го бият с чепати пръти. Но ударите дори следи не оставяли върху тялото на християнина. Яките пръти ставали като трева, когато се опирали до тялото на св. Хрисант. Всички били изумени. Клавдий накрай узнал, че сила отгоре пазела Хрисанта и казал на войниците си:- Престанете да го мъчите! Аз сега разбирам, че неговият Бог е велик и силен. Ние няма какво повече да правим, освен да поискаме от него прошка за нанесените му оскърбления.И Клавдий, като паднал с войниците пред нозете на светия мъченик, казал:- Ние сега разбираме, че твоят Бог е Бог истински. Заведи и нас при Него и направи ни Негови раби!\"Хрисант им обяснил, че Бог е близък до всеки човек, който със сърце Го търси. Той им говорил за Неговото могъщество, милосърдие и благост. Те всички го слушали с дълбоко внимание. След няколко дни много езичници повярвали в Бога. Клавдий, жена му Илария, синовете му Иасон и Мавър и много войници приели св. Кръщение. Това станало известно на императора, който заповядал да удавят Клавдия в морето, а синовете му и повярвалите войници да накажат смъртно. Всички те отишли радостно на смърт и били посечени с меч. Християните погребали телата им в една стара каменна гробница близо до самото място, където били посечени. Тук често идвала Илария да се моли и да плаче над гробницата на своите синове. Войниците на императора веднъж я сварили да се моли и искали да я отведат в съдилището. Тя измолила от тях кратко време за последна молитва, застанала на колене и молитвено извикала:- Владико Господи Иисусе Христе, моля Те от все сърце, присъедини ме към синовете ми, умрели за Твоето име!Едва тя завършила молитвата си, и предала Богу душата си. Християните я погребали близо до синовете й.В туй време Хрисант и Дария били предадени на нови мъчения, но както и преди сила Божия чудесно ги пазела и личбите, които Господ явявал заради тях, довели мнозина езичници към познание на истинния Бог. Тогава императорът ги осъдил на мъчителна смърт: заповядал да ги изведат вън от града при известния римски път Салария и живи да ги закопаят в земята, което било изпълнено в 284 година.Често след това християните се събирали за молитва на онова място, гдето светите мъченици Хрисант и Дария били живи погребани. Тук се извършвали чудесни изцерявания. Веднъж в деня на светите мъченици много християни се събирали на молитва в намиращата се близо пещера. Императорът узнал за това и заповядал да засипят входа на пещерата и всички християни, между които се споменават презвитер Диодор и дякон Мариан, умрели мъченически. Тяхната памет, както и паметта на Клавдий, Илария и синовете им се чества в деня на св. мъченици Хрисант и Дария - на 19 март. ", "date": "2018.03.19", "title": "Св. мчци Хрисант и Дария"}
{"url": "http://www.cross.bg/doverieto-e-kato-kruvnoto-nalyagane-1570428.html", "text": "/КРОСС/ „Доверието е като кръвното налягане. Тихо е, от жизненоважно значение е за доброто здраве, но злоупотребата с него може да е смъртоносна.\" - Франк Соненбърг", "date": "2018.03.19", "title": "Доверието е като кръвното налягане..."}
{"url": "http://www.cross.bg/energiiina-efektivnost-energiiinata-1570431.html", "text": "/КРОСС/ Мерки за борба с енергийната бедност ще бъдат обсъдени в понеделник на регионална конференция по въпроса, която ще се проведе в София.Форумът е организиран от общинската мрежа за енергийна ефективност „Екоенергия\" и е част от програмата на българското европредседателство.Участниците ще обсъдят също инструментите за енергийна ефективност в подкрепа на местните власти, както и мерките за повишаване чистотата на въздуха. ", "date": "2018.03.19", "title": "Обсъждат мерки за борбата с енергийната бедност"}
{"url": "http://www.cross.bg/chasa-gerb-provede-1570423.html", "text": "/КРОСС/ ***София.В 08.30 часа в зала 3 на НДК, председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият срещата на Съвместната група за парламентарен контрол (СГПК) на Европол. Във форума ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, и др. В 13.00 в зала 6 на НДК часа е предвидена пресконференция на Цветан Цветанов, Мария Габриел, Клод Мораес, Джулиан Кинг и Роб Уейнрайт.***Пловдив. От 13.30 часа в Пловдивския университет „Паисий Хилендарски\" министърът на образованието и науката Красимир Вълчев ще участва в конференция на тема „Ресурсният учител - значим фактор за приобщаващото образование\". По-рано през деня (09.30 ч.) министър Вълчев ще бъде в Младежкия център в града, където ще бъдат представени добри примери и практики, свързани с неформалното образование.***София. От 10.00 часа в сградата на Представителството на Европейската комисия в България на ул. „Георги С. Раковски\" 124 заместник-министърът на енергетиката Жечо Станков ще открие регионалната конференция \"Борбата с енергийната бедност: усъвършенствани политики за енергийна ефективност със засилено участие на местните власти\".***София.От 10.00 часа VII състав на Специализирания наказателен съд ще гледа делото срещу Поля П., Спасена Г., Любомир Д. и др. за организиране и ръководене на организирана престъпна група.***София.От 10.00 часа XIV състав на Специализирания наказателен съд ще гледа делото срещу Иван Д., Катерина Д., Анжело В., Атанас Д. и др. за образуване и ръководене на организирана престъпна група.***София. От 11.00 часа в тържествената зала на Централен военен клуб кметът на София Йорданка Фандъкова ще връчи награди на церемонията „Достойните българи\" .***София.От 11.00 часа XVII състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група.***София.От 11.00 часа XVII състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група.***София.От 13.30 часа I състав на Специализирания съд ще гледа делото срещу Пламен Г., Ердинч Х. и Костадин К. за организиране и ръководене на организирана престъпна група.***София.От 13.30 часа III състав на Специализирания наказателен съд ще гледа делото срещу Димитър М., Ивайло М., Александър Д. и др. за организиране и ръководене на организирана престъпна група.***София. От 14.00 часа в централата на БСП на ул. „Македония\" 33, проф. Анелия Клисарова, народен представител от ПГ „БСП за България\", заместник-председател на комисията по образование и наука, и член на комисията по здравеопазване ще приема граждани.***София. От 17.00 часа пред паметната плоча на източната страна на Централната поща - на ъгъла на ул. „Гурко\" и ул. „К. Шапкарев\" Българското сдружение на родовете от Македония ще отбележи годишнината от смъртта на Кузман Шапкарев (1909 г.).***София. От 18.30 часа в Книжен център \"Гринуич\"-бул. \" Витоша\" 37 ще се състои представянето на новата книга на алпиниста Атанас Скатов - \" Манаслу\"-Душата на планината.***Бобов дол. От 9.00 часа ще се проведе протест на служителите в затворите.***Бургас. От 10.00 часа в централата на ГЕРБ народният представител от ГЕРБ - Бургас Иван Вълков организира открита приемна за граждани.***Бургас. От 13.00 часа ще отвори врати обновеният Природонаучен музей в града. В първия ден посещението в Природонаучния музей ще бъде безплатно.***Бургас. От 17.30 часа в зала Георги Баев\" на Културен център \"Морско казино\" ще се проведе благотворителна изложба за набиране на средства за възстановяване на фасадното пано върху сградата на Строителния техникум в Бургас.***Бяла Слатина.От 10.00 часа в сградата на Пенсионерски клуб ,,Бяла Злата\", народният представител от ГЕРБ - Враца Красен Кръстев организира приемен ден за граждани.***Варна. От 12.00 часа ще се проведе протест на служителите в затворите.***Варна. От 14.00 часа в централата на БСП на ул. „Македония\" 33 проф. Анелия Клисарова, народен представител от ПГ „БСП за България\", заместник-председател на комисията по образование и наука, и член на комисията по здравеопазване ще приема граждани.***Варна. От 19.00 часа в зала 1 на Фестивален и конгресен център Варна, ще се проведе концерт на Представителния духов оркестър на Военноморските сили по случай 134-та годишнина от създаването му, организиран съвместно от Община Варна, Военноморските сили и Фестивален и конгресен център Варна.*** Велико Търново. От 12.00 часа във фоайето на РУО - Велико Търново ще се проведе пресконференция за представяне на информация за текущото изпълнение на целите на проекта „Твоят час\" и предстоящите изяви на учениците. Подготвено е и откриване на изложба.***Видин. От 10.00 часа в Пресклуб на БТА-Видин Агенция за регионално развитие и бизнес център Видин ще представи Проект „Мрежа за устойчиво използване на природното наследство и ресурси в трансграничния регион\".***Видин. От 11.30 часа в Пресклуб на БТА-Видин ще се проведе пресконференция на народния представител от ГЕРБ Владимир Тошев и областния управител на Видин Албена Георгиева по актуални въпроси.***Гурко. От 10.30 часа в залата на Общинския съвет (бившия младежки дом) ще се проведе приемна на зам.-председателя на Народното събрание Емил Христов.***Кърджали. От 12.00 часа в клуб „Червеното\" ръководството и председателите на Общинските съвети на БСП от Кърджалийска област ще заседават в клуб „Червеното\". В 13.00 часа ще бъде дадена пресконференция. В 16.30 часа председателят на Националния съвет Корнелия Нинова ще открие нов клуб на БСП в община Кирково, а членовете на Изпълнителното бюро ще се включат в събирането подписи срещу сделката с ЧЕЗ. От 18.00 часа ще се проведе среща-разговор на Изпълнителното бюро с граждани, партийни членове и симпатизанти в НЧ „Обединение 1913\" .***Перник. От 10.00 часа в кабинета на кмета на Община Перник Вяра Церовска ще се проведе пресконференция по актуални теми.***Пловдив.В 09.00 часа в зала 1 на Апелативния съд ще се проведе заседание по делото, образувано по жалба на подсъдимия Светослав С. срещу присъда на Окръжен съд - Смолян, с която е признат за виновен в причиняване на смърт по непредпазливост и нанасяне на средни телесни повреди на второ лице, след пътен инцидент.***Пловдив.В 09.00 часа е зала 1 На Окръжния съд ще се гледа делото срещу Гергана Б., обвинена в убийството на 2-годишната си дъщеря.***Пловдив.В 10.00 часа в зала 2 на Окръжния съд ще се гледа делото срещу Йордан И., обвинен в умишлено убийство и в подбуждане на две лица към престъпление.***Пловдив.В 10.00 часа в 68-ма бригада Специални сили ще бъдат отбелязани 75 години от сформирането на Парашутната дружина. Програмата предвижда тържествен строй в 10.00 часа, заупокойна молитва в памет на загиналите военни парашутисти и поднасяне на цветя и венци пред паметните им плочи.***Пловдив.В 11.30 часа в Международния панаир ще бъде връчено дарение от областния управител на Пловдив на 68-ма бригада Специални сили. След това ще има тържественото събрание, приветствия и награждаване на ветерани, военнослужещи и цивилни служители по повод 75 години от сформирането на Парашутната дружина.***Пловдив.В 13.30 часа в Нова сграда на Пловдивски университет „Паисий Хилендарски\" ще се проведе национална конференция на тема: „Ресурсният учител - значим фактор за приобщаващото образование\".***Пловдив.В 13.30 часа в зала 2 на Окръжния съд ще се гледа делото срещу Нели К. и Фанка Д., обвинени в присвояване на пари и заблуждение на няколко лица.***Пловдив. Народните представители от ГЕРБ организират приемни за граждани от избирателния си район. Менда Стоянова - от 16.00 в централния офис на ГЕРБ - Пловдив, на бул. „Марица\" 91. Димитър Лазаров - от 16.30 часа в партийния офис на ГЕРБ на улица „Прага\" 2. Атанас Ташков - от 16.00 часа в партийния офис на ул. „Стефан Стамболов\" 21. Спас Гърневски - от 16.00 в офиса на ГЕРБ на ул. \"Коста Паница\" 5.***Пловдив. Общинските съветници от ГЕРБ организират приемни за граждани в Пловдив. Даниела Дженева - от 17.00 до 18.00 часа в офиса на ГЕРБ в район „Южен\", ул. \"Академик Петър Динеков\" №1А; Спартак Николов - от 17.00 до 18.30 часа в офиса на ГЕРБ в район „Източен\" на ул. \"Коста Паница\" №5; Вихър Захов - от 17:00 до 18.30 часа в офиса на ГЕРБ в район „Източен\" на ул. \"Коста Паница\" №5; Вера Тоскова - от 16.00 до 18.00 часа в офиса на ГЕРБ в район „Тракия\" в жк. \"Тракия\" бл.91; Александър Радев - от 17.30 до 19.00 часа в офиса на ГЕРБ в район „Централен\" на ул. \"Прага\" №2; Атанас Узунов - от 17.30 до 19.00 часа в офиса на ГЕРБ в район „Южен\" на ул. \"Академик Петър Динеков\" №1А. Ели Гатева - от 16.00 до 18.00 часа в офиса на ГЕРБ в район „Тракия\" в жк. \"Тракия\" бл.91.***Плевен.В 12.00 часа в Пресклуб на БТА-Плевен ще дадат пресконференция Румен Петков - член на националното ръководство на ПП АБВ и Цветан Антов - лидер на областното ръководство на ПП АБВ в Плевен.***Разград. Регионална библиотека „Проф. Боян Пенев\" Разград ще се включи в Европейската кампания Цифрова Седмица - ежегодна инициатива за повишаване на цифровата грамотност и използване на дигиталните технологии.***Русе. От 11.00 часа в Историческия музей на пресконференция във връзка с представянето на проекта „Предметите говорят\" на Регионален исторически музей - Русе, който се реализира по Програма „Знание и растеж на Фондация „Русе - град на свободния дух\", с подкрепата на Фондация „Еконт\".***Сапарева баня. От 10.00 до 11.30 часа в офиса на ГЕРБ в град Сапарева баня, народният представител от ГЕРБ-Дупница Радослава Чеканска организира изнесена приемна за граждани.***Сливен. От 9.30 часа общинските съветниците от ПП ГЕРБ Димитър Батаков и Галя Вучкова ще проведат срещи с граждани.***Стара Загора. От 7.00 часа директорът на РЗИ - Стара Загора д-р Златина Нанева ще бъде в центъра на село Казанка, във връзка с установеното наднормено съдържание на естествен уран в питейната вода.***Стара Загора. От 9.00 часа ще се проведе съвместна приемна за граждани на народните представители от ГЕРБ - Стара Загора Радостин Танев и Борис Кърчев.***Сухиндол. Народният представител от ГЕРБ - Свищов Станислава Стоянова ще проведе поредица от изнесени приемни за жителите на няколко населени места в община Сухиндол на 19 март. От 10.30 часа започва приемното време на народния представител в хранителния магазин на село Горско Калугерово. В 12.00 часа Станислава Стоянова ще бъде в пенсионерския клуб на село Бяла река, където ще разговаря с жителите на населеното място. Срещата на депутатът от ГЕРБ с живущите в Горско Косово ще се проведе от 13.30 часа в хранителния магазин в селото. В 15.00 часа Станислава Стоянова ще се срещне с жители на село Коевци в общинския клуб. Срещата с гражданите на Сухиндол ще се проведе от 17.00 часа в клуба на ГЕРБ в града.***Тервел. От 12.00 часа в офиса на ГЕРБ на ул. „Гео Милев\" 22, народният представител от ГЕРБ вицеадмирал Пламен Манушев ще има приемен ден.***Хасково. От 10.30 часа във фоайето на Образцово народно читалище \"Заря\" ще се проведе Националната кандидатстудентска борса на висшите училища в България, която ще предостави актуална информация, справочници и възможност за подаване на заявления за предварителни кандидатстудентски изпити.***Шумен. От 14.15 часа в сградата на общината Текла Харангозо, извънреден и пълномощен Посланик на Унгария в България ще се срещне с кмета на община Шумен Любомир Христов.***Шумен. От 15.00 часа пред паметника на Лайош Кошут ще се състои ритуал за поднасяне на венци.***Шумен. От 15.30 часа във фоайето на Регионална библиотека „Ст. Чилингиров\" ще бъде открита фотоизложбата „Духовното присъствие на Унгария в България\" на фотографа Бахгет Искандер.***Шумен. От 16.00 часа ще бъдат поднесени венци пред къщата-музей „Лайош Кошут\".***Шумен. От 12.00 часа в офиса на ГЕРБ на ул. „Гео Милев\" 22, народните представители от ГЕРБ-Добрич Даниела Димитрова и вицеадмирал Пламен Манушев, който е и областен координатор на партията, ще проведат срещи с граждани от избирателния си район в неделя. ", "date": "2018.03.19", "title": "Предстоящи събития на 19 март 2018"}
{"url": "http://www.cross.bg/shtetite-stulbove-sgradi-1570425.html", "text": "/КРОСС/ Продължават огледите на къщи във Врачанско, на които ураганният вятър в неделя нанесе сериозни щети. Поривите достигаха до 120 км/ч.Стихията събори покриви на сгради и изпочупи бетонни електрически стълбове. Имаше и леко пострадали хора.Предстои да бъде изготвен протокол, който ще бъде внесен в междуведомствената комисия, за да се търсят средства за покриване на щетите.В София топлоизолацията на жилищен блок се стовари на земята след силния вятър.Сигнали за изкоренени дървета, паднали стълбове и отломки от сгради имаше в десетки други населени места в страната. ", "date": "2018.03.19", "title": "Продължава огледът на щетите във Врачанско "}
{"url": "http://www.cross.bg/polovin-ykrepeno-leva-1570430.html", "text": "/КРОСС/ Експерти геолози трябва окончателно да решат как ще бъде укрепено голямото срутище край Смолян, което откъсна от света 11 населени места.Засега е ясно, че това ще струва на държавата около 7 млн. лева, а работата ще продължи повече от половин година.При последните измервания специалистите установиха, че има опасност от свличане на още земни маси.Докато тече работата по укрепването, жителите на селата в региона ще могат да ползват временен обходен път през село Влахово. Предварителните разчети показват, че изграждането му ще струва половин милион лева и ще бъде готов до седмица. ", "date": "2018.03.19", "title": "Геолози решават как ще бъде укрепено срутището край Смолян"}
{"url": "http://www.cross.bg/tema-zhivo-stydioto-1570422.html", "text": "/КРОСС/ БНТ, „Денят започва\"Тема: ГДБОП иска регистър на педофилите - и още: как да опазим децата в мрежата?Тема: Дни преди пролетта - отива ли си зимата? Прогнозата на синоптика Анастасия СтойчеваТема: По клиничната пътека на здравеопазването - къде е пациентът? Гост: проф. Григор ГорчевТема: Европа и сигурността - Агустин Диаз де Мера от европейската вътрешна комисия и бивш генерален директор на испанската полицияТема: Путин отново - на живо от Москва. Журналистът на БНТ Цветана Кръстева. В студиото коментар на доц. Антоний Гълъбов и Андрей РайчевТема: Как се подготвят бъдещите български шампиони - поглед към условията в спортните бази. В студиото Павел Колев от БФСБТВ, \"Тази сутрин\" Тема: Уран във водата на село Казанка. Директно: Има ли връзка замърсяването с дейността на близкия военен полигон Змейово?Тема: Ексклузивно - директорът на Европол Роб Уейнрайт за новите предизвикателства в борбата срещу терора и разследването на атентата в СарафовоТема: Русия избра. Къде в страната гласуваха 100 процента от гражданите? На живо от Москва специалните пратеници на bTV Десислава Ризова и Иван ФилчевТема: Какъв ще е четвъртият мандат на Владимир Путин? В студиото на Тази сутрин Асен Агов и Валери ТодоровТема: На живо от Враца: Как хората, които останаха без покриви заради бурята, ще посрещнат обилните валежи?Тема: Министърът на екологията Нено Димов за водното бедствие в Северозапада, мерките срещу замърсяването на въздуха и протестите за ПиринТема: В рубриката „Чети етикета\". След снега - къде зейнаха най-големите дупки на пътя. И какви са правата ни ако катастрофираме заради неравност?Тема: Отново изключителен талант в „Гласът на България\". Защо журито сравни Момчил от София със Стивън ТайлърНова телевизия, „Здравей, България\"Тема: \"Здравей, България\" разглежда темата за изборите по време на шпионски скандал. Коментират ген. Кирчо Киров и Стефан Тафров. Какви са първите рекции след вота - на живо от МоскваТема: Без покриви след ураганния вятър. За щетите и страха на хората - на живо от Врачанско.Тема: Колко струват дупките по улиците, ако се стигне до щета или повреда? И можем ли да осъдим общината заради лоша инфраструктура - отговорите в \"На твоя страна\".Тема: Прокуратурата влиза в болници! Кой ще плати сметката за здраве? Гост: д-р Мирослав Ненков.Тема: Уран във водата! На живо от старозагорското село Казанка - за живота на водоноски.Тема: Селото, в което не се краде, а крадците връщат открадното. Гледайте \"Пълен абсурд\" с Румен Бахов.Тема: Лили Иванова, Майкъл Джексън, Фреди Меркюри или... Славин Славчев в \"Като две капки вода\". ", "date": "2018.03.19", "title": "В сутрешните блокове"}
{"url": "http://www.cross.bg/lovech-obrazyvano-marinov-1570439.html", "text": "/КРОСС/ Прокуратурата в Ловеч ще внесе днес искане в Окръжния съд за вземане на постоянна мярка \"задържане под стража\" на директора на Здравноосигурителната каса в града Антонио Маринов, арестуван в четвъртък, при акция на ДАНС и полицията.Маринов беше оставен в ареста с прокурорско постановление за 72 часа с обвинение в престъпление по служба.Досъдебното производство е образувано за злоупотреба със средства на касата. Според обвинението, той е превел неправомерно на частната болница в Ловеч за три месеца почти един милион лева, с което е ощетил бюджета на касата нарушавайки няколко закона. Продължава и разследването по досъдебното производство, образувано за източване на над 20 милиона лева от държавната болница в Ловеч, но все още не е ясно дали по него ще има задържани.  ", "date": "2018.03.19", "title": "Прокуратурата иска \"задържане под стража\" за директора на Здравноосигурителната каса в Ловеч"}
