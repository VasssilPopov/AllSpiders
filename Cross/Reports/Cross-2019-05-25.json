{"url": "http://www.cross.bg/ekip-delchev-gotze-1605070.html", "text": "/КРОСС/ Медицински екип е нападнат в Гоце Делчев при обслужване на адрес, съобщава БГНЕС.Сигналът е подаден към 11:00 ч. от центъра на града. Информацията е, че пациентът не е психично болен.Към момента няма информация за травмите на медиците, които са в шок. Има нанесени щети на линейката. ", "date": "2019.05.25", "title": "Нападнаха медицински екип в Гоце Делчев"}
{"url": "http://www.cross.bg/matyrata-angliiiski-ezik-1605073.html", "text": "/КРОСС/ Абитуриенти излизат на протест пред Министерството на образованието и науката в понеделник с искане да бъде променена матурата по английски език, на която те се явиха в четвъртък. Според зрелостниците, изпитът е съдържал „неточности, двусмислици и граматични грешки\", предава БНР.Срещу матурата по английски стартира онлайн петиция часове след провеждането ѝ. До момента тя е получила над 7000 гласа подкрепа. В социалните мрежи активно се коментират отделни въпроси от матурата, които според зрелостниците са двусмислени или некоректни.На свой ред от просветното министерство обещаха да направят проверка, но призоваха абитуриентите да изпращат до електронната поща на ведомството сигнали с конкретни сгрешени въпроси от матурата.На изпита по английски език в четвъртък, който е част от втората задължителна матура по предмет по избор на учениците, се явиха над 14 000 абитуриенти. Резултатите от изпита ще станат ясни до 13 юни. ", "date": "2019.05.25", "title": "Абитуриенти излизат на протест пред МОН заради матурата по английски език"}
{"url": "http://www.cross.bg/bulgariya-sektzii-izvun-1605076.html", "text": "/КРОСС/ Министерството на външните работи (МВнР) организира за европейските избори общо 191 избирателни секции зад граница, изборните материали са пристигнали в 190 секции и пътуват към последната - в Техеран. Това съобщиха от пресцентъра на ведомството.От Външното министерство напомнят, че правото да упражнят своя глас в изборите за членове на Европейския парламент от България на 26 май имат българските граждани, които са навършили 18 години към изборния ден включително, живели са най-малко през последните три месеца в България или в друга държава членка на Европейския съюз и имат там адресна регистрация по постоянен и настоящ адрес, не са поставени под запрещение и не изтърпяват наказание лишаване от свобода.Гласуването се извършва в избирателни секции в дипломатическите и консулските представителства на страната ни, както и в избирателни секции извън тях, когато законодателството на приемащата държава го позволява. Избиратели без настояща регистрация у нас или в друга страна в ЕС се премахват от избирателните списъци.Избирателят може да поиска да бъде включен от властите в избирателен списък преди изборите. Ако той не е включен в избирателен списък на секция извън България, може да бъде добавен в деня на изборите на място. В такъв случай трябва да се представи документ за самоличност и да се попълни стандартна декларация, че съответното лице отговаря на критериите (например през последните три месеца лицето е живяло в България или в друга страна в ЕС), че не е гласувало на същите избори и няма да гласува в друга секция.Българските граждани, командировани за попълване на съставите на СИК на задграничните ни представителства, имат право да упражняват правото си на глас в съответната избирателна секция. Това се отнася и за останалите командировани зад граница български служители.Ако сте от България, но живеете постоянно в страна извън ЕС, не можете да гласувате, напомнят от МВнР. Изборният ден извън страната започва в 7.00 ч. местно време и приключва в 20.00 ч. местно време.Служителите на Министерството на външните работи няма да коментират изборния процес. При необходимост от коментари медиите следва да се обръщат към представители на СИК и ЦИК, от чиято компетентност е изборният процес.  ", "date": "2019.05.25", "title": "България организира 191 избирателни секции зад граница за евроизборите"}
{"url": "http://www.cross.bg/serialut-chernobil-s-fenomenalen-yspeh-1605052.html", "text": "/КРОСС/ Мини-сериалът „Чернобил\" с най-висок рейтинг в историята. Справка в уебсайта IMDB, който събира коментари и рейтинг от цял свят показва, че поредицата се е изкачила на първо място в класацията.За справка - \"В обувките на Сатаната\"  и \"Игра на тронове\" са на пета и шеста позиция. Продукцията ни връща 33 години назад, към 26 април 1986-а, когато един от реакторите на съветската атомна електроцентрала експлодира и в атмосферата са изхвърлени силно радиоактивни частици, които облъчват почти цяла Европа.За снимките продукцията успява да затвори ядрената електроцентрала в Литва за няколко седмици и използва град, който изключително много прилича на засегнатия Припят. ", "date": "2019.05.25", "title": "Сериалът \"Чернобил\" с феноменален успех"}
{"url": "http://www.cross.bg/rysiya-strana-kerchenskiya-1605075.html", "text": "/КРОСС/ Международният трибунал на ООН по морското право постанови Русия да освободи задържаните 24 украински моряци, обяви съдията, председателстваш изслушванията в Хамбург, предаде ТАСС.Според Москва моряците са задържани заради нарушаване на държавната граница в района на Керченския проток.Руската страна не участва на изслушванията.Трибуналът поиска Русия да предаде на Украйна три конфискувани кораба. Съдът също призова страните да избягват действия, които могат да изострят ситуацията в Керченския проток. Според трибунала отсъствието на руската страна не е причина да не се разглежда делото.Председателят на трибунала Пак Джин Хън заяви, че до 25 юни Русия и Украйна трябва да представят пред трибунала доклади за инцидента.В нота до съда посолството на Русия в Германия отбелязва, че според Москва трибуналът по морско право няма юрисдикция, за да разглежда инцидента в Керченския проток.Министерството на външните работи на Русия коментира решението на трибунала. Ведомството подчертава, че руската страна продължава да отстоява позицията си. Конкретно министерството счита, че трибуналът няма юрисдикция да разглежда ситуацията в протока. В съобщението се пояснява, че руската страна нееднократно е заявявала, че се изключва задействане на Конвенцията на ООН по морското право (1982) за разрешаване на спора между двете страни. Москва призовава украинската страна в бъдеще да действа в съответствие с руските закони, които касаят плаването в Керченския проток.Русия задържа 24 украински моряци и конфискува няколко кораба в Керченския проток на 25 ноември 2018 г. ", "date": "2019.05.25", "title": "Международен трибунал постанови Русия да освободи украинските моряци"}
{"url": "http://www.cross.bg/cherni-terminal-zhiletki-1605071.html", "text": "/КРОСС/ Стотици нелегални имигранти, нарекли се \"Черни жилетки\", окупираха терминал на парижкото летище \"Шарл де Гол\", написа британският в. Дейли мейл.Около 400 души са провели акцията си в знак на протест срещу тяхното депоритиране в Африка и са поискали да се срещнат с френския премиер Едуар Филип.Демонстрантите са настоявали да обсъдят правата на хората, искащи убежище в западноевропейската държава. Част от участниците в акцията са скандирали \"Франция не е само на французите\" и \"Искаме право да живеем!\".Специализирани полицейски подразделения са заобиколили протестиращите и отвели хората.Акцията на африканците и техните поддръжници не е станала причина за затрудения във въздушния трафик към и от френската столица. ", "date": "2019.05.25", "title": "Черни жилетки окупираха терминал на парижко летище"}
{"url": "http://www.cross.bg/pone-raneni-pri-strelba-pred-bar-v-nyu-dzhursi-1605082.html", "text": "/КРОСС/ Стрелба избухна в събота пред бар в Трентън, Ню Джърси, съобщава Спутник, цитиран от БГНЕС.Полицията в Ню Джърси съобщи, че най-малко 10 души са получили наранявания при стрелбата.Според говорителя на полицията в Трентън капитан Стивън Варн, 5 мъже и 5 жени са били отведени в местни болници. Полицейският служител добави, че една от жертвите е ранена критично и ще се наложи спешна операция. Инцидентът се разследва. ", "date": "2019.05.25", "title": "Поне 10 ранени при стрелба пред бар в Ню Джърси "}
{"url": "http://www.cross.bg/everest-arnet-dyshi-1605065.html", "text": "/КРОСС/ В петък още двама алпинисти са загинали под връх Еверест. Така общият брой на загиналите от миналата седмица достигна девет души, което е повече от 2018 г. (петима загинаха през изминалата година).Инцидентите са станали на фона на задръстванията в близост до върха, след като рекорден брой хора са предприели изкачването въпреки призивите за ограничаване на броя на разрешителните за катерене. Почти всички са загинали при слизане от най-високия връх в света.Експерти обясняват, че тази година е особено натоварена, защото метеорологичните условия предоставят само два периода от по пет дни, които позволяват покоряване на върха.Непалските власти са издали разрешителни на рекорден брой чужденци - 381 души. Те са придружавани най-малко от една шерпа (някои екипи имат по двама шерпи), което означава над 800 души да изкачат Еверест в рамките на няколко дни.Обикновено има между 7 и 12 дни с добро време. През 2018 г. имаше безпрецедентни 11 поредни дни, което позволи рекорден брой изкачвания.Алън Арнет, американски блогър и хроникьор на събитията по склоновете на Еверест, коментира, че \"всеки споделя прогнозите за времето и в крайна сметка всички тръгнаха да покоряват върха по едно и също време\". Арнет изкачи Еверест през 2011 г.\"Човешкото тяло не е приспособено да оцелява на височина над 7900 метра. С всяка изминала минута силите ти отслабват\", отбеляза Арнет и допълни, че тълпите със сигурност са фактор за тези смъртни случаи.Общо 19 души са загинали при покоряването на шест осемхилядника (Еверест, Чо Ою, Анапурна, Макалу, Канченджунга и Лхотце) този сезон, обяви Арнет. ", "date": "2019.05.25", "title": "Девет са вече жертвите на претъпкания с хора Еверест"}
{"url": "http://www.cross.bg/iieroglifi-nevshehir-tzarstvo-1605072.html", "text": "/КРОСС/ Археолозите са открили 3 500-годишни хетски йероглифи вътре в плевня, разположена в историческия регион на Кападокия в Турция, което се очаква да хвърли светлина върху древното царство. Това съобщи БГНЕС.Ръководителят на разкопките професор Юсел Ченюрт заяви пред репортери, че са открили безценните йероглифи в района на Гюлшехир в централната провинция Невшехир.Професорът отбелязва, че парчетата са от Табалското кралство и ще допринесат значително за осветляването на историята на неохетското царство.Учени опровергаха популярна теория за произхода на човекаМеждувременно селският жител Дервиш Учар заяви, че конюшнята преди това е била използвана от жители, които са държали добитъка си вътре, а служителите веднага са я поставили под закрила след откриването на древните артефакти.Йероглифите ще бъдат откъртени от експертни каменоделци и ще бъдат прехвърлени в Дирекцията на музеите в Невшехир за по-нататъшни изследвания.Царството Табал се е появило след падането на хетската империя в Южна Централна Анадола. То е и дом на приказни постройки, пещерни църкви и подземни селища. Районът близо до Невшехир е примамвал най-големите народи по онова време, включително хетите, фригийците, персите, римляните, византийците, селджуците и османците. ", "date": "2019.05.25", "title": "Неохетски йероглифи на 3 500 години са открити в плевня в Кападокия"}
{"url": "http://www.cross.bg/politziya-putna-nachaloto-1605069.html", "text": "/КРОСС/ Сериозно се е увеличил броят на инцидентите на пешеходни пътеки в София. От КАТ обаче отчитат лек спад на пострадалите от началото на годината.Всеки ден в столицата бива помитан поне един пешеходец, съобщава bTV. \"На ден имаме поне по един инцидент, който става на пешеходна пътека. Поне 10-15 души пресичат Околовръстното и \"Цариградско шосе\". Имаме много такива наказани\", обясни Любомир Костадинов от столичната Пътна полиция.За петте месеца от началото на година са глобени 1600 пешеходци. Сериозна причина за подобни инциденти се оказва и лошата инфраструктура, коментират експерти. Пътна полиция напомня, че отговорността е на шофьорите, и че те са длъжни да пазят пешеходците.  ", "date": "2019.05.25", "title": "Зачестяват инцидентите с пешеходци в София"}
{"url": "http://www.cross.bg/kilometra-zemyata-formata-1605062.html", "text": "/КРОСС/ Астероид с диаметър 1,6 километра ще премине днес на разстояние от 5,3 милиона километра от Земята, съобщи НАСА, цитирана от агенция ЮПИ.Небесното тяло е кръстено от учените 1999KW4 и притежава своя собствена луна. Астероидът ще бъде видим до 7 юни. Въпреки че той е класифициран като потенциално опасен, няма вероятност от сблъсък с нашата планета, предаде БТА.При най-голямото си приближаване астероидът с форма на орех ще бъде на отстояние от над 5 милиона километра от Земята.Астрономите от обсерваторията в Аресибо в Пуерто Рико ще имат възможността да изучат отблизо състава и формата на бинарното небесно тяло. По формата си с две сферични образувания 1999KW4 напомня на прочулите се напоследък свои събратя Бену и Рюгу, които бяха изследвани респективно от мисии на американското и японското космическо ведомство. ", "date": "2019.05.25", "title": "Астероид с диаметър 1,6 км ще премине днес край Земята"}
{"url": "http://www.cross.bg/trump-prezident-yaponiya-1605060.html", "text": "/КРОСС/ Американският президент Доналд Тръмп пристигна в Япония на официално държавно посещение, което ще продължи до 28 май, предава TACC.Това е най-дългото държавно посещение на американския президент в Япония от 1992 г. насам. В събота е планирано той да се срещне с представители на бизнеса. Освен това на 26 май Тръмп ще играе голф с Абе и вечерта на същия ден ще присъстват на турнир по сумо за Купата на императора.Основната част от програмата на посещението ще започне на 27 май. Тя включва среща с премиера Шинзо Абе, както и с новия император Нарухито, който се изкачи на престола на 1 май.В последния ден на посещението американският президент ще се качи на хеликоптерния превозвач „Кага\" на Японските сили за самоотбрана, който се намира в базата Йокосука в Токийския залив. В близко бъдеще този кораб ще бъде превърнат в лек самолетоносач.За да се гарантира безопасността по време на посещението на Тръмп, бяха мобилизирани около 25 хиляди японски полицаи. Имперският дворец, резиденцията на министър-председателя, летище Ханеда в Токио, където временно беше забранена употребата на контейнери за отпадъци, и всички области, свързани с програмата на престоя на американския президент, са поставени  под силна охрана. Полицията в Токио предупреди също за възможното спиране на трафика по обикновените пътища и високоскоростните магистрали заради кортежа на Тръмп. ", "date": "2019.05.25", "title": "Тръмп пристигна на посещение в Япония"}
{"url": "http://www.cross.bg/naii-malko-ychenitzi-sa-zaginali-pri-pozhar-v-indiya-1605063.html", "text": "/КРОСС/ Огънят избухнал в училище в град Сурат. Много от младежите, изпаднали в паника, са скачали от прозорците. Класните стаи са били препълнени, а пламъците са се разпространили светкавично. Най- малко 20 ученици са приети в болница с наранявания. Причината за пожара не е ясна.  ", "date": "2019.05.25", "title": "Най-малко 19 ученици са загинали при пожар в Индия"}
{"url": "http://www.cross.bg/voiina-potrebitelite-strani-1605061.html", "text": "/КРОСС/ Търговската война между САЩ и Китай негативно е засегнала както потребителите, така и много производители от двете страни. Последната ескалация на напрежението между двете страни в търговско отношение може да окаже влияние не само на бизнеса и на финансовите пазари, но и да застраши прогнозирания глобален растеж за 2019 г. Това се посочва в долад на Международния валутен фонд.Оказва се и че тежестта на въведените мита се понася почти изцяло от потребителите в САЩ или от самия вносител. Фирмите вносители съответно бележат и по-малка печалба. По този начин директно се отхвърля твърдението на американския президент Доналд Тръмп, че митата се плащат от Пекин. Експертите прогнозират и че по-нататъшно увеличаване на митата отново ще бъде поето от потребителите. Ефектът върху производителите е по-смесен, с някои победители и много губещи. Засегнати са както американски и китайски производители, така и такива от трети страни, които купуват тяхната стока.Прогнозите са, че продължаващата търговска война ще отнеме 0.3% от световния БВП в краткосрочен план. ", "date": "2019.05.25", "title": "МВФ: Търговската война САЩ-Китай застрашава глобалния растеж"}
{"url": "http://www.cross.bg/suobshtenie-mashinite-dostavkata-1605064.html", "text": "/КРОСС/ Получени са сигнали за проблеми с доставката на машините за гласуване, обявиха от Централната избирателна комисия (ЦИК), цитирана от БНР.От фирмата доставчик \"Сиела Норма\" твърдят, че МВР променя предварително съгласувани графици за пренасяне на машини.Проблеми са установени в Софийска област, Враца и 23-ти район в София град.Председателят на ЦИК Стефка Стоева обяви, че ще изпратят писмо за съдействие до ръководството на МВР и до фирмата доставчик.\"Току-що съм получила съобщение. Продължават проблемите с полицията. Почти всички техници са \"арестувани\" и чакат. Ще пропадне инсталирането. Това ми пишат, така че тук нашите успокоителни разговори как всичко е добре, това е съобщение на моя телефон. Второ съобщение от Тодоров, аз сега ще помоля да ни пишат писма, както се общува, а не да ни пращат съобщения. Това не е начин на кореспонденция. Ние не си пишем поздравления\", коментира тя.Централната избирателна комисия покани на спешна среща по казуса с доставката на машините до секциите директора на Националната полиция главен комисар Христо Терзийски, допълва радиото.  ", "date": "2019.05.25", "title": "ЦИК сигнализира за проблеми с доставката на машините за гласуване"}
{"url": "http://www.cross.bg/boepripas-imot-chasa-1605067.html", "text": "/КРОСС/ Формирование за овладяване и/или преодоляване на последствията от бедствия (ФОППБ) от състава на Бригадното командване - Благоевград, с ръководител капитан Димитър Димитров, разузна вчера една силно корозирала ръчна граната, без видима маркировка, открита при почистване на мазе в частен имот в село Лелинци, област Кюстендил. Откритият боеприпас е надлежно транспортиран и унищожен.В продължение на 5 часа от 15:00 до 20:00 часа формированието води разузнаване, транспортиране и унищожаване на открития невзривен боеприпас.Военнослужещите са действали  на основание отправено искане на главния секретар на МВР и по заповед на Командира на Сухопътните войски  генерал-майор Михаил Попов.До пристигането на модулното формирование, мястото, на което е открит боеприпасът, е било охранявано от органите на МВР. ", "date": "2019.05.25", "title": "Военнослужещи от Сухопътните войски унищожиха невзривен боеприпас, открит в частен имот"}
{"url": "http://www.cross.bg/denya-razmisul-andreev-1605068.html", "text": "/КРОСС/ Към момента денят за размисъл протича добре и няма констатирани нарушения, каза за Агенция „Фокус\" говорителят на Централната избирателна комисия Александър Андреев по повод деня за размисъл преди европейските избори. „При всички случаи ние разглеждаме жалби, но голяма част от тях са от вчерашния ден и предходните няколко дни, защото в рамките на срока ние трябва да се произнесем. За момента за нас основното внимание е насочено към тези, които нарушават деня за размисъл, но и към подготовката на самите избори\", заяви Александър Андреев. Той посочи, че организацията им включва както предаването на изборните книжа на съответните избирателни комисии, така и проверка дали има някакво забавяне или проблеми, за да може да се реши навреме.„В момента тече заседание, като се разпределят доклади и за това не може да се каже със сигурност дали нарушенията няма да бъдат разгледани в по-късните часове. Централната избирателна комисия днес ще заседава през целия ден, затова ако постъпят някакви сигнали за нарушения в деня на размисъл, то те ще бъдат разгледани\", подчерта говорителят на Централната избирателна комисия.<br />По думите му изборните книжа са изпратени до Районните избирателни комисии. „Мисля, че е нормално предаването на изборните книжа и материалите в секционните избирателни комисии. Това ще се извършва през целия ден и в края на деня би трябвало всичко да е нормално и навсякъде да са предадени в срок, за да може утре да започне изборният ден спокойно\", каза още Андреев.  ", "date": "2019.05.25", "title": "Александър Андреев от ЦИК: Към момента няма констатирани нарушения в деня за размисъл"}
{"url": "http://www.cross.bg/skorost-eksploatatziya-kilometra-1605066.html", "text": "/КРОСС/ Нов модел влак стрела, който ще влезе в експлоатация преди Олимпийските игри в Токио 2020 г., достигна рекордна скорост от 360 километра в час при изпитание, обявиха от оператора Central Japan Railway Co, цитиран от \"Блумбърг\".Моделът N700s е първият по най-натоварената линия в Япония за последното десетилетие. Влакът е по-лек и използва по-малко енергия от настоящите, също така има допълнителни характеристики за безопасност в случай на земетресение.Рекордът беше постигнат в петък вечерта на отсечката Майбара-Киото. Това е най-бързо развиваната скорост на пътнически влак в японската система от високоскоростни влакове Шинкансен, въпреки че влакът се очаква да се движи с максимална скорост от 285 километра в час, когато влезе в експлоатация.Операторът е похарчил 240 милиарда йени (2,2 милиарда долара) за въвеждането на този модел. Тестовете с максимална скорост ще продължат до средата на юни.Дебютът на влака стрела в Япония е на Летните олимпийски игри в Токио през 1964 г. Влаковете са известни със своята надеждност и безопасност. Central Japan Railway Co се надява да продаде от новия модел влакове на Тексас и Тайван.Друга японска компания, East Japan Railway Co, в момента тества Alfa-X, който ще се движи с 360 километра в час, когато бъде въведен в експлоатация през 2030 г. по линията Токио-Хокайдо. ", "date": "2019.05.25", "title": "В Япония счупиха рекорда за най-бърз влак – 360 км/ч"}
{"url": "http://www.cross.bg/spasiteli-slunchev-bryag-1605051.html", "text": "/КРОСС/ Дните около 24 май традиционно привличат стотици хора по родното Черноморие. Затова на повечето плажни ивици вече има обходни двойки водни спасители, които да гарантират сигурността на първите летовници. Новият сезон стартира официално на 1 юни.Слънчев бряг е най-големият курортен комплекс,  който младежите по традиция избират за първи плаж покрай абитуриентските балове. Затова от началото на седмицата дежурни спасители обхождат ивицата и гарантират безопасност„Имаме обходни двойки - на всеки плаж по 6 обходни двойки, т.е. по 12 спасителя на всеки един плаж. Работното ни време е пълно, както и през сезона от 8 сутринта до 18 вечерта. Момчетата са с дългогодишен стаж, отговорни спасители\", каза пред НОВА Здравка Кутрев - отговорник водно спасяване Слънчев бряг - Север и Централен.Затова и първите посетители на курорта са спокойни. „По-спокойно е така със спасителите, иначе става много опасно. Много са безотговорни хората и така се чувстваме много по-сигурни\", каза Свилена.„По-спокойно, според мен сезонът вече започва, тепърва, но има доста хора в курорта\", коментира Тея.И на този плаж, както на повечето набирането на водни спасители е част от предизвикателствата, тъй като квалифицираните кадри са малко. „Работим предимно с ядро от наши момчета, които са дългогодишни наши служители и които се стимулират извън сезона\", посочва още Здравка Кутрев.Освен сигурността ,която ще гарантират водните спасители на плажуващите, това лято концесионерите на Слънчев бряг - Централен и Северен са помислили и за още нещо- осветление на пясъчната ивица.„Цялата ивица е осветена от единия до другия край и така сме подобрили безопасността на туристите. Има и жива охрана, денонощна е и в момента има, патрулират пак двойки. А вече от 1 юни започват доста сериозни охранителни мерки, денонощни на плажа\", коментира Кирил Спасов - концесионер на Слънчев бряг - Север и Централен.Това лято цените на чадърите и шезлонгите в Слънчев бряг остават непроменени.  ", "date": "2019.05.25", "title": "Черноморието посреща първите туристи"}
{"url": "http://www.cross.bg/izcheznali-planina-lozenskata-1605053.html", "text": "/КРОСС/ Две изгубени деца на 14 и 15 години са били открити тази нощ от спасители в Лозенската планина. Те изчезнали след разходка с техни близки.Открити са в 02:30 часа в добро здравословно състояние, информират от ПСС.Учениците са изчезнали в петък вечерта, след което веднага е подаден сигнал до спасителите и е започнала акция.  ", "date": "2019.05.25", "title": "Издириха две изгубени деца в Лозенската планина  "}
{"url": "http://www.cross.bg/bykyresht-petuk-sledobed-1605050.html", "text": "/КРОСС/ Силен летен дъжд заля улиците на румънската столица Букурещ в петък следобед, причинявайки задръствания. Метрото и централната гара - „Гара де Норд\" също бяха наводнени, както и десетки къщи, според информационната агенция Adevarul.ro. В някои райони на Букурещ валежите достигнаха рекордни нива. В района на „Пантелимон\" не помнят такъв дъжд през последните сто години, според доставчика на водоснабдителни и канализационни услуги на столицата „Апа Нова\".Отделът за извънредни ситуации - „ISU Bucuresti-Ilfov\" трябваше да се намеси и да дренира водата от засегнатите къщи. Най-силно засегнати от дъжда бяха кварталите 2 и 3 на Букурещ и съседният град Пантелимон. В северната част на Букурещ дъждът парализира движението по пътя Петричани, когато счупи железопътна бариера. Букурещ беше под оранжев код за силни валежи в петък следобед. Около половината от страната е била засегната от силни дъждове. ", "date": "2019.05.25", "title": "Силни дъждове заляха Букурещ "}
{"url": "http://www.cross.bg/teatur-askeer-ivan-1605049.html", "text": "/КРОСС/ Диана Добрева взе награда \"Аскеер\" за режисура на спектаклите \"Дебелянов и ангелите\" в Драматичен театър \"Н. О. Масалитинов\" - Пловдив и \"Бащата\" в Народен театър \"Иван Вазов\".Представлението на Пловдивския театър \"Дебелянов и ангелите\" бе най-отличаваното на 29-ата церемония по връчването на най-старите награди у нас -\"Аскеер\", която по традиция се състоя в Театър \"Българска Армия\", в Деня на българската просвета и култура и на славянската писменост - 24 май.Приза за съвременна българска драматургия получи Александър Секулов за пиесата си \"Дебелянов и ангелите\", която спечели и наградата за най-добро представление.Валентин Ганев получи статуетката \"Аскеер\" на Георги Чапкънов за водеща мъжка роля в спектакъла на НТ \"Иван Вазов\" -\"Спускане от връх Морган\", режисиран от Николай Ламбрев-Михайловски.Церемонията традиционно бе под почетния патронаж на министъра на културата Боил Банов и министъра на отбраната Красимир Каракачанов.За пръв път в историята на наградите \"Аскеер\", номинираните артисти пристигнаха на червения килим пред Театъра на Армията с военна техника и бяха посрещнати под звуците на гвардейски оркестър.Празничната вечер бе открита с химна на българската просвета \"Върви, народе, възродени!\" в изпълнение на детския хор на Българското национално радио с диригент Венеция Караманова, в което се включи и цялата публика.Гостите и номинираните бяха впечатлени и от изцяло обновената и модерна визия на церемонията, зад която стои творческият екип в състав: младият режисьор Иван Москов, звуковата среда е дело на Добрин Векилов - Дони, сценографията е на Нина Пашова, а графичният дизайн и визуалното оформление са на Георги Панчев и Анна Игнатова.\"Цял живот съм изричал чужди думи, писани от автори или сценаристи и сега не мога да намеря свои, с който да ви благодаря.\" С този цитат от Кръстьо Сарафов се обърна към публиката в благодарствената си реч големият български актьор Иван Налбантов, който беше удостоен с наградата  \"Аскеер 2019\" за цялостен принос към театралното изкуство. Той предаде символично щафетата в ръцете на младото поколение артисти, като връчи лично статуетката на Ненчо Костов, който е победител в категорията \"Изгряваща звезда\" за ролята на Дебелянов в \"Дебелянов и ангелите\" на ДТ \"Н.О. Масалитинов\" - Пловдив.Радина Кърджилова заслужи  \"Аскеер\" за водеща женска роля за превъплъщението си в Сара в представлението \"Любовникът\" на Харолд Пинтър в НТ\"Иван Вазов\", постановка Деян Донков.Победители в категория \"Поддържаща роля\" станаха Ирини Жамбонас за Елизе в \"Аз обичам, ти обичаш, тя обича\" в Малък градски театър \"Зад канала\" и Стоян Младенов за ролята на Ансел Смит в \"Килър Джо\", отново продукция на \"Зад канала\".Мира Каланова бе наградена със статуетка \"Аскеер\" за сценографията си в представленията  \"Дебелянов и ангелите\" в ДТ \"Н.О. Масалитинов\" - Пловдив и \"Бащата\" в НТ \"Иван Вазов\".За музиката си в спектаклите \"Празникът\" в Малък градски театър \"Зад канала\", \"Драконът\" в Драматичен театър \"Стоян Бъчваров\" - Варна и \"Наблюдателите\" в НТ \"Иван Вазов\", \" Аскеер\" получи Калин Николов.За костюмография беше отличена Свила Величкова за \"Драконът\" в Драматичен театър \"Стоян Бъчваров\" - Варна, \"Наблюдателите\" в НТ \"Иван Вазов\" и \"Коя гад изяде кашкавала\" в ДТ \"Сава Огнянов\" -Русе.Паметта на отишлите си артисти беше почетена с видеоклип и аплодисменти от цялата трупа на Театър \"Българска Армия\" на сцената и всички присъстващи в залата, изправени на крака.Епицентър", "date": "2019.05.25", "title": "Пловдивският театър обра Аскеер-ите"}
{"url": "http://www.cross.bg/prodykti-moris-filip-1604948.html", "text": "/КРОСС/ - Пилотното пускане на системата за нагряване на тютюн се очаква да бъде през септември 2019 г. в Атланта. Това е много важно за развитието на компанията в световен мащаб, тъй като говорим за огромен пазар с 40милиона пушачи. Знаем много добре какво е влиянието на успешни продукти, пуснати на пазара в Америка.Агенцията за контрол на храните и лекарствата в САЩ (FDA) има много стриктен и изискващ процес за оторизиране на продукти, основан на научни факти. Те не се отнасят само за бездимните продукти, а са за всички, които се пускат на пазара и достигат до потребителите. Обикновено след като се подадат документите за лиценз, се чака около две години. От тук нататък очакваме да получим от агенцията и становище по отношение на втората ни процедура за тютюнев продукт с модифициран риск, което е в основата на тези продукти.- В 47 страни може да закупите IQOS. Като броят им се увеличава постоянно.- В България има над 150 хиляди потребители, които са спрели цигарите, и са преминали към системата за нагряване на тютюн IQOS. Мнозинството от тях са доволни от системата за нагряване и споделят ползите от нея със свои познати и приятели. В момента в страната за година и половина на пазара компанията има три различни версии на тази нова технология. Ние възнамеряваме да продължим да подобряваме портфолиото си. А клиентите очакват точно това - иновации. В бъдеще очаквам да останем близо до тях, да ги образоваме за самия продукт, както и обслужването на клиента да остане на високо ниво.- При различните пазари има различни отправни точки, поради специфичните особености на пазара. Но моите наблюдения са, че все повече потребители виждат ползите от продуктите, когато ги използват, в същото време виждат и научните обосновки за ползите от нашите бездимни продукти, включително и данните, изнесени от Агенцията за контрол на храните и лекарствата в САЩ (FDA). Същевременно на пазара излизат все по-нови и по-добри продукти, така че всички шест страни от Югоизточна Европа - регионът, за който отговарям, се движат в една и съща посока с много добър темп на приемане на продуктите.- Това ще отнеме доста време и не можем сами да осъществим тази трансформация, тъй като процесът е комплексен. Има много участници - първо сме ние от Филип Морис, които искаме да поведем индустрията в тази посока, има и други тютюнопроизводители, които произвеждат бездимни продукти. Освен това научната общност има своята роля - да разбере ползите от продукта, да ги оцени и да направи собствени проучвания забездимните продукти. Правителствата и регулаторите също имат свои отговорности в процеса - да създадат подходяща среда, в която потребителите да разберат ползите от бездимните продукти. Колкото повечезаинтересованите страни и участниците в този процес заедно вървят в тази посока, толкова по-бърз ще е процесът към бъдеще без дим. Аз лично не съм толкова доволен от темпа на растеж, но поглеждайки назад си давам сметка, че сме постигнали съществен напредък.- Изключително трудно е да направя точна прогноза, защото много фактори играят роля в този процес. Ако трябва да кажа прогноза, която е амбициозна, но същевременно реалистична, бих повторил думите на АндреКаланцопулос, Главният изпълнителен директор на Филип Морис Интернешънъл, че до 2025 година около 30% от всички пълнолетни пушачи би трябвало да използват по-добрата алтернатива на цигарите - бездимнитепродукти.- Компанията има два завода в региона. Заводът на Филип Морис в Гърция „Папастратос\", например, спря да произвежда цигари след 88 години и вече е изцяло модернизирана за производство на тютюневите продукти,използвани със системата за нагряване на тютюн. Другата фабрика на компанията в региона е в Румъния, трансформацията й до средата. Наскоро обявихме и, че „Филип Морис\" планува да отвори кол център в България. Това само по себе си говори за инвестиционната активност на компанията.- За последните 12 години размерът на инвестицията в разработката на продукта наброява повече от 6 милиарда долара, 4,5 милиарда - в проучвания, а с 1,5 милиарда долара са модернизирани фабриките на „Филип Морис\".- Много зависи от развитието на IQOS на пазара в България. Първо трябва да модернизираме вече изградените си производствените мощности и да ги превърнем във фабрики за бездимни продукти, а след това ще плануваме инвестициите в нови фабрики./Интервюто е изготвено с подкрепата на Филип Морис България./ ", "date": "2019.05.25", "title": "Упр. директор на Филип Морис Хр. Харпантидис: В България над 150 хиляди пълнолетни пушачи   използват IQOS"}
{"url": "http://www.cross.bg/zheni-vatikana-organ-1605054.html", "text": "/КРОСС/ Папа Франциск назначи жени във важен орган на Ватикана - за първи път от основаването му преди повече от 50 години, предаде Ройтерс.Решението беше приветствано от католически женски организации, които го определиха като значителен напредък.Три монахини и една мирянка бяха назначени вчера в Синода на епископите, основан през 1965 г. като съвещателен орган към папите. Говорител на Ватикана каза, че това са първите жени, които стават членове на съвета от неговото създаване.Две от четирите жени са италианки - сестра Алесандра Смерили, която е преподавател по икономика, и Сесилия Коста - преподавател по социология.Другите са сестра Мария Луиса Берсоса Гонсалес от Испания и сестра Натали Бекар от Франция. ", "date": "2019.05.25", "title": "Папата за първи път назначи жени във важен орган на Ватикана"}
{"url": "http://www.cross.bg/tokio-roiiters-zemen-1605055.html", "text": "/КРОСС/ Земен трус с предварителен магнитуд 5,1 е регистриран близо до Токио, предаде Ройтерс, като се позова на японската телевизия Ен Ейч Кей.След земетресението не е издадено предупреждение за цунами.Очевидец съобщи на Ройтерс, че трусът е разлюлял сгради в Токио. ", "date": "2019.05.25", "title": "Земен трус с магнитуд 5,1 разтърси сгради в Токио"}
{"url": "http://www.cross.bg/lineiiki-kachestvoto-aparatyra-1605056.html", "text": "/КРОСС/ Две линейки получи Многопрофилната болница за активно лечение в град Разлог. Новите автомобили са доставени от Германия и ще обслужват пациенти от 4 общини в региона, с тях ще се подобри качеството при транспортиране на пациентите. Дарението е на стойност над 50 000 евро.Новите линейки са оборудвани с модерна апаратура за спешна помощ. Разполагат с механизирани носилки и електрошок.\"По този начин, благодарение на оборудването, което имат, се повишава сигурността и качеството и транспорта на един болен в тежко състояние, било в коматозно или в шоково. Оборудвани са със всичко необходимо\", коментира пред БНТ доктор Божидар Велев, директор на МБАЛ-Разлог.Дарението е изключителна важно за болницата, разказват лекарите, защото до момента при транспортиране на пациенти се е налагало да ползват апаратура за спешна помощ от отделенията. Линейките ще бъдат особено полезни и през зимния сезон, когато зачестяват случаите на спортен травматизъм в съседната община Банско.    ", "date": "2019.05.25", "title": "Болницата в Разлог се сдоби с две нови линейки"}
{"url": "http://www.cross.bg/katastrofa-shose-blokira-1605058.html", "text": "/КРОСС/ Катастрофа между микробус и автомобил блокира столичния бул. „Цариградско шосе\". Тя е станала в района на бившия хотел „Плиска\".В посока към центъра на София се е образувала голяма колона от автомобили.Шофьорите се съветват при възможност да избират алтернативни маршрути. ", "date": "2019.05.25", "title": "Катастрофа блокира столичния бул. „Цариградско шосе”"}
{"url": "http://www.cross.bg/tima-bulgariya-tochki-1605057.html", "text": "/КРОСС/ Мъжкият национален отбор по волейбол на България, който е воден от Силвано Пранди, надигра Сърбия с 3:1 (25:18, 24:26, 25:16, 25:19) в първата контрола между двата тима, играна в зала \"Импулс\" в Белград.Треньорите на двата състава се договориха за пети, допълнителен гейм, който завърши при резултат 25:23.Топреализатор за победата на България бе Николай Учиков с 24 точки (4 аса, 2 блокади), 17 добави Валентин Братоев (3 аса, 1 блокада).За сърбите с най-голям актив бе Божидар Вучичевич, който завърши с 20 точки (1 ас).Днес предстои втора проверка между двата тима, която е от 18:00 часа сръбско време, съобщават от Българската федерация по волейбол. ", "date": "2019.05.25", "title": "България надигра Сърбия в първата контрола между двата тима"}
{"url": "http://www.cross.bg/chasa-monitor-sega-1605041.html", "text": "/КРОСС/ в. Монитор - стр. 1, 2, 3 - Броим хилядарка за лятна занималняв. Монитор - стр. 1, 5 - Държавата обучава експерти по защита на даннитев. Телеграф - стр. 1, 4, 5 - Абитуриенти с 12 сек. по-бързи от първолацитев. Телеграф - стр. 1, 9 - Мечът и пръстенът на хан Кубрат пристигнаха у нас в. 24 часа - стр. 2, 3 - България е сред световните шампиони по смъртноств. 24 часа - стр. 4 - Ректорът на Софийския университет гневен - протоколът на президента наредил политиците да са пред професоритев. 24 часа - стр. 5 - Образованието става основен приоритет на държавата до 2030 г.в. 24 часа - стр. 8 - Ученици се оплакаха от грешки в матурата по английски, според учителите просто е била много труднав. 24 часа - стр. 9 - БНБ прогнозира 4% инфлация, рекордно висока от 11 годинив. Монитор - стр. 6 - Багер влезе в ромска къща кацнала върху свлачищев. 24 часа - стр. 10 - Андре Каланцопулос, главен изпълнителен директор на „Филип Морис Интернешънъл\": Българите обичат иновациите и не се изненадах колко добре приеха IQOSв. Монитор - стр. 11 - Режисьорът Бойко Илиев: Какво е театърът без душата на актьора. Само красиви картинкив. Сега - стр. 7, 8 - Единствената възможна съпротива е да възпитаваме децата сив. Телеграф - стр. 13 - Дует „Ритон\": Никога не пеем на плейбек Водещи анализи в. 24 часа - стр. 13, 14 - 18-годишните - добре информирани, без идоли, самотни сред фейсбук приятелив. 24 часа - стр. 17, 19, 20 - Лицемерието продължавав. Монитор - стр. 10 - Гласувай дори на инат!в. Монитор - стр. 10 - Защото оттук покълва семето на знаниетов. Сега - стр. 3, 4 - Силата на демокрацията е само в свободатав. Сега - стр. 5 - И в икономиката, и в културата има Богв. Сега - стр. 35, 36 - Историческият парк край Варна - що е то?в. Телеграф - стр. 12 - Спринт за начинаещи ", "date": "2019.05.25", "title": "Вестниците днес"}
{"url": "http://www.cross.bg/lion-grad-suobshti-1605042.html", "text": "/КРОСС/ Френската полиция издирва мъжа, който е поставил куфара-бомба на пешеходната улица в източния френски град Лион. Заподозреният е бил заснет от охранителните камери на улицата, докато е оставял чантата пред пекарната на улица \"Виктор Юго\", съобщи агенция Ройтерс.При инцидента, случил се в 17,30 часа местно време вчера, бяха ранени 13 души, сред тях има и едно дете, съобщава телевизия BFMTV. Повечето от пострадалите са настанени в болници с наранявания, описвани като леки.Започнало е разследване, като полицията съобщи, че третира експлозията като за опит за убийство.Според първите съобщения лицето на заподозрения е било частично покрито. Той е пристигнал на велосипед, оставил е пакета пред магазин от популярната верига пекарни Brioche Doree.Полицейски източници описват пред Ройтерс заподозрения като мъж от европейски или северноафрикански тип, облечен в бежови бермуди, с тъмни очила и с армейски зелен шал.Малко след като той напуснал мястото, минувачите на улицата са били застигнати от хвърчащи гвоздеи, които били в пакета с експлозив.Вътрешният министър съобщи, че е наредил засилване на мерките за сигурност на обществени места в цяла Франция.Лион е третият по големина град във Франция. Населението на града плюс обширните му предградия е 2,3 млн. души.Към 21 ч българско време няма  информация за пострадали българи при експлозията в Лион. Това съобщават от МВнР.От там допълват, че посланик Ангел Чолаков е разговарял с представители на българската общност във френския град, които са го информирали, че постоянно живеещите ни сънародници там са живи и здрави. ", "date": "2019.05.25", "title": "Издирват мъжа, поставил бомбата в Лион"}
{"url": "http://www.cross.bg/mi-meksiko-twitter-1605044.html", "text": "/КРОСС/ Хеликоптер Ми-17, принадлежащ на Министерството на военноморските сили на Мексико, се разби в страната, съобщава агенция Semar на своята страница в Twitter.Инцидентът е станал в района на Вале Верде (Сан Луис Потоси). Причините за инцидента, както и информацията за жертвите не са официално оповестени. Министърът на околната среда на Мексико поясни в Twitter, че хеликоптерът участвал в гасене на горски пожари.Според \"Ел Универсал\" на борда има седем души, които може би са загинали.Министерството на отбраната има няколко десетки хеликоптера Ми, включително повече от двадесет Ми-17. ", "date": "2019.05.25", "title": "Хеликоптер Ми-17 се разби в Мексико"}
{"url": "http://www.cross.bg/gradysa-predimno-oblachnost-1605027.html", "text": "/КРОСС/ През нощта над Западна и Централна България валежите ще спрат и облачността ще намалее до предимно ясно време. На изток все още ще има валежи и гръмотевична дейност, но до сутринта ще спрат и облачността ще се разкъса.В събота над България ще е предимно слънчево. След обяд, главно над източните и планинските райони от страната, отново ще се развива купеста и купесто-дъждовна облачност и на места там ще превали и прегърми. Ще духа умерен до силен поривист западен вятър. Максималните температури ще бъдат предимно между 22 и 27 градуса.Преди обяд в планините ще е предимно слънчево, но ветровито. Ще духа умерен, по високите и открити части - силен вятър от запад-северозапад. След обяд ще се развива купеста и купесто-дъждовна облачност и на много места ще превали и прегърми. Максималната температура на височина 1200 м ще е около 15 градуса, на 2000 м - около 10 градуса.Над Черноморието ще бъде предимно слънчево, но след пладне ще се развива купеста и купесто-дъждовна облачност и ще има валежи, по северното крайбрежие ще бъдат придружени с гръмотевици. Ще духа умерен до силен поривист западен вятър. Максималните температури ще бъдат 20-23 градуса. Вълнението на морето ще бъде 1-2 бала. Температурата на морската вода ще бъде 16-20 градуса.В неделя ще бъде предимно слънчево. След обяд над планинските райони ще се развива купеста облачност, но само на отделни места ще превали и прегърми. Ще духа слаб до умерен вятър от юг-югоизток. Максималните температури ще бъдат 24-29 градуса.В понеделник в Западна България отново ще се развива купеста и купесто-дъждовна облачност и ще има валежи, придружени с гръмотевични бури. Преди обяд, както и в Източна България, където вятърът от юг ще се усили, ще има повече слънчеви часове. Преобладаващите дневни температури ще бъдат между 25 и 30 градуса. ", "date": "2019.05.25", "title": "До 27 градуса очакват синоптиците днес"}
{"url": "http://www.cross.bg/chasa-provede-sustoi-1605040.html", "text": "/КРОСС/ София.От 18.00 часа в пресклуба на Съюза на българските журналисти ще се състои представяне на литературния сборник с творби на български автори от пет континента \"Хоро над Тирол\".***София.От 18.00 часа в Дома на киното ще бъде втората прожекция за анимационни филми за възрастни, представени от Асоциацията на Българските Анимационни продуценти.***Благоевград.От 10.00 часа на площад „Македония\" и в Регионален исторически музей- Благоевград ще бъдат разположени работниците на Детски панаир.***Варна.От 10.00 до 20.00 часа на входа на Морската градина ще се проведе десетото юбилейно издание на детския и младежки форум „Най-сладкият ден\".***Варна.От 11.00 до сцена „Раковина\" в Морската градина ще започне второ издание на игрите от националната кампания „България играе\" - „Варна играе!\"***Велико Търново.От 9.00 часа на Басейн „Радиотехникум\" ще бъде открит Детски плувен празник.***Велико Търново. От 10.00 часа в парк „Света гора\" ще бъде подредена Международна киноложка изложба.***Велико Търново.От 18.45 часа по ул. „Васил Левски\" ще премине дефиле на абитуриентите от випуск 2019.***Враца.От 10.00 часа в Младежкия дом ще се проведе 57-ми Национален конкурс-рецитал за изпълнение на Ботева и възрожденска поезия и проза за ученици и студенти и 24-ти конкурс за изпълнение на Ботева поезия на есперанто.***Враца.В 11.00 часа пред сградата на общината ще бъде открито състезанието „Купа Враца\". ***Враца.От 12.00 часа в пещерата „Леденика\" ще се проведе концерт на Симфониета Враца и Дамски хор „Враца\".***Враца.От 19.00 часа пред общината ще се състои концерт на Васил Найденов.***Добрич.От 15.30 часа в СК „Простор\" ще бъде открит турнирът по футбол „Мини шампионска лига Добрич\".***Кюстендил.От 10.00 часа в двора на Регионален исторически музей ще започне детското състезание по промиване на златоносен пясък.***Поморие.От 10.00 часа на спортна площадка „Руски паметник\" ще се проведе Седмица на движението и спорта „Победители с мама и татко\".***Поморие.От 10.00 часа на Централния плаж ще се състои Държавно първенство по плажен хандбал - мъже и жени.***Пловдив.От 11.00 часа в офиса на Дружеството на писателите ще се проведе литературно четене по повод Деня на българската просвета и култура и на славянската писменост.***Разград.От 11.00 часа във фоайето на Общинския културен център ще се състои награждаване на ученици с отличен успех и финалисти в Третия литературен конкурс за млади творци на името на проф. Боян Пенев. ***Шумен.От 8.00 до 13.00 часа в залата на ресторанта на общината ще се раздават изборните материали на секционните избирателни комисии. ", "date": "2019.05.25", "title": "Къде какво в страната днес"}
{"url": "http://www.cross.bg/gel-man-muri-kvantoviya-1605046.html", "text": "/КРОСС/ В САЩ на 89-годишна възраст почина Мъри Гел-Ман, носител на Нобеловата награда по физика. Това стана известно от съобщение на Института на Санта Фе.Според наличната информация ученият е издъхнал у дома си на 24 май.\"Изказваме дълбоки съболезнования на семейството, приятелите и колегите на Мъри Гел-Ман в този труден момент\", се казва в изявлението.Мъри Гел-Ман получи Нобелова награда през 1969 г. за откритията си, свързани с класификацията на елементарните частици и техните взаимодействия. По-конкретно, той въведе квантовия брой \"странност\" във физиката, което направи възможно да се разбере разпадането на редица мезони. ", "date": "2019.05.25", "title": "Почина \"бащата\" на квантовия брой \"странност\""}
{"url": "http://www.cross.bg/dvizhenieto-ychastutzite-byrgas-1605043.html", "text": "/КРОСС/ На 26 май /неделя/ от 12 ч. до 20 ч., се спира движението на камионите над 12 тона по автомагистралите и най-натоваренитe пътища. За улеснение на трафика и повишаване безопасността на движение в участъците с ремонт на автомагистралите „Тракия\" и „Хемус\" има две ленти за София и една за Бургас или Варна. Агенция „Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата.В участъците с ремонт на АМ „Хемус\", в района на виадуктите при 19-ти км /виадукт „Потоп\"/, при 36-ти и 37-ми км /виадукт „Коренишки дол\"/ и при 51-ви километър, от 10 ч. в събота - 25 май, до 10 ч. в понеделник - 27 май, когато много хора ще пътуват към столицата, ще има две ленти за София и една Варна.В пиковите часове при интензивен трафик е възможно по-бавно предвижване в участъците с ремонт на АМ „Хемус\" и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на виадуктите и тръбата за София на тунел „Витиня\", изграждани преди повече от 30 години, е наложително и трябва да бъде направено, за да се пътува след това по-удобно и безопасно.На АМ „Тракия\" се ремонтира платното за Бургас на виадуктите - при 13-ти, 15-ти и 20-ти километър. За улеснение на трафика от 10 ч. в събота - 25 май, до 10 ч. в понеделник - 27 май, в района на участъците с ремонт, ще има две ленти за София и една Бургас. На обектите се работи изключително интензивно, за да може ремонтните дейности на АМ „Тракия\" да приключат преди началото на активния туристически сезон.Алтернативен маршрут на АМ „Тракия\" в посока Бургас е Подбалканският път I-6, а на АМ „Хемус\" в посока Монтана и Видин - проходът „Петрохан\" и Искърското дефиле.За улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма\".Движението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция\" и ИА „Автомобилна администрация\". Предвижда се спиране на движението на 26 май /неделя/ от 12 ч. до 20 ч., по следните участъци:• автомагистралите;• път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;• път I-1 - от Благоевград до ГКПП „Кулата\";• път I-4 п. в. „Коритна\" - Велико Търново - Шумен;• път I-5 Русе - Велико Търново;• път I-8 ГКПП „Калотина\" - София;• път I-9 Варна - Бургас;• път II-18 Околовръстен път на град София;• път II-99 Бургас - Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).Карта с временната организация на движението на МПС над 12 т по участъците от републиканската пътна мрежа в почивние дни около 24 май 2019 г. в приложения линк - http://www.api.bg/index.php/bg/karti/vremenna-organizaciya-po-uchastci-ot-rpm-za-mps-nad-12-t-za-pochivnite-dni-okolo-24-maj/Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. ", "date": "2019.05.25", "title": "Промяна в движението към столицата в участъците с ремонти утре"}
{"url": "http://www.cross.bg/grutzkite-danuchni-danuchni-1605045.html", "text": "/КРОСС/ Данъчни погнаха таверна на о. Миконос. Проверката беше предизвикана от критики в социалната мрежа за надписана сметка на американци, пишат гръцките медии.Американец публикува в TripAdvisor снимка на сметката, показваща, че той и група приятели са платили €836,20 за храна от салата, калмари и бира. Само ястия с морски дарове стрували €591.Инспекцията от страна на гръцките власти е установила, че ресторантът е нарушил 12 данъчни правила само по време на посещението на данъчните инспектори.Гръцките острови ползват данъчни облекчения. ", "date": "2019.05.25", "title": "Данъчни погнаха таверна на о. Миконос заради \"солена\" вечеря"}
{"url": "http://www.cross.bg/tyrne-godini-bekum-1605048.html", "text": "/КРОСС/ Четири от петте изпълнителки от групата \"Спайс гърлс\" започнаха от Дъблин дългоочакваното си турне.Спайс гърлс, но без Виктория Бекъм, откриха първия от 13-те си концерта с песента Spice Up Your Life и шоу с фойерверки. Ема Бънтън, Гери Хорнър, Мелани Браун и Мелани Чизхолм се появиха отново заедно на сцена, за пръв път от седем години.През февруари, почти двайсет години, след като се разделиха, изпълнителките от прочутата момичешка банда, потвърдиха, че планират да се съберат за нови проекти. Те бяха на върха на славата си през 1996 г. с песента Wannabe и в следващите години направиха няколко световни хита и филм.Разделиха се през 2000-та година, през 2008-а се събраха за турне в Европа и САЩ и за последно пяха заедно на церемонията за закриването на Лондонската олимпиада през 2012 година. Бекъм бе с тях и при двете им събирания. Тя не участва в това турне, но вчера в Инстаграм пожела \"късмет на момичетата\", съобщи Ройтерс. ", "date": "2019.05.25", "title": "„Спайс гърлс“ тръгват на турне без Виктория Бекъм"}
{"url": "http://www.cross.bg/raneni-zatvor-zadurzhane-1605047.html", "text": "/КРОСС/ Най-малко 29 затворници са убити и 19 полицаи са ранени в сблъсъци в затвор във Венецуела в петък, съобщиха властите, цитирани от AFP.Специалните сили на полицията са се опитали да спрат \"масово бягство от затвора\", което доведе до смъртта на 29 затворници, според секретаря по обществената сигурност на Португеза Оскар Валеро.Затворниците посрещнали силите на реда с \"градушка от куршуми\" и са детонирали три гранати, при което са ранени 19 полицаи, основно от куршуми и шрапнели, каза Валеро пред репортери.Затворниците са искали да бъдат преместени от \"място за задържане\" в затвор с по-добри условия и храна.Във Венецуела затворите и местата за задържане са препълнени. ", "date": "2019.05.25", "title": "Убити и ранени при сблъсъци във венецуелски затвор"}
{"url": "http://www.cross.bg/rozhdenitzi-na-maii-1605030.html", "text": "/КРОСС/ Петър Стоянов, президент на Република България (1997-2001 г)Проф. др Елка Константинова, литературовед, бивш министър на културата и дипломатИгор Марковски, журналист и галеристКалин Сърменов, актьорМетоди Савов, алпинист, покорил връх ЕверестМихаил Кожаров, юрист, член на ВССВихър Стойчев, актьорГеновева Димитрова, журналист и кинокритикНайден Найденов, треньор по волейболТодор Велев, историк ", "date": "2019.05.25", "title": "Рожденици на 25 май"}
{"url": "http://www.cross.bg/zastupnitzite-dnes-registrira-1605038.html", "text": "/КРОСС/ Днес е денят за размисъл преди изборите за Европейски парламент. Забранена е политическата агитация и публикуването в медиите на социологически проучвания.В срок до днес, включително, Централната избирателна комисия регистрира наблюдатели и публикува на интернет страницата си техен регистър.До 17.00 ч. днес партиите, коалициите и инициативните комитети подават в районните избирателни комисии /РИК/ заявление за регистрация на застъпниците на кандидатските листи.РИК регистрира до изборния ден застъпниците и им издава удостоверения. РИК води публичен регистър на застъпниците по кандидатски листи, който публикува на интернет страницата си.В срок до днес определените СИК получават техническите устройства и всички други изборни книжа и материали, необходими за машинното гласуване. ", "date": "2019.05.25", "title": "Ден за размисъл преди евровота"}
{"url": "http://www.cross.bg/zagivat-purviyat-otkrit-1605029.html", "text": "/КРОСС/ 1572 г. - Григорий XIII е избран за папа.1659 г. - Ричард Кромуел се отказва от титлата си Лорд-протектор (държавен глава) на Англия, което е начало на едногодишен републикански период в държавното управление.1787 г. - Във Филаделфия от 55 представителя на щатите е приета и подписана Конституцията на САЩ.1807 г. - В Константинопол избухва бунт на ямаците.1848 г. - Открит е първият в САЩ и в света универсален магазин.1865 г. - При експлозия на склад за боеприпаси в Алабама (САЩ) загиват 300 души.1869 г. - Тържествено е открита сградата на Виенската държавна опера с „Дон Жуан\" на Моцарт.1872 г. - Иларион Макариополски е избран за търновски митрополит.1895 г. - Писателят Оскар Уайлд е осъден от лондонския съд на две години каторжен труд за „крайно непристойно поведение с други лица от мъжки пол\".1905 г. - Основан е италианския АС Лукезе-Либертас.1907 г. - Във Финландия за първи път в света жени вземат участие в заседание на парламента.1908 г. - В България се провеждат избори за 14 Народно събрание, спечелени от Демократическата партия.1915 г. - Първата световна война: Приключва втората битка за Ипр, в която загиват 105 000 души.1919 г. - По време на XXII си конгрес БРСДП (т.с.) се преименува на БКП (т.с.) и приема курс към болшевизация.1926 г. - Ръководителят на украинското правителство в изгнание на Украинската народна република, Симон Петлюра, е застрелян демонстративно на улица в Париж.1933 г. - Осъществен е първият полет на чехословашки изтребител-биплан Avia B-534.1946 г. - Йордания официално провъзгласява независимостта си от Великобритания и за крал е провъзгласен Абдула I.1953 г. - От университета в Хюстън започва излъчване на първия телевизионен канал в САЩ.1953 г. - САЩ извършва първия си и единствен опит с артилерийски атомен снаряд.1961 г. - Програма Аполо: Президентът на САЩ Джон Кенеди излага пред Конгреса идеята за космическата програма Аполо - Човек на Луната.Катастрофата на МакДонал Дъглас в Чикаго1961 г. - Кралят на Йордания Хюсеин се жени за втори път - с англичанката Антоанет Арвил Гардинър, която приема исляма и името Муна ал-Хюсеин (майка на сегашния крал Абдула II).1963 г. - В Адис Абеба (Етиопия) е учредена Организацията за африканско единство.1963 г. - Открит е язовир „Тополница\".1972 г. - В Москва е подписан Съветско-американски договор за ограничаване на системите за противоракетна отбрана (ПРО).1977 г. - Състои се премиерата на филма Междузвездни войни (преименуван на Междузвездни войни: Епизод IV - Нова надежда през 1981 г.).1978 г. - Започва строежът на Народния дворец на културата в София.1979 г. - Самолет МакДонъл Дъглас на американските авиолинии катастрофира по време на излитане на летището в Чикаго, загиват 271 пътници на борда и двама души на земята.1985 г. - Бангладеш попада под ударите на тропически циклон, който отнема живота на около 10 000 души.1986 г. - Близо 7 милиона души участват в инициативата Ръце около Америка за набиране на средства за гладните и бездомни хора в САЩ, образувайки линия през страната.1994 г. - В Русия след 18-годишно изгнание се завръща писателят Александър Солженицин.1995 г. - В Босна и Херцеговина армията на автономната Република Сръбска обстрелва струпали се младежи - загиват 72 и са ранени 200 души.1997 г. - В Сиера Леоне с военен преврат е отстранен президента Ахмад Тежан Кабах и властта е взета от майор Джони Пол Коромах.2001 г. - Американците Шерман Бул (64 г.) и Ерик Вайхенмайър (32 г.) стават най-възрастният човек и първият сляп човек, покорили връх Еверест.2002 г. - Самолет Боинг 747-200 на Китайските авиолинии се разбива в Тайванския пролив, загиват 225 души.2005 г. - Българска народна банка пуска разменна монета от 50 стотинки.2008 г. - Космическият апарат на НАСА „Феникс\" каца успешно близо до северния полюс на Марс.2009 г. - Северна Корея провежда втори ядрен опит, с което създава напрежение в международната общност.2013 г. - Открит е паметник на Вълкана Стоянова в родното ѝ село Люлин.2014 г. - Провеждат се 8-те подред Избори за Европейски парламент (в 21 страни членки, останалите страни членки вече са гласували в предходните дни между 22 и 24 май). На 25 май България също участва в изборите за 3-ти подред път.Уикупедия ", "date": "2019.05.25", "title": "На 25 май през..."}
{"url": "http://www.cross.bg/glavata-glava-predtecha-1605028.html", "text": "/КРОСС/ Когато по злобното искане на Иродиада била отсечена главата на св. Йоан Кръстител и била й поднесена на блюдо, учениците погребали тялото му в Севастия, а главата неговите врагове скрили в Иродовия дворец, на място безчестно. За това узнала Йоана, жена на Иродовия управител Хуза, за която се споменава в Евангелието като за една последователка на Иисуса Христа. Тя тайно взела светата глава и като я положила в съд, с благоговение я погребала в имението на Ирод, на Елеонската планина. Цар Ирод не е знаел нищо за това и като чул за Иисуса, какви велики чудеса прави, много се уплашил и казал: \"Това е Йоан, когото аз обезглавих. Той е възкръснал от мъртвите\".Минали много години. Това имение било купено от един благочестив човек на име Инокентий, който пожелал да построи там църква. Когато започнали да копаят земята из основи, намерили светата глава. По чудесата, които ставали на това място, и по Божие откровение Инокентий узнал, че у него е главата на великия пророк и кръстител Господен. Той я пазел у себе си като най-ценна светиня. Това било първото намиране на главата на Предтеча. Преди смъртта си Инокентий като видял, че навсякъде върлуват езичници, и като желаел да запази от поругание светата глава, пак я скрил в същото място, където я бил намерил. Вече в царуването на Константин Велики, когато възтържествувала в света християнската вяра, двама монаси, които ходили на поклонение на светите места в Йерусалим, получили откровение за мястото, където се намира главата на Предтеча, и я извадили из земята. Това било второто намиране. Като се връщали в отечеството си, те срещнали един беден човек, грънчар, и му поверили своя товар, като се отегчавали сами да го носят. На грънчаря се явил Предтеча и му заповядал да се оттегли от своите спътници. Той донесъл у дома си, в град Емеса, светата глава и оттогава домът му бил благословен с изобилие и всякаква благодат. Пред смъртта си грънчарят открил на своята сестра тайната, като й завещал да пази свято скъпоценната глава на Предтеча и след себе си да я завещае на най-достойния от рода. С течение на времето светата глава някак си попаднала в ръцете на един човек, изпаднал в заблудата на арианската ерес. Принуден да остави жилището си, той скрил в земята главата на Предтеча. На същото място бил издигнат манастир и дълго време никой нищо не знаел за съкровището, скрито в земята, докато в половината на V век благочестивият архимандрит Маркел узнал за него чрез явяване на самия Предтеча. По повеля на император Маркиан главата била пренесена от Емеса в Халкидон, а после - в Цариград. ", "date": "2019.05.25", "title": "Трето намиране честната глава на Св. Йоан Кръстител"}
{"url": "http://www.cross.bg/naii-trydno-vzemesh-reshenie-1605031.html", "text": "/КРОСС/ Най-трудно е да вземеш решение да действаш. Оттам нататък просто трябва да си упорит.Амелия Ерхарт ", "date": "2019.05.25", "title": "Най-трудно е да вземеш решение..."}
{"url": "http://www.cross.bg/septemvri-rachev-smetki-1605074.html", "text": "/КРОСС/ Заради иск на Антикорупционната комисия за над 9 милиона лева Пазарджишкият окръжен съд запорира сметки и имоти на кмета на Септември Марин Рачев, на съпругата му и на свързани с тях фирми. Претенциите на комисията са за незаконно придобито имущество, припомня БНР.Решението на комисията е на база шест тома доказателствен материал, част от който е и прословутото тефтерче, което бе открито в спалнята на Рачев при обиска през февруари миналата година. В него са записани големи суми пари и инициали на хора. Тогава Специализираната прокуратура му повдигна обвинение за източване на общината като действащ кмет. Реакцията на Инициативния комитет \"Да спасим община Септември\", който предизвика проверките.Адвокат Николай Баташки: \"Продължаваме да питаме защо Министерството на финансите бездейства, след като Община Септември е във фактическа неплатежоспособност, тоест фалит, и на сайта на Министерството е посочена информация за поети задължения от над 22 милиона лева, без да е ясно за какво са тези поети задължения\".Определението за запор на имотите и банковите сметки на Рачев и кръга около него не е окончателно, но обжалването му пред Пловдивския апелативен съд не спира изпълнението му. Преди седмица Рачев получи условна присъда от 2 години и половина заради укрити данъци в големи размери за период преди да стане кмет на Септември. ", "date": "2019.05.25", "title": "Съд запорира сметки и имоти на кмета на Септември и на съпругата му"}
{"url": "http://www.cross.bg/tema-predi-aktyorut-1605039.html", "text": "/КРОСС/ Тема: Какво лято ни очаква?Тема: Агресивните деца,  хранителните навици, свободата на избора във Франция.Тема: Среща с дъщерята на Димитър Иванков и с една красива жена, която избяга от Чечения, но остана без детето си.Тема: Мълчаливият актьор с говорещата кукла и за истинските герои на Поли Генова, след майчинството и преди ново турне.Тема: Астрид Люлинг е живата история на Европейския парламент и първата жена-депутат на Европа.Тервел Пулев, за своите битки и избори на ринга и в живота.„Менделсон\": Историята за втория шанс в любовта след тежки изпитания - Милена Шаркова и Лъчезар Петров.Павел и Венци Венц, преди началто на първия лайф в „Гласът на България\", когато зрителите избират, кой да продължи.Актьорът Ириней Константинов, на 70. За мъдростта, за уроците и равносметката, преди Диана Любенова.Тема: Европейски идеи на 68 години. Разговор с проф. Ингрид Шикова.Тема: \"Език мой, враг мой\" - акад. Михаил Виденов, за езиковите трансформации днес.Тема: Актьорът Юрий Ангелов, в съботното утро.Тема: Специални музикални гости: Братя Аргирови отново на сцената.Тема: Фениксът на рапа - Ицо Хазарта.Тема: Докъде ще доведе технологичната война между САЩ и Китай? Максим Бехар и Момчил Карабулев. ", "date": "2019.05.25", "title": "В сутрешните блокове"}
{"url": "http://www.cross.bg/razvoda-razvod-konstitytziyata-1605059.html", "text": "/КРОСС/ Мнозинството ирландци улесниха развода на референдум, показва екзитпол резултатът на Red C за RTÉ и TG4.87% са подкрепили промени в конституцията, които премахват някои ограничения и улесняват развода. 12% са гласували против, а 1% отказват да съобщят как са гласували.Въпросът на референдума включваше два казуса за развода. Първият се отнасяше до това колко дълго двойката трябва да е била разделена преди да подаде документи за развод и вторият се отнасяше до признаване на разводите с чужденец.Гласуване с \"да\" на референдума означава, че в конституцията повече няма да се изисква някой да е живял разделен от съпруга/съпругата си за период най-малко 4 г. преди да подаде документи за развод. ", "date": "2019.05.25", "title": "Ирландците улесниха разводите на референдум"}
