{"url": "http://www.cross.bg/dyshi-bili-suobshti-1610001.html", "text": "/КРОСС/ Хеликоптери на въоръжените сили и спасителни лодки участваха в евакуацията на 700 пътници от влак, блокиран от снощи от наводненията недалече от индийския град Мумбай, предаде БТА.В изявление службата за реакция при бедствия в щата Махаращра съобщи, че влакът „Махалаксми експрес\" тръгнал вчера вечерта от Мумбай за Колхапур, на 350 км в южна посока. Той изминал едва 60 км, когато се оказал блокиран от наводнение в резултат на разлив на река, причинен от мусонните дъждове, отбелязва Франс прес и ДПА.Индийският министър на вътрешните работи Амит Шах съобщи в Туитър, че всички пътници от влака са били евакуирани успешно, отбелязва Асошиейтед прес. Сред пътниците имало девет бременни жени.Операцията е продължила няколко часа. Осигурени са били линейки и най-малко 37 лекари.Над 280 души са загинали при наводнения и други инциденти, причинени от мусоните, в Индия през юли.Най-малко 114 души са загинали в резултат на силни наводнения от 10 юли насам в Бангладеш, съобщи местният в. \"Дака трибюн\", цитиран от ТАСС.По данни на медици и спасители няколкостотин хиляди души в страната са били принудени на напуснат домовете си, а равнището на водата в реките продължава да се повишава.Около 15 000 души са се заразили с инфекциозни болести от водата или са получили различни по тежест наранявания от началото на наводненията досега. ", "date": "2019.07.27", "title": "Евакуираха 700 души от влак, блокиран от наводнения в Индия "}
{"url": "http://www.cross.bg/berievski-izbori-nikolaii-1610002.html", "text": "/КРОСС/ „Миналата година, както повечето от вас помнят, нашите мероприятия на Бузлуджа се проведоха под надслов „Мисия оставам\". Тази година дискусията ни е на тема „Оставам в България! Променям своята община\". И докато тогава, заедно с нашите другари от балканските държави, обсъждахме проблемите, с които се сблъсква всеки един от нас, днес смело можем да заявим, че предлагаме решения\". Това каза председателят на МО в БСП Николай Бериевски по време на дискусията  „Оставам в България! Променям своята община\" на Бузлуджа. Той коментира, че решенията са заложени в приетата платформа на левицата за предстоящите местни избори. „Решения като: стимулиране от общинския бюджет с еднократна помощ на здравно и социално осигурени родители при раждане на второ и трето дете и на майките студентки; безплатни детски кухни и кухни за социално слаби във всяка община; подкрепа и стимулиране на талантливи ученици чрез отпускане на стипендии и годишни награди\", уточни Бериевски„Виждам тези избори като „нашите избори\". И под „нашите\" имам предвид на младите. Горд съм от факта, че на преминалите досега събрания има изключително висок брой номинирани млади хора както за общински съветници, така и за кметове\", каза още Бериевски. Той заяви, че това говори, че БСП се променя и подмладява. Бериевски коментира още, че на много места младите социалисти ще са хората, които ще водят битките с опонентите на БСП. „Вярвам, че всеки един от нас ще даде всичко от себе си и искам да знаете, че в мое лице, както и на ръководството на партията, вие имате съюзници\", заключи Николай Бериевски.", "date": "2019.07.27", "title": "Николай Бериевски: Тези избори са за младите, за да останем в България и за да променим своите общини"}
{"url": "http://www.cross.bg/tezhka-katastrofata-grutzki-1610005.html", "text": "/КРОСС/ Тежка катастрофа затвори пътя Александруполис - Маказа. Тежкотоварен камион е блъснал две мантинели и се е преобърнал на насрещното пътно платно. Инцидентът стана причина на шосето да се образува голяма опашка от български и гръцки автомобили, предава TrafficNews.Камионът е с гръцка регистрация, а катастрофата е станала на територията на Гърция. Движението на моторни превозни средства в участъка по посока България е спряно.Шофьорът, който е гръцки гражданин, е оцелял при инцидента. Откаран е с линейка, тяма данни за състоянието му. Причината за катастрофата все още не е известна.Снимка Трафик нюз ", "date": "2019.07.27", "title": "Тежка катастрофа затвори Маказа, ТИР се обърна на шосето"}
{"url": "http://www.cross.bg/ninova-idei-komentira-1610000.html", "text": "/КРОСС/ \"Ще продължим политиката на подмладяване в БСП.\" Това заяви председателят на  БСП Корнелия Нинова на дискусията \" Оставам в България! Променям своята община\", организирана от Младежкото обединение на БСП. \"Спазваме един от основните принципи в нашата партия  - приемственост между поколенията. Имаме нужда от вашата енергия, ентусиазъм и професионализъм\", коментира Нинова. Тя изрази надежда на местните избори тези  качества да се реализират: \"Надявам се да намерите място в листите за общински съветници и сред кандидатите за кметове, а виждам, че вече има такива\". Лидерът на левицата похвали младежите, че бързо са израснали и са показали качества. \"Гледайте опита на младите депутати. Днес са едни от най-ярките лица на парламентарната група\", отбеляза  Нинова. \"Имаме доста сериозни идеи за младежката политика. Нека не остават на хартия\", призова тя и посъветва присъстващите да запознават  връстниците си с тези идеи. \"Най- големият ни враг е страхът, апатията и нежеланието. Убеждавайте младите да се ангажират да създават собствения си живот\", коментира Нинова. \"Имате много работа пред вас, но ви виждам, че сте готови за битка. Разчитам на вас и вие може да разчитате на нас. С каквото мога ще ви помогна, за да развивате вас и България\", завърши Корнелия Нинова.  ", "date": "2019.07.27", "title": "Нинова: Ще продължим политиката на подмладяване в БСП"}
{"url": "http://www.cross.bg/gradysa-mesta-ymeren-1610007.html", "text": "/КРОСС/ В неделя над по-голямата част от страната ще е предимно слънчево. Около и след обяд на места в Западна България ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици и временно усилване на вятъра. На места явленията ще интензивни. Ще има условия за градушки.През нощта срещу понеделник валежите ще продължат и ще обхванат и централните райони от страната.Ще продължи да духа до умерен вятър от изток-югоизток. Ще е горещо с максимални температури между 33 и 38 градуса.Атмосферното налягане е по-ниско от средното за юли и ще продължи да се понижава.По Черноморието ще бъде слънчево. Ще продължи да духа слаб до умерен вятър от изток-югоизток. Максималните температури ще са между 27 и 30 градуса. Температурата на морската вода е 26-27 градуса. Вълнението на морето ще бъде 2-3 бала. В планините ще е предимно слънчево. Около и след обяд, в масивите от Западна България ще се развива купеста и купесто-дъждовна облачност и там на места ще има краткотрайни валежи от дъжд, придружени с гръмотевични бури. Ще духа умерен югоизточен вятър, по билата югозападен. Максималната температура на височина 1200 метра ще е около 24 градуса, на 2000 метра - около 19 градуса. В началото на следващата седмица вятърът отново ще се ориентира от север-северозапад, ще бъде слаб до умерен. С преминаването на студен атмосферен фронт температурите ще се понижат, по-съществено в северозападната половина от страната. На места от запад на изток ще има и краткотрайни валежи, придружени с гръмотевични бури; по-голяма е вероятността за интензивни явления в понеделник в Западна и Централна Северна България.Възможни са и градушки.Във вторник преваляванията ще са в североизточните, а след обяд и в отделни планински райони. ", "date": "2019.07.27", "title": "Нова порция хлад в началото на следващата седмица "}
{"url": "http://www.cross.bg/danutzi-informatziya--1610004.html", "text": "/КРОСС/ Националната агенция по приходите пусна номерата, на които може да се получи информация за изтекли лични данни. За да ползвате услугите на Информационния център на НАП от чужбина, е необходимо да наберете номер (+359/2) 9859 6801.На единния телефонен номер за цялата страна 070018700 гражданите и представителите на фирми могат да получават актуална данъчна и осигурителна информация, съобщават от НАП.Телефонното обаждане е на цената на градски разговор от цялата страна за абонатите на стационарни телефони. Обажданията от мобилни телефони към телефон 070018700 се заплащат по стандартната тарифа на съответния мобилен оператор.Запитвания могат да се изпращат и на имейл адрес: infocenter@nra.bgЕкспертите на Агенцията дават отговори на въпроси, свързани с декларирането и плащането на данъци и задължителни осигурителни вноски, сроковете за подаване на декларации и плащане на задължения. По телефона ще може да се получи още информация за начините на плащане, банковите сметки и нужните платежни документи, както и за попълването на данъчните и осигурителни декларации и формуляри. Клиентите на НАП могат да направят и справка за здравно-осигурителния си статус по телефона или да получат указания как да ползват електронните услуги, предоставяни от Национална агенция за приходите.Всички клиенти на Агенцията, които притежават ПИК, могат да правят справка за дължимите си данъци и осигуровки чрез обаждане на телефон 070018700. Клиентите могат да получат също съдействие и разяснения по повод декларирани от тях и за тях данни пред НАП. Единственото условие е те да се идентифицират чрез своя ЕГН или ЕИК по БУЛСТАТ и последните четири цифри на персоналния си код.На телефон 070018700 не могат да се правят справки за дължимите местни данъци и такси (данък сгради, такса смети и данъците върху превозните средства) тъй като от началото на 2006 г . те се обслужват от общинската администрация, а не от НАП.За повече информация за местните данъци и такси, свържете се с общинските отдели \"Местни данъци и такси\" в София или изтеглете списък с телефоните на общинските служби извън столицата.Повече може да видите и в брошурата \"Информационен център на НАП\".Както е известно, вече е достъпно приложението на Националната агенция за приходите (НАП), чрез което всеки гражданин може да разбере дали негови лични данни са станали обект на неоторизиран достъп.Справка в приложението може да се направи  след въвеждане на ЕГН и номер на мобилен телефон. ", "date": "2019.07.27", "title": "НАП пусна номерата, на които може да се получи информация за изтекли лични данни "}
{"url": "http://www.cross.bg/kushta-byrgas-zlatni-1610015.html", "text": "/КРОСС/ Бургас е под полицейска блокада, затворени са всички изходи, издирват се двама извършители на грабеж. Сигналът за инцидента, възникнал в заложна къща в комплекс „Меден рудник\", е получен към 14.30 ч., съобщиха от регионалния пресцентър на МВР.Двама маскирани мъже са нападнали и довели до безпомощно състояние 30-годишната служителка, и прибрали близо 300 грама златни накити. По-късно тя е обяснила, че двамата са влезли в обекта и поискали да разгледат пръстен от витрината. Докато момичето ги обслужвало, единият от „клиентите\" минал зад гърба й и с помощта на съучастника си я нападнал. След това взели част от изложените златни накити и напуснали пеша заложната къща.Веднага след сигнала са предприети полицейски действия по установяване на местонахождението на мъжете. Ситуирани са КПП на входно-изходните артерии, както в Бургас, така и в околните населени места. Изземват се записи от камери, разположени в близост до мястото на инцидента. Установяват се и очевидци. Служителката в заложната къща също е разпитана. Работата по случая продължава.Снимка Флагман", "date": "2019.07.27", "title": "Маскирани ограбиха заложна къща в Бургас, градът е блокиран от полиция"}
{"url": "http://www.cross.bg/proverkite-oblastite-obyaveni-1610003.html", "text": "/КРОСС/ ДФ „Земеделие\" преустановява проверките на място във всички животновъдни стопанства в областите с обявени огнища на болестта Африканска чума по свинете (АЧС), които се намират в 3-километровата предпазна зона на заболяването. Това гласи заповед на изпълнителния директор на институцията Васил Грудев. Извън предпазната зона от 3 км. се забраняват още проверките във всички стопанства, в които се отглеждат свине, попадащи в обхвата на областите с обявени огнища на АЧС. В областите Разград и Русе се преустановяват и проверките на площ, свързани с схемите и мерките от директните плащания. Забраните са част от мерките за превенция срещу разпространяването на болестта АЧС.", "date": "2019.07.27", "title": "ДФЗ преустановява проверките на място в зоните, засегнати от АЧС"}
{"url": "http://www.cross.bg/seks-prichina-izdanieto-1610008.html", "text": "/КРОСС/ Тази събота е най-сексуалният ден на 2019 година, като най-много полови контакти ще се осъществят в интервала между 22-23 часа, съобщава в. \"Метро\".Изданието цитира изследване, проведено от сайта за извънбрачни запознанства \"Илисит инкаунтърс\". Според портала събота, 27 юли, е най-добрата комбинация за секс. Основната причина за това е слънчевото време, което ни подтиква към любовния акт, напук на жегите.Изданието изтъква, че двойките с радост ще се мушнат под завивките поради още една причина. Вчера е бил денят за изплащането на заплатите, което винаги води до ведри чувства, стимулиращи любовните ласки. Съботата според авторите на изследването дава различни опции за секс - барбекю секс, следобеден секс, мързелив секс, див секс, без да се тревожим, че идва понеделник и трябва да ходим на работа. ", "date": "2019.07.27", "title": "Най-сексуалният ден на 2019 година - 27 юли "}
{"url": "http://www.cross.bg/varna-pozdravi-godishninata-1609995.html", "text": "/КРОСС/ Варна отбеляза 141-годишнината от освобождението на града от турско робство. Тържеството се проведе в двора на Духовно-просветния център „Св.Архангел Михаил\".Благодарствен молебен отслужи отец Василий Шагон в съслужение със свещеници от епархията. Заместник-кметът Пейчо Пейчев поздрави варненци.„В подобни тържествени мигове думите са безсилни да опишат възторга и опиянението от свободата, споделената радост и благодарност от ония дни. Затова е важно всяка година този празник да ни събира и да бъде повод да се вглеждаме в себе си\".Александър Коржов, консул-съветник на Руската федерация във Варна също поздрави с празника варненци на български:„Ние сме наследници на освободителите и трябва да направим всичко възможно да сме достойни за техния подвиг, трябва  да го препредаваме на следващите поколения\". ", "date": "2019.07.27", "title": "Варна отбеляза 141-годишнината от освобождението на града"}
{"url": "http://www.cross.bg/gladston-hydozhnitzite-galeriya-1609993.html", "text": "/КРОСС/ Галерията на Гладстон ще бъде предоставена за стопанисване на . Обратът в позицията на кмета Иван Тотев дойде след разговор с министъра на културата Боил Банов, който по- рано настоя местната власт да изпълни даденото на художниците обещание.Припомняме, че миналата седмица ДПХ изпрати отворено писмо до държавните институции, в което предупреди, че дружеството ще бъде унищожено, ако местната власт  предостави за ползване новата галерия на Гладстон на Градската художествена галерия. Предложението ще бъде внесено за одобрение от общинския съвет на 17 септември.   ", "date": "2019.07.27", "title": "След намесата на Боил Банов кметът на Пловдив дава галерията на \"Гладстон\" на художниците"}
{"url": "http://www.cross.bg/chyzhbina-ychilishta-ezik-1609994.html", "text": "/КРОСС/ Съхранението на българския език трябва да се превърне в национална политика. Около това становище се обединиха участниците в 12-ата годишна конференция на Асоциацията на българските училища в чужбина, която се провежда в Пловдив.Във форума участват премиерът Бойко Борисов, вицепрезидентът Илияна Йотова , както и министърът на образованието Красимир Вълчев. Той посочи, че тази година за първи път ще има учебни помагала, създадени специално за българските неделни училища.„Онова, което ни обединява е българският език, история, култура и самосъзнание, а съхранението на българския език е национална политика от ранга на първите приоритети\", каза вицепрезидентът Илияна Йотова, която откри конференцията. Тя подчерта, че без мотивирани допълнителни усилия на българската държава няма как да се съхрани българският език и самосъзнание, а на бюджета на българските училища в чужбина трябва да се гледа като на едни от най-сериозните инвестиции.Вицепрезидентът Йотова цитира данни, според които все повече българчета, завършили средното си образование в чужбина, искат да учат в университети в България. „Затова трябва да се прави всичко възможно този интерес да се поддържа\", подчерта тя.Премиерът Бойко Борисов, който дойде по-късно на конференцията, се обърна към участниците в нея с думите: „Благодаря за патриотизма и за усилията, които полагате. Вие сте будители\".Той акцентира върху усилията на правителството, така че да се върнат в България повече български семейства, живеещи в чужбина и подчерта огромното значение на съвместната работа с Асоциацията на българските училища в чужбина.Направили сме връзка, за да може да централизираме усилията на ниво министерства, изтъкна Борисов. По думите му обратната миграция се случва, когато се осигурят по-добри условия за живот, но и се създадат условия, така че да бъдат подготвени децата на семействата, които искат да се върнат в България. Стотици семейства се обърнаха към нас с желание да се върнат, посочи премиерът.Министър-председателят добави, че в бюджета за догодина ще бъдат отделени 2 млн. лв., с които допълнително да бъдат подкрепени настоящите усилия. Премиерът Бойко Борисов отбеляза сериозната подкрепа на правителството за сферата на образованието и напомни, че са осигурени 700 милиона лева за ремонти на близо 1000 училища в страната.Снимка БТА ", "date": "2019.07.27", "title": "Съхранението на българския език да се превърне в национална политика "}
{"url": "http://www.cross.bg/georgi-plovdiv-gergov-1609991.html", "text": "/КРОСС/   „Всека година се качваме на Бузлуджа, защото социализмът не е минало, а бъдеще\", заяви председателят на БСП в Пловдив област Георги Гергов на Историческа поляна в подножието на върха, от който тръгва организираното социалистическо движение у нас. Заедно с младежка група и представители на градското и областно ръководство той поднесе цветя на паметниците на Хаджи Димитър и на учредителите от Бузлуджанския конгрес. „Идваме да се заредим от спомена и да се поклоним пред паметта на нашите основатели, първопроходци и идейни стожери. Заедно с тях почитаме и нашите възрожденци, хилядите антифашисти и строители на България, която загубихме\", сподели Георги Гергов. Той честити празника на всички социалисти с пожеланието да са здрави и да не губят вярата, че има и друга възможност. Такава, според него, е онзи социален т модел, в който богатите плащат по-високи данъци, здравите и можещите работят повече, за да осигурят условия за болните и възрастните. „Модел на истинска солидарност, взаимопомощ, сигурност и защита\", изясни лидерът на социалистите в Пловдив област. На паметниците положиха цветя също народните представители Георги Търновалийски и  Теодора Халачева, общинските съветници от БСП - Пловдив Николай Радев и Петя Манева,  Петър Антонов ( БСП - Раковски), Пенчо Шапков ( БСП - Хисар) и членовете на областното ръководство - инж. Атанас Петков и д-р Галин Дурев, членовете на ИБ на БСП - Пловдив - д-р Любомир Паунов и инж. Тодор Стоилов", "date": "2019.07.27", "title": "Георги Гергов: Социализмът не е минало"}
{"url": "http://www.cross.bg/kontzerta-viktor-ryski-1609992.html", "text": "/КРОСС/  На концерта си на московския стадион \"Лужники\" звездите от Metallica изпяха песента на Виктор Цой \"Группа крови\" (\"Кръвна група\"), съобщи gazeta.ru. Музикантите изпълниха композицията на руски език, карайки залата да припява заедно с тях.Възторжените фенове, присъствали на изпълнението, публикуваха видеоклипове на страниците си в социалните мрежи. На кадрите се вижда как заедно с музиканите припява и целият стадион.\"Беше великолепно! Особено благодаря за Цой, той винаги ще бъде в нашите сърца, както и вие\"!\"Вие сте най-добрите! Благодаря за концерта, особено за \"Группа крови\"!\"Голямо благодаря за песента на руски език\"!\"Благодаря за Цой. Още съм в шок\", отбелязват потребители в Instagram.Впечатленията си сподели и бившата първа ракета Евгений Кафелников. \"Беше просто невероятно, че изпяхте най-култовата песен в Русия, написана от Виктор Цой и групата му \"Кино\", написа той в Twitter.Последната публикация в акаунта на изпълнителите, на която е изобразен руският флаг и участниците на групата във вида на матрьошки, вече има над 550 коментара. Основно това са благодарствени думи от рускоезичните слушатели, присъствали на концерта.\n\t\t\t\t\t", "date": "2019.07.27", "title": "На концерта си в Москва Metallica изпяха на руски хит на Виктор Цой и група \"Кино\""}
{"url": "http://www.cross.bg/ivan-granitski-iskra-1609997.html", "text": "/КРОСС/ Лидерът на БСП Корнелия Нинова връчи на доц. д-р. Искра Баева, Къдринка Къдринова и Иван Гранитски  наградите на НС на БСП за 2019 г. Доц. д-р Искра Баева е тазгодишният лауреат на конкурса за изследвания в областта на историята  „Димитър Благоев\". Журналистите Къдринка Къдринова и Иван Гранитски са носителите на наградата за политическа журналистика и публицистика „Георги Кирков - Майстора\".", "date": "2019.07.27", "title": "Доц. д-р. Искра Баева, Къдринка Къдринова и Иван Гранитски са  носителите на наградите на НС на БСП за тази година"}
{"url": "http://www.cross.bg/moskva-dnes-bili-1609998.html", "text": "/КРОСС/ Руската полиция задържа видни членове на опозицията преди планирания протест днес в руската столица, предадоха световните агенции. Властите обявиха протеста, който е планиран пред сградата на кметството в Москва, за незаконен и предупредиха, че той може да прерасне в насилие.Преди протеста в сряда видният критик на Кремъл Алексей Навални беше пратен зад решетките за 30 дни. Жилищата на други членове на опозицията бяха претърсени. Някои опозиционери бяха привикани за разпит.Иля Яшин, съюзник на Навални, написа във Фейсбук днес, че полицията е претърсила апартамента му в Москва тази нощ, преди да го задържи и откара извън руската столица. Кира Ярмиш, говорителката на Навални, съобщи в Туитър, че тя и друг активист са били задържани тази сутрин. Други активисти също се оплакаха, че домовете им са били претърсени, посочва Ройтерс.Задържан бил и Дмитрий Гудков, който се кандидатираше за местните избори в Москва, но му беше отказана регистрация. Това съобщи пред ТАСС неговата адвокатка Оксана Опаренко. В апартамента на Гудков е извършен и обиск. Задържана била и нерегистрираната кандидатка за московската Дума Юлия Галямина, допълва агенцията.Кметът на Москва Сергей Собянин предупреди в социалните мрежи, че властите ще действат решително, за да осигурят обществения ред. Има силно полицейско присъствие в столицата днес, съобщават репортери на Ройтерс.До протестите на опозицията се стигна, след като нейни кандидати не бяха регистрирани за участие в местния вот през есента. Според властите те не са били допуснати до участие, защото не събрали достатъчно действителни подписи в подкрепа на кандидатурите си. Опозицията оспорва това.", "date": "2019.07.27", "title": "Над 300 задържани на опозиционен протест в Москва "}
{"url": "http://www.cross.bg/danni-sharkov-nap-liiiks-1609996.html", "text": "/КРОСС/Рискове от злоупотреби вследствие на НАП-лийкс има, тъй като са изтекли комбинации от данни. Когато става дума за голяма група от хора с персонализиран подход, могат да се случат непредвидими ситуации. Около това мнение се обединиха Георги Шарков, ръководител на Лаборатория по киберсигурност в София Тех Парк, бивш национален координатор по киберсигурност, и IТ експертът Борис Колев, в интервю за предаването „Брюксел 1\" по Bulgaria ON AIR, което ще се излъчи в събота, 27 юли, в 17:30 часа.\"Това не е дигитален Чернобил, бих казал, че е по-страшно от Чернобил, тъй като ние не знаем кога и какво ще се случи с тези данни,\" заяви Шарков  пред водещата Милена Милотинова.„Всичко това е ясен знак, че имаме много ниска превенция, превантивни действия и киберхигиена от страна на организации, фирми, които събират, използват и комуникират с данни\", заяви Шарков. \"По отношение на последствията (б.р. - от изтеклата от НАП лична информация) мисля, че тепърва ще виждаме изобретателност в използването на тези данни,\" каза Шарков.Линкът с данните се е разпространявал свободно и между 15 000 и 20 000 души имат копие от тези данни, на мнение е Борис Колев. Според него обаче проникването в системата на НАП и разпространението на данни са две различни действия, направени от различни извършители.Според експертите е необходима масова кампания за повишаване на киберхигиената, както и смяна на паролите и личните карти на засегнатите от изтичането българи. „Най-вероятно няма да сме само ние, които ще се самосанкционираме\", каза още Шарков по отношение на глобата, която Комисията за защита на личните данни ще наложи на НАП и изрази мнение, че е възможно България да бъде първата, наказана от Европейския съюз за изтичане на данни.  За НАП-лийкс и какво прави държавата за сигурността на личните ни данни тази събота от 17.30 в предаването „Брюксел 1\" по Bulgaria ON AIR говори и Красимир Симонски, зам.-председател на Държавна агенция „Електронно управление\". Политологът Христо Панчугов коментира и дали течът на данни компрометира настояването ни за приемане в Шенген. ", "date": "2019.07.27", "title": "Експерти: Има рискове от измами вследствие на НАП-лийкс "}
{"url": "http://www.cross.bg/dzhonsun-boris-vuzmozhnost-1609999.html", "text": "/КРОСС/ Брекзит е „огромна икономическа възможност\". Това обяви новият британски премиер Борис Джонсън, съобщава АФП. По думите му разводът между Лондон и Брюксел е бил третиран от неговата предшественичка Тереза Мей като „неизбежно и неблагоприятно метеорологично явление\".Джонсън направи изказването в Манчестър, където обеща нови инвестиции и ускоряване на преговорите за търговията в периода след излизането от ЕС и безмитни зони на пристанищата, за да се подпомогне икономиката на Обединеното кралство. ", "date": "2019.07.27", "title": "Борис Джонсън: Брекзит е огромна икономическа възможност"}
{"url": "http://www.cross.bg/politziyata-nachalnik-zayavi-1609979.html", "text": "/КРОСС/  В Румъния уволниха полицейски началник след убийството на 15-годишно момиче, което позвънило три пъти в полицията, за да съобщи за собственото си отвличане, съобщава БГНЕС. „Наредих уволнението на полицейския началник, защото са необходими драстични мерки\", заяви вътрешният министър Николае Мога.Момичето, идентифицирано като Александра, беше отвлечено в сряда, след като се опитало да се прибере в дома си в Добрословени, Южна Румъния, на стоп. В четвъртък сутринта тя успяла да се обади на спешния телефон 112 три пъти и да даде насоки на полицията за това къде я държи шофьорът, който я качил в колата си.Полицейският началник Йоан Буда заяви пред журналисти, че момичето крещяло по телефона „Той идва, той идва\", преди връзката да прекъсне. Роднини на Александра обвиниха полицията, че не е взела предупреждението на сериозно и когато се е задействала, е било твърде късно.Органите на реда претърсиха три сгради преди да открият къщата, в която е било държано момичето - над 12 часа след телефонните му обаждания. След това полицаите поискали заповед за обиск, която не се изисква при извънредни ситуации като тази, и изчакали до разсъмване за претърсването - 19 часа след последното обаждане на Александра.Органите на реда открили „човешки останки\", които се анализират и бижута, които момичето носело по време на отвличането си. 65-годишен заподозрян е бил открит в една от сградите и е в ареста за разпит, съобщават местни медии.„Оставките на всички, които са подходили по грешен начин към случая, довел до подобни трагични последствия, са наложителни\", заяви румънският президент Клаус Йоханис.От полицията признаха, че второ момиче, чийто родители докладвали изчезването й в същия район преди три месеца, може да е жертва на същия убиец. ", "date": "2019.07.27", "title": " В Румъния уволниха полицейски началник след убийството на 15-годишно момиче"}
{"url": "http://www.cross.bg/rydozem-srednogortzi-putya-1609982.html", "text": "/КРОСС/  До 30-ти юли е ограничено движението по пътя Средногорци - Рудозем за извършването на взривни работи. Те ще са в участък, който е в средата на трасето между двете населени места. Обходният маршрут е по направлението: Средногорци - Смолян (кв. „Устово\" - кв. „Райково\") - Рудозем и обратно.В момента по Програмата за трансгранично сътрудничество „ИНТЕРРЕГ V-A Гърция - България 2014-2020 г.\", финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. ", "date": "2019.07.27", "title": "Ограничава се движението по пътя Средногорци - Рудозем"}
{"url": "http://www.cross.bg/chyzhbina-iliyana-iiotova-1609981.html", "text": "/КРОСС/  На 12-тата среща на Асоциацията на българските училища в чужбина вицепрезидентът Илияна Йотова призова обучението на български език в чужбина да бъде утвърдено като средство за приемане във висше училище в България. Според вицепрезидента трябва да се спре използването на неверни исторически факти в страни, в които има българска диаспора и да се признае Кирило-Методиевото дело.Илияна Йотова откри в Пловдив конференция под надслов \"Съхранението на българския език и родовата памет по света - път към Родината\". Организатор е Асоциацията на българските училища в чужбина.Илияна Йотова, вицепрезидент: Езикът всъщност създава онази безкрайна духовна територия, на която пребиваваме всички ние. И която се надявам, че с обща помощ, и това, което полагаме като усилия, тази територия ще бъде принадлежност и на бъдещите поколения и на децата ни. Затова днес моето обръщение, моето слово, е към вас, уважаеми преподаватели. Не толкова към представителите на тези институции, които стоят пред вас, защото ние комуникираме непрекъснато помежду си - съветваме се, координираме нашите действия. Но сме наясно, че без вас, преподавателите, тази голяма мисия, за която говоря, няма как да бъде изпълнена.  ", "date": "2019.07.27", "title": "Пловдив е домакин на среща на Асоциацията на българските училища в чужбина "}
{"url": "http://www.cross.bg/barieri-prelez-vlak-1609983.html", "text": "/КРОСС/  Влак блъсна лек автомобил на релсите в село Труд, Пловдивско. Хората са слезли от влака, който се е движил по линията Карлово - Пловдив.Един човек е загинал при опит за неправомерно преминаване през жп прелез и това е шофьорът на автомобила,съобщиха от пресцентъра на БДЖ. Прелезът е бил с редовно задействана сигнализация и спуснати бариери.На въпросния прелез са ставали неведнъж тежки инциденти с жертви, като много недобросъвестни шофьори минават с колите на пуснати бариери.Снимка Трафик нюз", "date": "2019.07.27", "title": "Влак блъсна кола на прелеза в с. Труд, загина човек"}
{"url": "http://www.cross.bg/borisov-chyzhbina-ychilishta-1609986.html", "text": "/КРОСС/  Благодаря за патриотизма и за усилията, които полагате. Вие сте будители. С тези думи министър-председателят Бойко Борисов се обърна към участниците в Годишната конференция на Асоциацията на българските училища в чужбина, която се провежда в град Пловдив. Премиерът акцентира върху усилията на правителството, така че да се върнат в България повече български семейства, живеещи в чужбина и подчерта огромното значение на съвместната работа с Асоциацията на българските училища в чужбина. Направили сме връзка, за да може да централизираме усилията на ниво министерства, изтъкна премиерът Борисов. По думите му обратната миграция се случва, когато се осигурят по-добри условия за живот, но и се създадат условия, така че да бъдат подготвени децата на семействата, които искат да се върнат в България. Стотици семейства се обърнаха към нас с желание да се върнат, посочи министър-председателят.Вече работим в синхрон и съм убеден, че ще постигнем повече резултати, обърна се премиерът Борисов към представителите на българските училища в чужбина. Министър-председателят добави, че в бюджета за догодина ще бъдат отделени 2 млн. лв., с които допълнително да бъдат подкрепени настоящите усилия. Премиерът Бойко Борисов отбеляза сериозната подкрепа на правителството за сферата на образованието и напомни, че са осигурени 700 милиона лева за ремонти на близо 1000 училища в страната. ", "date": "2019.07.27", "title": "Борисов в Пловдив: Финансирането в образование е приоритет "}
{"url": "http://www.cross.bg/kradla-politzaite-kitaiiska-1609987.html", "text": "/КРОСС/  27-годишна джебчийка е задържана в София. Сръчната крадла откраднала пари и документи от китайска туристка, потвърдиха от СДВР.Жената, която е стара познайница на полицаите е в ареста за 72 часа.От МВР съобщават за още една нагла кражба.Тя е в Плевен от магазин за дрехи втора употреба. Ограбена е жена. Джебчийката е установена от полицаите, но все още я издирват.Преди два месеца китайски туристи сами задържаха мургава крадла във Велико Търново. Докато туристите разглеждали забележителностите 26-годишната Събка от Самоводене успяла да претараши чантите им. Очевидци заснеха видеото, което обиколи социалните мрежи, а джебчийката бе осъдена по бързото производство. ", "date": "2019.07.27", "title": "Нагла крадла ограби китайска туристка в София"}
{"url": "http://www.cross.bg/byri-milimetra-duzhdove-1609989.html", "text": "/КРОСС/  Тежки бури с проливни дъждове и буреносни ветрове удариха хърватския полуостров Истрия и залива Кварнер. Над района паднаха 8000 гръмотевици, предаде БГНЕС.Лошото време от Италия е предизвикало развитието на нови гръмотевични бури от северната част на Адриатическо море, както и образуването на мощна буря. \"Мълниеносната линия бавно се приближаваше до брега, така че морските кораби имаха няколко часа, за да се защитят\", съобщава метеорологичният портал в Истромет.Над района е духал силен вятър със скорост от 86 км/ч. 32 милиметра дъжд е паднал в Умаг и Новиград, докато станцията в Пореч, е регистрирала 15 милиметра дъжд. Температурата в цяла Истрия е паднала с пет градуса.От Истромет предупреждават, че през новата седмица се очакват ново застудяване на времето, проливни дъждове, силни бури и гръмотевични бури. ", "date": "2019.07.27", "title": "Адриатическото крайбрежие на Хърватия беше ударено от 8000 гръмотевици"}
{"url": "http://www.cross.bg/bulgariya-aleksandur-kmet-1609988.html", "text": "/КРОСС/  „Тук сме не от пресметливост, а за да градим история. Защото сме стъпили здраво на земята и знаем какво и как да го правим, знаем и можем да правим България още по- красива, истинска и добра. Защото в нас тупти едно истинско червено сърце.\" Това каза Александър Горчев, кмет на Велики Преслав пред 40 хиляди на Бузлуджа. Той припомни, че преди сто години, след Ньойския договор са се събрали български граждани под балкона на Иван Вазов. „Днес до епичната Шипка и великата Бузлуджа сме отново заедно, водени от желанието да покажем един нов път. Заслужаваме го ние и нашите деца, майки и бащи, синове и внуци. Заслужава го България. Да оставим назад покрусата. Знаем, че БСП може и е честно тя да управлява. Ние сме на ход през есента! Да живее България и БСП!\", каза Горчев. „Всички ние сме тук, защото обичаме България. И всяка година идваме тук не по лъскави магистрали, а по пътеките на историята, на нашата истинска и неподправена\", каза още кметът на Велики Преслав. Водещият на събитието, Александър Симов и депутат от ПГ на „БСП за България\", каза пред събралите се, че 18 от претендентите за кметове на БСП не са заемали длъжности в органите на местното самоуправление и са млади хора. „96% от номинираните за кметове на общини са завършили поне едно висше образование, а мнозина от тях имат и втора специалност. Това показва стремежа ни да залагаме на изявени личности, които са с нужната компетенция, образование и възможности. БСП видимо се подмладява и това си личи и по кандидатите ни\", каза още той.Александър Вачев, кандидат за кмет на „Триадица\", София: Призвани сме да предложим алтернативата„През целия си съзнателен живот съм работил за благото на хората. Приемам предизборната надпревара не просто като състезание на програми, а като мисия в полза на гражданите.\" Това каза кандидатът за кмет на столичния район Триадица на БСП Александър Вачев. По думите му през последния четвърт век в България доминира пазарният фундаментализъм,  неравенствата постоянно се задълбочават, а публичният сектор е пред колапс. Той обясни, че управляващите не ги интересуват нуждите на гражданите. „ Всичките им усилия са насочени в пиара. В тази ситуация, в която политиката обслужва шепа приближени до властта, а не хората, ние, социалистите, сме призвани да предложим алтернатива\", категоричен бе той. Вачев припомни, че България имаше образование на изключително високо ниво и достъпно здравеопазване, а сега и двете социални сфери са превърнати в „стока\".   ", "date": "2019.07.27", "title": "Александър Горчев, кмет на Велики Преслав на Бузлуджа: Ние сме на ход през есента!"}
{"url": "http://www.cross.bg/trafik-otnovo-evropa-1609990.html", "text": "/КРОСС/  Отново е натоварен трафик през гранично контролно пропускателен пункт „Капитан Андреево\". За последното денонощие оттам са преминали 10 хиляди автомобила. Същият трафик беше отчетен и миналата събота.Причината за рекордния брой автомобили е придвижването на пътуващи от Западна Европа за Турция. На граничния пункт работят девет трасета за автомобили и едно за автобуси, съобщи БНР.Очаква се движението да бъде натоварено в тази посока и през първите седмици на август, след което трафикът ще се обърне към Западна Европа. ", "date": "2019.07.27", "title": " Отново натоварен трафик през ГКПП „Капитан Андреево“"}
{"url": "http://www.cross.bg/-godishna-lorimur-kilimandzharo-1609970.html", "text": "/КРОСС/  Американката Ан Лоримър установи нов световен рекорд, изкачвайки върха Килиманджаро на 89-годишна възраст, съобщи телевизия ABC 15.„Имаше момент, когато наистина бях обезпокоена, защото паднах малко преди изкачването...Имах силна болка встрани и не можех да дишам дълбоко. Боях се, че ако не получа достатъчно кислород, няма да мога да тръгна\", заяви Лоримър, след като се върна у дома.По думите й цялото пътуване в Африка и обратно, включително с изкачването, й е отнело 9 дни. ", "date": "2019.07.27", "title": "89-годишна американка изкачи Килиманджаро"}
{"url": "http://www.cross.bg/dvizhenieto-trakiya-vreme-1609971.html", "text": "/КРОСС/  В събота от 23 ч. до 24 ч. ще бъде спряно движението в двете посоки в участъка от пътен възел „Българово\" до пътен възел „Бургас - запад\" на автомагистрала „Тракия\" от км 350 до км 358, съобщиха от Агенция „Пътна инфраструктура\".За да не се затруднява трафикът през деня, късно вечерта ще се монтира рамка на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол).По време на ограничението движението ще се пренасочва по обходен маршрут: от пътен възел „Българово\" при км 350 на АМ „Тракия\" по пътя през с. Българово, по път I-6 кв. „Ветрен\" - Бургас и обратно.Необходимо е шофьорите да карат внимателно, със съобразена скорост и да спазват стриктно пътната сигнализация, призовават от АПИ.Междувременно стана ясно, че отворено за движение е платното за София от магистрала „Струма\" край Благоевград. Отсечката беше затворена за няколко дни заради профилактика на фуга на моста. Заради очаквания интензивен трафик към Гърция през почивните дни, ще са отворени и двете платна от магистралата.От  понеделник ще започне профилактика на лентата за \"Кулата\". През това време шофьорите ще използват главния път Е79 през Благоевград.  А от 7.30 тази сутрин до 19 тази вечер ще бъде ограничено движението при 133-тия километър на магистрала „Тракия\" в района на Войводиново. Причината са текущи ремонти. Движението по основното трасе няма да се спира.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.07.27", "title": "Спират движението на „Тракия“ за час заради тол системата "}
{"url": "http://www.cross.bg/dypka-aiinshtaiin-teoriya-1609968.html", "text": "/КРОСС/  Светлината, идваща от звезда, орбитираща около масивната черна дупка в центъра на галактиката ни, осигури ново доказателство в подкрепа на Общата теория на относителността на Албърт Айнщайн, съобщиха Ройтерс и ДПА.Звездата SO-2 е с маса около 10 пъти по-голяма от Слънцето. Учените са я изследвали по 16-годишната й елиптична орбита около свръхмасивната черна дупка Стрелец А в центъра на Млечния път на 26 000 светлинни години от Земята. Те установиха, че поведението на светлината от звездата, докато се е изплъзвала от екстремното гравитационно привличане на черната дупка с маса четири милиона пъти колкото на Слънцето, съответства на предвиденото от Айнщайн.„Айнщайн е прав, поне засега\", каза Андреа Гез, професор по физика и астрономия в Университета на Калифорния в Лос Анджелис, която е един от ръководителите на изследването.Преплитането на пространството и времето близо до черната дупка отговаря на теорията на Айнщайн, докато законът за всеобщото привличане на Нютон не би могъл да го обясни.„Дълго време Нютон дава най-доброто описание на гравитацията, но то започва да се изтърква по краищата\", каза Гез и допълва: „Айнщайн осигурява по-пълна теория. Днес виждаме, че и теорията на Айнщайн започва да се изтърква по краищата\". Затова след време ще е необходима по-пълна теория на гравитацията.Общата теория на относителността „показва уязвимост\", защото не обяснява напълно какво се случва с гравитацията вътре в черната дупка.Учените са работили с обсерваторията Кек на Хавай. Те са използвали ефекта гравитационно червено изместване. Според теорията на Айнщайн дължината на вълните на електромагнитната радиация, включително и на светлината, се удължава при избягването на гравитацията от масивен космически обект като черна дупка. Фотоните изразходват енергия при това изплъзване, но винаги се движат със скоростта на светлината.Това означава, че изгубената енергия се проявява чрез промяна на електромагнитната честота, а не със забавяне на скоростта. Резултатът е изместване към червено в електромагнитния спектър. ", "date": "2019.07.27", "title": "Звезда, орбитираща около масивна черна дупка, подкрепи теорията на Айнщайн "}
{"url": "http://www.cross.bg/georgieva-kristalina-bitkata-1609977.html", "text": "/КРОСС/  Българка в битката за шеф на Международния валутен фонд /МВФ/. Сред групата от петима кандидати е и Кристалина Георгиева. Това съобщи френски представител, цитиран от Ройтерс.65-годишната Георгиева вероятно ще бъде подкрепена от източноевропейските държави, но кандидатурата й ще изисква промяна на правилата. Според тях заемащите този пост трябва да са под 65 години. Кандидатурите трябва да се обявят между 29 юли и 6 септември. ", "date": "2019.07.27", "title": "Кристалина Георгиева е в битката за шеф на МВФ"}
{"url": "http://www.cross.bg/dobrev-kiril-byzlydzha-1609974.html", "text": "/КРОСС/  Мая Манолова е най-подходящият кандидат за кмет на София. Това заяви за NOVA Кирил Добрев по време на събора на партията на Бузлуджа. Под върха социалистическата партия отбелязва своята 128-ма годишнина. Честванията са под мотото \"Бузлуджа 2019 - Единни за България\".По думите му месните избори са голям приоритет на организацията. \"На тези избори БСП ще успее да извади ново поколение политици, подготвени през последните 3 години. За оставки не мислим, защото знам, че можем да спрем феодалното управление в българските общини\", каза Добрев.Добрев обясни, че предизвикателствата на местния вот ще бъдат много. \"Ако започнем с машинния вот, тъй като на изборите те се използват, за да стане по-лесно и са изключително важни. Спирането на държавната субсидия също ще бъде на дневен ред\", отбеляза той.Според него субсидиите са на последно място. \"Трябва да имаш енергия, кауза и сила, както и хора, които да застанат. Ние ще успеем и с новите условия да се справим и да спечелим изборите\", каза още Кирил Добрев.\"Не мисля, че Бузлуджа е изпитание. Оттам левицата черпи сили и енергия. Със стартирането на нашата кампания за местния вот, БСП ще има сили да победи\", каза Кирил Добрев от БСП.Добрев коментира и актуалната тема от последните седмици за чумата в страната. \"Не е нещо, което е непредизвестено. На път е да бъде ликвидиран цял сектор от българското земеделие, което се знае от година и половина. Правиха се безумни огради, станахме за смях пред цяла Европа\", заяви Кирил Добрев.Левицата вече проведе национално съвещание в Габрово. Днес се очаква обръщението на Корнелия Нинова към симпатизантите. Предстоят и срещи на ръководството на партията и депутатите от парламентарната й група с участници в събора. ", "date": "2019.07.27", "title": "Кирил Добрев: Мая Манолова е най-подходящият кандидат за кмет на София"}
{"url": "http://www.cross.bg/moshino-voda-avariya-1609973.html", "text": "/КРОСС/  Поредна голяма авария остави без вода жителите на пернишките квартали „Изток\", „Мошино\" и „Тева\", както и селата Люлин и Големо Бучино. Водоподаването е спряно късно снощи заради теч в квартал „Мошино\".В трите квартала живее половината население на Перник, а аварията е втора поред в района за тази седмица, съобщи БНР.От сутринта екипи на ВиК работят по отстраняването ѝ.„Заради зачестилите през горещините течове, преминахме на 12-часов режим на работа\", каза управителят на дружеството Иван Витанов. ", "date": "2019.07.27", "title": "Голяма авария остави половин Перник без вода"}
{"url": "http://www.cross.bg/lyube-raiihstaga-sgradata-1609976.html", "text": "/КРОСС/  Новооткрити архивни документи хвърлят нова светлина върху опожаряването на Райхстага на 27 февруари 1933 г. - събитие, което изиграва ключова роля за укрепването на властта на нацистите в Германия.Според свидетелски показания, които никога не са били оповестявани публично, сградата на германския парламент в Берлин вероятно е запалена от самите нацисти. Партията на Адолф Хитлер използва пожара като повод да оправдае извънредния декрет, с който обвинява комунистите за инцидента и му позволява да смаже съпротивата.Германската медийна група Redaktions Netzwerk Deutschland (RND), публикува свидетелски показания от 1955 година, открити в архивите на съда в Хановер. Те са дадени от Ханс-Мартин Ленингс, бивш член на паравоенното нацистко подразделение Щурмабтайлунг, повече познато като СА . Той твърди, че лично е откарал 24-годишния холандски комунист Маринус Ван дер Любе до Райхстага в нощта на пожара.В показанията си Ленингс заявява, че когато той и колегите му от СА закарали Любе с камиона до германският парламент „от сградата вече се разнасял мирис на изгоряло и имало облаци дим в залите\". Не става ясно обаче защо СА са откарали комуниста от лечебницата, в която се намирал, до Райхстага, но в показанията ясно се посочва, че сградата вече е била в пламъци по времето на пристигането им.По-късно Ван дер Любе е обвинен в подпалвачество, осъден за палеж и екзекутиран, след като си признава, че е извършил деянието сам. Той посочва, че е искал действията му да послужат за всеобщо въстание на комунистите срещу нацистите. Четирима други обвиняеми по случая са оправдани - решение, което разгневява Хитлер.Ленингс, който умира през 1962 година, посочва в показанията си, че той и колегите му протестирали срещу ареста на Ван дер Любе. „Бяхме напълно убедени, че Ван дер Любе не може по никакъв начин да е подпалвачът, защото,според видяното от нас Райхтагът вече беше в пламъци, когато го докарахме пред сградата\", посочва в показанията си Ленингс.Той твърди, че заедно с други свидетели е бил арестуван и принуден да подпише документ, в който отрича да знае за инцидента. По-късно почти всички, замесени в случая с пожара в Райхстага, са екзекутирани. Ленингс обаче бил предупреден и успял да избяга и да се укрие в бивша Чехословакия.Той поискал показанията му да бъдат записани през 1955 година - в случай, че делото за подпалването на Райхстага бъде подновено.С оглед на новите доказателства в момента историците са раздвоени по въпроса кой точно е подпалил германския парламент. Повечето са съгласни с тезата, че Ван дер Любе е действал сам, докато други обвиняват висши нацистки функционери в умишленото подпалване на сградата, за да оправдаят смазването на опонентите си.През 2008 година Германия посмъртно оправда Ван дер Любе по силата на приет през 1998 година закон, с който бяха отменени всички присъди на хора, извършили престъпления и осъдени по време на нацисткия режим. ", "date": "2019.07.27", "title": "Архивите говорят: Нацистите, а не комунистите, подпалили Райхстага през 1933 г"}
{"url": "http://www.cross.bg/kyinsland-zhelaniya-poslednite-1609972.html", "text": "/КРОСС/  Вдъхновени от служители на \"Бърза помощ\", които отвели умираща жена на плаж, властите в австралийския щат Куинсланд оповестиха, че пускат в движение линейка, която ще удовлетворява последните желания на пациенти преди смъртта им, предаде Франс прес. През 2017 г. линейка се отклонила от маршрута си към болница в Куинсланд по настояване на пациентка, която искала за последен път да види океана, преди да умре. На снимка се вижда, че в Хърви бей, на 300 км северно от Бризбейн, служител на \"Бърза помощ\" е застанал до носилка и е вперил поглед в .Тази седмица правителството на щата Куинсланд оповести, че линейка ще бъде преоборудвана. Тя ще се използва, за да се удовлетворят последните желания на пациенти, които ще могат да се срещнат с децата, внуците си или да посетят музей.\"Удовлетворяването на последните желания на хора е предизвикателство, тъй като е възможно пациенти да се затрудняват да ходят, да стоят седнали или да дишат без кислороден апарат\", заяви министърът на здравеопазването на Куинсланд Стивън Майлс.Тази инициатива, която е единствена по рода си в Австралия, следва примера на холандска програма.\"Програмата \"Амбюлънс уиш Куинсланд\" ще позволи на преминали медицинско обучение доброволци да помогнат на хора да осъществят последните си желания\", отбеляза министърът. ", "date": "2019.07.27", "title": "От \"Бърза помощ\" ще изпълняват последни желания на умиращи пациенти ... в Австралия"}
{"url": "http://www.cross.bg/banov-kmeta-boil-1609975.html", "text": "/КРОСС/  Министърът на културата Боил Банов пристигна в Пловдив и спря събарянето на опасния тютюнев склад на бул. \"Христо Ботев\", което беше планирано от общината за днес.Неговото премахване трябваше да започне в 9 часа, има и заповед на кмета за това. Заради изясняване на документацията, разрушителни дейности не бяха предприети.Малко след 10 часа движението по централния бул. „Христо Ботев\" беше спряно, а багерите в готовност да пристъпят към сградата. Министърът пристигна на място и заяви, че складът е част от ансамблов паметник на културата и не може да бъде разрушен.Трябва да бъде направен проект, който да съхрани фасадата ѝ, а дотогава сградата, която е в окаяно състояние, да бъде обезопасена, обясни Банов.Спирам бутането емоционално, но ако трябва ще го спра и физически. Ако никой не спре документално събарянето, ще го пазя на място цяла отпуска, коментира Боил БановМинистърът отхвърли твърдението на кмета на Централен Георги Стаменов, че сградата не е ансамблов паметник на културата и обяви, че ще търси отговорност от НИНКН, които не са спрели събарянето. По думите му нарушена е и процедурата, защото кметът Иван Тотев не е подписал доклада на Комисията, изготвен преди повече от година. Без подписа му не може да се пристъпи към събаряне, каза още министърът.Какво е мнението на кмета, на НИНКН, на кмета на Централен, колосално няма никакво значение. Аз съм този, който в момента е длъжен да опазва културното наследство и го правя със сърце и съвест.Боил Банов е бил сигнализиран в Черна гора за намеренията на собствениците да съборят сградата, но не от медиите. Отказа да  назове от кого, преди да направи проверка по случая и в НИНКН.Той ще разговаря и с кмета Иван Тотев за спасяването на склада, както и за намеренията на местната власт да отнеме галерията на Гладстон от Дружеството на пловдивските художници. Договорките трябва да се спазват, е позицията на министърът.  ", "date": "2019.07.27", "title": " Боил Банов спря бутането на опасния тютюнев склад в Пловдив"}
{"url": "http://www.cross.bg/masovo-preplyvane-rekata-1609978.html", "text": "/КРОСС/  Масово преплуване на река Дунав. Традицията се провежда за 62-ри път край Свищов. Плуването няма състезателен характер.Преценката от пръв поглед за дължината на трасето лъже, убеден е Владимир. А той познава реката по-добре от петте си пръста, тъй като е плувал този един километър десетки пъти.Опасното е, че има много силно течение и реално се преминават 4-5 километра по течението. Човек, ако почне да гледа брега, започва да се стресира. Необходимо е човек да може да плува поне 200 метра без да се уморява иначе пречи на останалите, обясни Владимир Петров.Плувците са на групи. И при бързите, и при по-бавните обаче има спасители с лодки, които са готови да помогнат във всеки един момент от маршрута.За първи път го плувах на седем години с плавници още по времето на комунизма. Ние тук сме свързани с реката. За нас това да отидем до границата на друга държава и да преплуваме до българския бряг е нещо, което го очакваме цяла година, разказва участник в традицията. ", "date": "2019.07.27", "title": "Масово преплуване на река Дунав"}
{"url": "http://www.cross.bg/poleti-zakusneniya-vuzdyshnite-1609960.html", "text": "/КРОСС/ Министърът на транспорта, информационните технологии и съобщенията Росен Желязков разпореди на ГД \"Гражданска въздухоплавателна администрация\" (ГД ГВА) да започне проверки на въздушните превозвачи, опериращи от и до България. Това съобщиха от МТИТС във връзка със зачестилите закъснения на полети.Инспекторите на ГД ГВА ще следят за спазването на европейското законодателство, за създаването на общи правила за обезщетяване и помощ на пътниците, при отказан достъп до борда на самолета, отмяна на полет или голямо закъснение.От превозвачите се изисква да предоставят информация за причините за закъсненията или отмяната на полетите. ", "date": "2019.07.27", "title": " Проверяват въздушните превозвачи от и до България заради закъснения на полети "}
{"url": "http://www.cross.bg/seriya-ot-zemetreseniya-vzeha-zhertvi-vuv-filipinite-1609959.html", "text": "/КРОСС/  Трусовете са регистрирани в архипелага Батанес. Първите два са били със сила 5,4 и 6 по Рихтер. няколко часа по-късно е последвал трус с магнитуд 5,7. Сред най-засегнатите е остров Итбаят, с население около 2 800 души. Предупреждение за цунами не е издавано.Повечето жертви са затрупани докато са спели. В ход е акция по спасяването на оцелели и разчистването на отломки. Филипинте са част от т.нар. Тихоокеански огнен пръстен, който е силно сеизмично активна зона.", "date": "2019.07.27", "title": "Серия от земетресения взеха жертви във Филипините "}
{"url": "http://www.cross.bg/merki-svine-stopanstva-1609961.html", "text": "/КРОСС/  България спазва стриктно европейските правила за справяне с африканската чума. Това заяви министърът на земеделието Десислава Танева в ефира на Нова телевизия и предаването „Събуди се\". Има пътна карта за справяне със заболяването. Ние само трябва да приложим правилата така, както науката в Европа и по света ги е открила. Въпросът е да направим така ,че да ограничим щетите от това. Истината е, че трябва да сме безкомпромисни спрямо болестта. Ние ще вземем мерки по отношение на определянето на санитарни зони и всички рискови фактори там трябва да бъдат елиминирани, каза министърът.По думите на Десислава Танева свинете в личните стопанства са един от основните рискове за разпространение за заразата. По отношение на личното стопанство без мерки за биосигурност истината е една - това са малко на брой свине на фона на консумацията на свинско месо в България. При личното стопанство обаче става въпрос за малко на брой свине, но за много на брой хора. Фактът, който трябва да приемем е, че тези лични стопанства с по едно-две до три свине, са обикновено част от традицията, но нямат мерки за биосигурност и са един от основните рискове за разпространение за заразата. Хората в засегнатите региони трябва да разберат, че в тази ситуация не могат да гледат свине за около година, добави тя.Министърът беше категорична, че са взети всички необходими мерки. Към днешна дата нямаме и не очакваме да излязат положителни проби за африканска чума у нас. Юли и август са пикът на това заболяване, каза Танева.България е 12-тата държава в ЕС, в която навлезе чумата. Ние обаче сме държавата с най-малко  огнища и най-малко пострадали стопанства, каза тя и добави, че предстоят още по-рестриктивни мерки срещу разпространяването на заболяването. Ще поговорим с хората да си умъртвят животните. Чехия се справи с проблема заради това, че на територията на цялата страна, освен дивите свине, е унищожила личните стопанства веднага, за да не достигне заразата свинекомплексите, добави тя.Земеделският министър заяви, че местата за загробване са избрани от експерти и са изключени всички рискове за почвата и водата. ", "date": "2019.07.27", "title": "Десислава Танева: Имаме пътна карта за справяне с африканската чума"}
{"url": "http://www.cross.bg/efrem-novi-chasa-1609963.html", "text": "/КРОСС/  Мощите на свети Ефрем Нови, наречен светецът светкавица, пристигат в Сухиндол по случай празника на града на 2 август. Иконата, в която са вградени мощите на Великия божий Угодник пристига в петък в 10 часа в храм \"Св.св.Петър и Павел \" и ще остане за поклонение през целия ден. В 17 часа ще бъде отслужен Молебен за здраве, а в 17.30 часа ще бъдат представени книгите за великия Божий угодник на Светата  ни църква \"Свети великомъченик и чудотворец Ефрем Нови\" и детската \"Светецът светкавица\".   За Св. Ефрем се знае, че чува молитвите на вярващите много бързо и помага за страшни болести като рак, психични разстройства, сърдечни болести. Чудесата на Свети Ефрем Нови не познават граници. Традиционно на 2 август в Сухиндол е огромен празник с панаир, различни културни прояви, но тази година за първи път чудотворни мощи пристигат за големия ден на града.", "date": "2019.07.27", "title": " Мощите на свети Ефрем Нови пристигат в Сухиндол"}
{"url": "http://www.cross.bg/f-bulgariya-iztrebitelite-1609962.html", "text": "/КРОСС/   Ако на 31 юли не се открие сметката и не се приемат актуализациите в бюджета, договорът за изтребителите F-16 може да се срине. Около това време се обединиха бившият министър на отбраната Тодор Тагарев и експертът по сигурност и бивш депутат от БСП Славчо Велков в ефира на „Събуди се\". Ако президентът Румен Радев наложи вето на актуализацията на Закона за държавния бюджет, България ще изпусне сроковете за заплащането на самолетите.F-16 е най-добрият изтребител, най-добрият самолет, който България може да си позволи. Това каза бившият министър на отбраната Тодор Тагарев. Сравнението от ценова гледна точка на\"Грипен\" C  и D и F-16 blocк 70 въобще не е правомерно, категоричен е той. Тагарев уточни, че разходите за мита, които ще плати България, всъщност ще останат в бюджета. Мита за изтребителите ще има, ако България реши това. Те не се получават от доставчика, те са въпрос на вътрешно законодателство.  Ако ние кажем, че има 20% мито, то те чисто счетоводно се прехвърлят от една графа на бюджета в друга и си остават в държавния бюджет, обясни той.Експертът по сигурност и бивш депутат от БСП Славчо Велков обясни, че разходите по изтребителите F-16 след сключването на договора са допълнителни, съпътстващи, а не скрити. Те ще трябва да бъдат заплащани в момента на сключване на сделката и впоследствие. Бих ги определил още и като разходи с неясен произход. Какво имаме върху тези 2,2 млрд.? В четирите договора не се говори за митата, които трябва да се платят. Приблизително ще бъдат около четвърт милиард лева. Не се говори за транспортните разходи, тъй като в онова, което е предвидено има интересна клауза, че ако нещо се случи с доставката по време на транспорта, България ще поеме всички разходи за това. Със заповед на министъра имаше работна група от 10 души, която направи доклади и протоколи, които никак не са приятни и в които има над 30 неясноти, свързани с цената, в които групата излишно предупреждава с подписите си, че това са неизгодни договори, заяви експертът. F-16 е най-добрият самолет, който България не може да си позволи, защото се раздели 4,5 млрд. на 36, ще видите, че не прави 185 млн. долара един  самолет - за колкото ги купуваме ние. Във вида, в който ние ще получим изтребителите, те ще могат да изпълняват въздушна полиция и да ходят на мисия. Според договора обаче пише, че отиването на мисии ще се определя от САЩ. Този самолет не може да оперира от никъде другаде извън базата Граф Игнатиево, посочи Велков. ", "date": "2019.07.27", "title": "Експерти: Ако не платим на 31 юли, сделката за F-16 може да се срине "}
{"url": "http://www.cross.bg/zapoved-godini-plovdiv-1609958.html", "text": "/КРОСС/  Тютюнев склад на булевард „Христо Ботев\" в Пловдив ще бъде съборен, а движението днес и утре ще бъде спряно в едната посока. Сградата е опасна и има заповед за премахването, но процедурата беше спряна за 4 години заради обжалване.Премахването на опасната сграда се забави с години заради делата в Административния съд, които собствениците заведоха. В сградата вече не живеят и клошари, които преди време бяха тук, тъй като тя е опасна за обитаване.Складът няма статут на паметник на културата, но е част от исторически ансамбъл - съобщиха от районната администрация. Това е потвърдено от института за недвижимо наследство към Министерството на културата. Преди пет години кметът на район „Централен\" издал заповед за събаряне, но процедурите спрели реалните действия.Георги Титюков - заместник-кмет на Пловдив: Аз се радвам, че макар и късно, наистина ще бъде обезопасена там територията около него и че тази заповед може би е изиграла ролята на катализатор на ускорител на процесите между съсобствениците да се разберат.Хората от квартала имат различни мнения за съдбата на сградата.Собствениците на сградата съобщиха, че ще финансират събарянето, както и че ще оставят някои от фасадите и трафопост, който захранва с електричество част от квартала. ", "date": "2019.07.27", "title": " Промени в движението заради бутането на полуразрушен тютюнев склад в Пловдив "}
{"url": "http://www.cross.bg/trump-meksiko-granitzata-1609964.html", "text": "/КРОСС/  Върховният съд на САЩ постанови, че пари на Пентагона могат да бъдат използвани за изграждането на стена по границата с Мексико. Става дума за 2,5 милиарда долара. Решението се смята за победа за президента Доналд Тръмп.Решението на Върховния съд е взето с 5 на 4 гласа. То вдига забраната за използването на средства на министерството на отбраната, наложена от по-долна инстанция. Това означава, че администрацията на президента Доналд Тръмп може да пренасочи сумата от 2,5 милиарда долара и да започне изграждането на съоръжението. На практика съществуващите до момента бариери в щатите Калифорния, Аризона и Ню Мексико ще бъдат заменени с по-стабилни конструкции.В Туитър президентът Тръмп определи решението като \"голяма победа\". Изграждането на стена в граничните райони с Мексико беше сред основните обещания на Тръмп по време на предизборната му кампания през 2016 година.Демократите реагираха остро на постановлението. Председателят на Долната камара на Конгреса, контролирана от тях, Нанси Пелоси заяви, че Върховният съд е разрешил на Доналд Тръмп да открадне пари на военните и да ги похарчи за скъпа и неефективна стена по границата. На подобно мнение са и много неправителствени организации, според които евентуален строеж ще окаже негативно влияние и върху природата в съответните щати. Междувременно САЩ сключиха споразумение за мигрантите с Гватемала. По силата на документа мигрантите от Хондурас и Ел Салвадор се задължават да искат убежище в Гватемала, а не да продължават към Съединените щати. ", "date": "2019.07.27", "title": "Пари от Пентагона ще се използват за стената по границата на САЩ с Мексико "}
{"url": "http://www.cross.bg/muzh-pochina-na-ayazmoto-v-stara-zagora-1609967.html", "text": "/КРОСС/  Рано тази сутрин в старозагорския парк Аязмото почина мъж. Той бил редовен посетител, движил се винаги с компания. На връщане от днешната разходка, малко след бариерата на източната алея, мъжът паднал внезапно на земята.Хората се опитали да му помогнат и повикали спешна помощ. Лекарският екип пристигнал веднага, но само констатирал смъртта на мъжа.На мястото на инцидента униформени разпитват свидетели и очевидци. ", "date": "2019.07.27", "title": "Мъж почина на Аязмото в Стара Загора "}
{"url": "http://www.cross.bg/vodata-stantziya-simeonovgrad-1609966.html", "text": "/КРОСС/  Проблеми с водата в Симеоновград. Вече 12 години хиляди жители на града не могат да пият вода от чешмите си. Причината е високо съдържание на манган, който прави водата негодна. Тя спира често, а след спирането, дни наред тече черна. Ако проблемът е отдавна, то още по-тежък става той в летните месеци и в жегата.През седмицата хората в Симеоновград поискаха среща с ВиК и с общината. Те разказаха, че от масовия протест преди 4 години, няма промяна със състоянието на водата. Отправени са няколко сондажа, но не е открит достатъчен дебит на водата. Остава единствено решение - пречиствателна станция, която обаче е изключително скъпа.Следващият етап е пречиствателна станция и частично подмяна на трасето след пречиствателната станция, а дори да се построят нови сондажи, те ще бъдат омангарени, понеже в долното поречие на Марица има манган, каза директорът на ВиК-Хасково - Тодор Марков.Преди много години водихме кореспонденция с МРРБ. Възстановихме исканията за прочиствателна станция за обезманганяване на водата. Хората имат нужда от нея и са прави в исканията си, каза още кметът на Община Симеоновгад - Милена Рангелова.Единственият вариант е да бъдат отпуснат милиони от Министерството на регионалното развитие и благоустройството за пречиствателната станция. ", "date": "2019.07.27", "title": "Проблеми с водата в Симеоновград"}
{"url": "http://www.cross.bg/karanikolov-folksvagen-hyundaii-1609965.html", "text": "/КРОСС/  Министърът уточнява, че все още няма окончателно решение от страна на \"Фолксваген.  На този етап България и Турция остават в състезанието. Убеден съм, че направихме всичко съобразно българското и европейското законодателство, предложихме изключително добри условия. Надявам се, че те ще бъдат прегледани и оценени още веднъж, преди да се вземе финалното решение.Това заявява в интервю пред \"24 часа\" министърът на икономиката Емил Караниколов.Според него се търси възможност да се оптимизира офертата, спазвайки изцяло нашето законодателство и европейските директиви.Запитан търсите ли други възможности за привличане на компания, която произвежда автомобили, Караниколов казва: \"Ако трябва да съм напълно коректен, след срещата с автомобилния клъстер в края на 2017 г. българската държава изпрати предложения за стратегическо партньорство до двама инвеститори, единият беше \"Фолксваген\", другият извън ЕС.\" Той уточнява, че това е южнокорейската компания  \"Хюндай\". \"И там сме в начални преговори, но все пак трябва да изчакаме процедурата с инвеститора, с когото сме я започнали. Така ще е коректно, а не, докато все още сме в състезанието, да започваме разговори с някой друг. През 2017 г. изпратихме писмо до \"Хюндай\", а след това \"Фолксваген\", но първо ни отговори германската компания и започнахме разговори с нея.Ако тя избере да строи завод в Турция, ще продължим преговорите с \"Хюндай\", заявява Караниколов.По думите на министъра на икономиката от анализа, който \"Фолксваген\" е направил, наистина се доказа становището на автомобилния клъстер, че страната ни има готовност да произвежда автомобили.Караниколов уточнява, че имаме 250 компании, които са в автомобилния сектор, заети са 65 000 души. \"Преди десетина дни с автомобилния клъстер бяхме на среща при премиера Бойко Борисов и си поставихме цели да удвоим размерите в бранша - с около 120 000 заети в сектора и около 500 компании\", съобщи министърът на икономиката. Той е убеден, че дори и  \"Фолксваген\" да не избере България, е сигурен, че много от дистрибуторите и подизпълнителите на компанията ще дойдат и у нас, предвид, че сме в ЕС и че имаме добри условия.Караниколов отбелязва, че и  IT секторът се развива много добре. Приветствам и Столична община за развитието на IT технологиите, тя се справя блестящо. София е 10-ия град в Европа по развитие на тази индустрия. Световната банка отвори офис в \"София Тех парк\", а \"Бош\" откри научно развоен център. Наскоро връчих на \"Акронис\" - спонсор на \"Челси\" и \"Арсенал\", на отбори от Формула 1, сертификат за клас инвеститор. Те разширяват научно изследователския си център в България, правят европейски център за изследователска и развойна дейност за кибернетична защита, AI и Blockchain проекти. А колкото за големите инвестиции, има две запитвания за изграждане на завод за батерии за електрически автомобили, коментира Караниколов. Той отбелязва още, че има амбицията ВМЗ Сопот да произвежда дронове. ", "date": "2019.07.27", "title": "Емил Караниколов: Преговаряме с \"Хюндай\", ако \"Фолксваген\" отиде в Турция"}
{"url": "http://www.cross.bg/voiina-vtorata-svetovna-1609946.html", "text": "/КРОСС/ 1147 г. - Основаван е град Москва - настоящата столица на Русия.1302 г. - Византийско-османски войни: В Битката при Бафей Османският емират отбелязва първата си съществена победа срещу Византийската империя.1720 г. - Великата северна война: Провежда се морската битка при Гренгам - втората важна победа на морския флот на Русия, с която се преустановява доминацията на Швеция в Балтийско море.1794 г. - Френската революция: Арестуван е Максимилиан Робеспиер заради призивите му да бъдат екзекутирани 17 000 „врагове на Революцията\".1866 г. - Чрез постоянен трансатлантически телеграфен кабел е установена телеграфна връзка между САЩ и Англия.1878 г. - Руско-турска война (1877-1878): Руски войски навлизат във Варна и освобождават града от османска власт.1903 г. - Осветена е църквата „Свети Седмочисленици\" в София.1921 г. - Научен екип от Университета в Торонто, ръководен от биохимика Фредерик Бантинг, доказва, че хормона инсулин регулира кръвната захар.1941 г. - Втората световна война: Япония започва окупация на Френски Индокитай.1942 г. - Втората световна война: Приключва Първата битка при Ел Аламейн, в която Обединените нации спират последното настъпление на силите на Оста в Египет.1949 г. - Първият реактивен пътнически самолет, английският de Havilland Comet, извършва първия си полет.1953 г. - Приключва Корейската война: САЩ, Народна република Китай и Северна Корея подписват примирие. Президентът на Южна Корея отказва да подпише примирието, но обявява, че ще го спазва.1955 г. - Възстановен е суверенитета на Австрия след 17-годишна окупация от Обединените нации, последвала Втората световна война.1972 г. - Прототип на реактивният изтребител F-15 полита за първи път.1974 г. - Конгресът на САЩ открива процедура по импийчмънт на президента Ричард Никсън във връзка със аферата Уотъргейт.1990 г. - Беларус обявява независимост от СССР.1993 г. - Израел атакува Южен Ливан в отговор на ракетните атаки на арабската терористична организация Хизбула.2002 г. - По време на авиошоу на летището край Лвов (Украйна) изтребител Су-27 се врязва в зрителите - загиват 78, а 115 са ранени.2012 г. - Откриване на XXX Летни олимпийски игри в Лондон ", "date": "2019.07.27", "title": "27 юли в историята"}
{"url": "http://www.cross.bg/tema-byrgas-dimitur-1609951.html", "text": "/КРОСС/  „Тази събота и неделя\" изпраща още един успешен телевизионен сезон с две предавания от морския бряг.В съботната сутрин Жени Марчева и Диана Любенова ще бъдат на живо от Бургас в звездната компания на треньора - емблема на бургазлии Димитър Димитров - Херо, който наскоро отбеляза своя 60-годишен юбилей.Сред специалните гости в изнесеното студио на bTV ще бъде още актьорът Юрий Ангелов, който от години не заменя Бургас и морето за нищо на света.Водещите ще срещнат зрителите и с най-известното семейство на пожарникари - Станислав и Цветомила Райчеви, добре познати и благодарение на победата на Станислав в MasterChef 2018.;Данчо Караджов и Иван Лечев също ще разкажат за новите си проекти и летните си турнета;за Бургас, морето и изборите - гост в предаването ще бъде кметът Димитър Николов.От студиото в София Алекс Кръстева в съботната сутрин ще бъде в компанията на астрофизика Тихомир Димитров, водещ на рубриката в „Преди обед\" - „В Космоса с Влади и Тишо\" и посланик на „Да изчистим България заедно\".Тема:  Нашествието на чумата. Има ли какво да я спре? Говори министърът на земеделието Десислава Танева.Тема:  Даяна и нейният стан. „Да хванеш гората\" - истории за събудени традиции.Тема:  Д-р Глория Адам, дъщерята на професор Иво Петров в „Говори с Ива\".  ", "date": "2019.07.27", "title": "Теми и гости в сутрешните блокове на телевизиите"}
{"url": "http://www.cross.bg/provede-subor-polyana-1609952.html", "text": "/КРОСС/***Пловдив.От 9.30 ч. в хотел „Рамада Пловдив Тримонциум\" вицепрезидентът Илияна Йотова ще открие годишната среща на Асоциацията на българските училища в чужбина.***София.От 11.00 до 11.30 ч. ще се състои Петото издание на „Витоша Летен Фест\" със състезания по планинско колоездене и бягане.***София.От 18.00 ч. в храм \"Св. Пантелеймон\", кв. Бояна ще бъде отслужена Архиерейска вечерня, оглавена от Негово преосвещенство Белоградчишки епископ Поликарп.***Бузлуджа.В местността Историческа поляна под връх Бузлуджа ще се проведе традиционният събор на БСП: От 10.45 ч. ще бъде дадено началото на първата художествена част от програмата с изпълнителите „Щурчета'' и духов оркестър „Виво Монтана\". От 10.30 ч. ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. От 11.30 ч. на сцената на Историческата поляна председателят на НС на БСП Корнелия Нинова ще произнесе слово. От 13.30 ч. на поляната над хижа „Малка Бузлуджа\" ще се проведе младежка дискусия „Оставам в Българя! Променям своята община!\", в която ще участва и председателят на левицата Корнелия Нинова. От 14.00 ч. на Историческата поляна ще се проведат срещи на членове на ИБ на НС на БСП и народни представители с участници в Националния събор от общините и областите.***Варна.От 09.30 часа в просветно-духовен център „Св. Архангел Михаил\" ще се проведе тържествено честване с благодарствен молебен и полагане на венци по повод 141-та годишнина от Освобождението на Варна от турско робство.***Враца.От 10.00 ч. в местността „Леденика\" ще се проведе Националният събор на златотърсачите.***Плевен.От 19.00 ч. в Летен театър „Кайлъка\", ще се проведе благотворителен концерт в помощ на Тихомир Димитров Кръстев - старши пожарникар в СД на СДПБЗН.***Свищов.От 9.00 ч. при местността Паметниците за 62-ри път ще се проведе масовото преплуване на река Дунав.***Смолян.От 18.00 ч. в манастирската църква „Св. Пантелеймон\" ще бъде отслужена празнична Вечерня сПетохлебие по случай 20-годишнината и храмов празник на манастира.***с. Мараш/Шумен.От 18.00 часа на поляната на входа на селото ще се проведе 11-ти пореден „Ден на чушката и домата\".  ", "date": "2019.07.27", "title": "Предстоящи събития на 27 юли"}
{"url": "http://www.cross.bg/rozhdenitzite-na-yuli-1609948.html", "text": "/КРОСС/ Александър Александров, депутат от ГЕРБ в 44-ото НСБорислав Дионисиев, бизнесмен, почетен консул на МалдивитеГеорги Стоев, зам.-председател на УС на БТПП от юни 2009Делян Пеевски, депутат и издателЕлза Маркова, изпълнителен директор на „Белла България\"Йордан Тодоров, футболистКрасимира Филипова, театроведПроф. д-р Сашо Пенов, декан на Юридическия факултет на СУ \"Св. Климент Охридски\"Харалампи Аничкин, преводач  ", "date": "2019.07.27", "title": "Рождениците на 27 юли"}
{"url": "http://www.cross.bg/poznan-staro-godina-1609950.html", "text": "/КРОСС/  Днес в 18 часа в хисарското село Старо Железарес ще се открие нетрадиционен фестивал, който тази година ще мине под надслова „Да живее новият прекрасен селски свят! Селото на слънцето - футуристична утопия и манифест за красиво бъдъще\".Проектът  е част от програмата  на  Пловдив - Европейска столица на културата 2019 и се осъществява с подкрепата на Кмета на град Познан.Това е петото издание на Старо Железаре StreetАrt .Тази година той е под мотото  на УТОПИЯТА,  мечтите  за по-добро бъдеще, копнежа по миналото, поддържан  от ФУТУРИСТИЧНИЯ МАНИФЕСТ  НА КРАСИВОТО БЪДЕЩЕ, бунт срещу диктатурата на времето, физиологията и биологията, срещу безмилостния звяр на икономиката, географията, демографията и политиката.Артисти, модератори и продуценти са семейство художници - Катаржина и Венцислав Пирянкови. Изпълнители на арт проекта са ученици от училището по изкуствата на Венци и Университета по изкуства в Познан - Анна Косик, Агнешка Гжемска, Антони Хоровски, Юлия Клодзинска, София Горончняк, Станислав Корицки, Лидия Физек, Любослав Пирянков. Asz.Teatr от Познан: Anna Szymczak, Klaudia Solarek, Gniewomir Solarek, Tadeusz Sławomir Lisiecki ", "date": "2019.07.27", "title": "В Старо Железаре стартира  Стрийт арт вилидж фестивал 2019"}
{"url": "http://www.cross.bg/orbita-lynata-chandrayan--1609954.html", "text": "/КРОСС/  Индийският космически апарат \"Чандраян-2\" извърши успешно втората маневра за издигане на по-висока орбита по пътя си към Луната, съобщи ДПА. Всички параметри на апарата са нормални.Следващата маневра за издигане на по-висока орбита ще е в понеделник. Очаква се \"Чандраян-2\" да стигне до Луната до 20 август.Космическата станция \"Чандраян-2\" със спускаем апарат и луноход на борда беше изстреляна на 22 юли. Очаква се кацането на южния полюс на Луната да е на 7 септември.Южният полюс на Луната е особено интригуващ за учените, тъй като по-голяма част от него в сравнение със Северния се намира в сянка, предлагайки по-голяма възможност за наличието на вода.В първата си лунна мисия Индия изпрати през 2008 г. апарата \"Чандраян-1\" в орбита около естествения спътник на Земята. Мисията помогна да се потвърди наличието на вода. В първата си междупланетна мисия през 2013-2014 г. страната изведе спътник в орбита около Марс. ", "date": "2019.07.27", "title": " Космическият апарат \"Чандраян-2\" се издигна на по-висока орбита"}
{"url": "http://www.cross.bg/meso-asotziatziyata-chyma-1609953.html", "text": "/КРОСС/  Свинското месо може да поскъпне с около 50% до края на годината, ако не бъде овладяна заразата от африканската чума. Прогнозата е на Асоциацията за защита на потребителите.От понеделник досега цената на свинското се е покачило с 0,15 лева, показват данните на Държавната комисия по стоковите борси и тържища. Ако искаме да си купим килограм прясно месо, на борсата ще струва най-малко 7,75 лева, а стигайки до магазина, то се оскъпява с още средно 20%.В месарски магазин в София вече отчитат лек спад на клиенти. Трудно е обаче да се прецени дали чумата и по-високите цени или слабата консумация на месо през лятото са причина за отлива. Клиентите се плашат не от заразата по прасетата, а от цената.По данни на брашновите организации консумираме средно по 35 килограма свинско. По-високите цени ще се усетят първо при прясното месo, твърдят от Асоциацията за защита на потребителите.\"Ако не бъде овладяна кризата с африканската чума и се разрасне в по-голям мащаб в България, има възможност да се стигне до 50% поскъпване. Ако средната цена е 7-7,50 лева за килограм свинско месо, има възможност да стигне до 13,50- 14лева\", обясни пред bTV Пейо Майорски, председател Асоциацията за защита на потребителите.От брашна не изключват този сценарий, но заради друга причина - световна тенденция за поскъпване на свинското.Целият свят е един голям скачен съд и не може да има изолирани цени в нито една държава\", коментира Цветан Илиев от Асоциацията на месопреработвателите. Оскъпяването може да повлече след себе си и останалите месни продукти, включително пилешкото, прогнозират от експерти от бранша.В момента около 50% от свинското у нас произвежда от наши животновъди, изчисляват от браншовата им асоциация. Годишно то се добива от милион и половина прасета.В същото време стана ясно, че ДФ \"Земеделие\" преустановява проверките на място във всички животновъдни стопанства в областите с обявени огнища на болестта Африканска чума по свинете (АЧС), които се намират в трикилометровата предпазна зона на заболяването. Заповедта е издадена от изпълнителния директор на институцията Васил Грудев.Извън предпазната зона от 3 км се забраняват още проверките във всички стопанства, в които се отглеждат свине, попадащи в обхвата на областите с обявени огнища на АЧС.В областите Разград и Русе се преустановяват и проверките на площ, свързани с схемите и мерките от директните плащания. Забраните са част от мерките за превенция срещу разпространяването на болестта. ", "date": "2019.07.27", "title": "Свинското месо може да поскъпне с 50% заради африканската чума"}
{"url": "http://www.cross.bg/chasa-bulgariya-korneliya-1609955.html", "text": "/КРОСС/  Социалисти от цялата страна се събират в местността Историческа поляна под връх Бузлуджа, за да присъстват на традиционния събор на левицата. С него се отбелязват 128 години организирано социалистическо движение в България.Съборът е под мотото „Бузлуджа 2019 - Единни за България\". На историческия връх ще бъде обявен носителят за тази година на Националната награда за политическа журналистика и публицистика „Георги Кирков - Майстора\".От 10,30 часа ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от габровско-севлиевския отряд. В 11,30 часа на сцената на Историческа поляна лидерът на БСП Корнелия Нинова ще произнесе слово.Художествената част ще продължи в 12-30 часа с концерт на Николина Чакърдъкова и Неврокопският танцов ансамбъл. В 13,30  часа на поляната над хижа „Малка буза\" ще се проведе младежката дискусия „Оставам в България, променям своята община\", в която ще участва и председателят на левицата Корнелия Нинова.От 14 часа на историческата поляна ще се проведат и срещи на членовете на изпълнителното бюро на НС на БСП и народни представители, участници в националния събор от общините и областите.Честванията бяха предшествани от заседание на Националния съвет на партията, на което беше одобрена платформата за участие в местните избори наесен.Социалистите допускат коалиция с почти всички политически сили, стана ясно от думите на Корнелия Нинова, но има и условия.„Решихме да дадем свобода на общинските районни и градски структури сами да определят в какъв коалиционен формат да се явяват на местните избори. Няма да им спускаме отгоре едно готово решение, защото всяка община има специфика, специфични отношения, ограничението е никаква коалиция с ГЕРБ. „БСП за България\" плюс търсене на всякакви партньорства на базата на платформата и на политиката против коалиция с ГЕРБ\", каза лидерът на БСП.Децентрализация на бюджетите и комуналните услуги от общинските дружества  е една от най важните теми и акценти от одобрената платформа за участие в местните избори.„Включително със съставяне на събраните данъци по места, запазване на общинската собственост и изпълнение на комуналните услуги от общински  дружества. Ние вече имаме номинирани в страната кандидати, минали са конференции, 40  и няколко вече имаме номинирани\", каза Корнелия Нинова.Тя допълни, че очаква да бъде актуализиран бюджетът за ратификацията на договора за самолетите и изрази надежда, че държавният глава ще наложи вето. ", "date": "2019.07.27", "title": "БСП се събира на национален събор на Бузлуджа"}
{"url": "http://www.cross.bg/sega-telegraf-chasa-1609956.html", "text": "/КРОСС/ в. Сега -  И ГЕРБ, и БСП се подиграват открито с Изборния кодексв. Сега -  Под натиск от Брюксел властта склони да обсъжда защита на длъжницитев. 24 часа -  Говорим с „Хюндай\" за завод в Българияв. Труд -  Лихви над 30% по бързи заеми падат в съдав. Телеграф -  1500 българи си варят бира вкъщив. Монитор -  Чумата отнася 100 000 свине, пържолата нагоре с 30%в. Сега - Търгът за „Български поток\" тръгва нановов. Сега -  Фалшивата новина за детските градини и мръсните пари се оказа истинскав. 24 часа - 12 затворени кампуса ще спират купона в Студентски градв. 24 часа -  Патриотите готвят Валери Симеонов за зам.-шеф на парламента?в. Труд -  Парламентът отхвърли ветото на Ралев за Ф-16в. Труд - Без свинско на шведските маси в хотелитев. Телеграф - Вдигат 6-метрова мелница на Царевецв. Телеграф - Конфискуват ни кебапчетата на границата с Гърция -в. Монитор - Гешев: Може да има още обвинени за атаката срещу НАПв. Монитор - Обезумял мъж устрои масов погром на пазара в Айтосв. Сега - Красимир Гаджоков, инженер по компютърни технологии от Техническия университет:Провалът, направил хакването на НАП Възможно, започва от премиерав. 24 часа - Емил Караниколов, министър на икономиката:Преговаряме с „Хюндай\", ако „Фолксваген\" отиде в Турция в. Труд -  Проф. Минко Балкански пред в. „Труд\": Аз не съм богат човек. Аз съм добър човекв. Телеграф - Актрисата Яна Маринова: \"Засадихме нива с царевица за диви и щастливи\" -в. Монитор -  Борислав Йорданов, велорекордьор: \"Колелото е свобода\"в. Сега - Клоунът Борис напуска Циркав. 24 часа - Тъжният край на синята идея, или защо Гешев няма как да се събуди на 10 януари като новия Джугашвилив. Труд - Старите печки и коли ни убиватв. Телеграф - Банкерът беглец си поиска личен главен прокурорв. Монитор - От реформа на реформа - на куц крак ", "date": "2019.07.27", "title": "Преглед на вестниците "}
{"url": "http://www.cross.bg/gradysa-mesta-stranata-1609957.html", "text": "/КРОСС/ Днес ще е предимно слънчево, след обяд с развитие на купеста и купесто-дъждовна облачност и на места в Западна и Централна България ще превали, на изолирани места и ще прегърми. Атмосферното налягане ще се понижи още и ще е значително по-ниско от средното за месеца. Ще духа слаб, в източната половина от страната - до умерен вятър от юг-югоизток. Максималните температури ще са предимно между 31 и 36 градуса.В планините облачността ще е значителна, купеста и купесто-дъждовна и на места в масивите от западната половина от страната ще превали и прегърми. Максималната температура на височина 1200 метра ще е около 24 градуса, на 2000 метра - около 18 градуса.По Черноморието ще бъде слънчево. След обяд ще има временни увеличения на облачността, но ще е без валежи. Ще духа до умерен югоизточен вятър. Максималните температури ще са между 27 и 30 градуса. Температурата на морската вода е 25 - 26 градуса. Вълнението на морето ще бъде 2-3 бала. ", "date": "2019.07.27", "title": "Слънчева юлска събота ни очаква днес "}
{"url": "http://www.cross.bg/panteleii-kliment-voden-1609785.html", "text": "/КРОСС/  Пантелей пътник или Воден Пантелей е празник, на който болни посещават лековити извори и обричат курбан за здраве.Смята се, че на този ден прелетните птици започват да се събират на ята и да се готвят, да отлетят на юг.Вярва се, че Св. Пантелей е господар на пороите и наводненията, от там и Воден Пантелей. В Странджа и Родопите Св. Пантелей се почита, като светец-лечител.На 27-ми юли се честват и Светите братя Кирил и Методий, както и техните ученици - Климент, Наум, Сава, Горазд и Ангеларий. През 916 г на този ден е починал св. Климент. ", "date": "2019.07.27", "title": "Св. вмчк и целител Пантелеймон. Св. Седмочисленици. Успение на св. Климент, архиеп. Охридски "}
{"url": "http://www.cross.bg/bulgariya-zashtoto-sotzialisti-1609985.html", "text": "/КРОСС/  Скъпи социалисти, симпатизанти, коалиционни партньори, гости, скъпи българи, историческият връх Бузлужда ни събра отново. Така лидерът на БСП Корнелия Нинова се обърна към събралите се близо 40 хиляди симпатизанти и членове на БСП, изкачили се за традиционния събор на Бузлуджа. Ети и цялото и обръщение към хората:\"Събра ни уважението към Димитър Благоев и съратниците му, към нашите предци, които преди 128 години проведоха тук Бузлуджанския конгрес и сложиха начало на борбата за справедливост. Тук сме, за да са поклоним пред героите на България - Хаджи Димитър и неговите четници, които проляха кръвта си на тази поляна за свободата на България. Днес ни събират тези две думи, тези две ценности - справедливост и свобода, защото и днес мнозина не се чувстват свободни българи и за мнозина няма справедливост, но за разлика от тогава, днес, българи отнеха свободата на други българи и справедливостта за други българи. Днес едноличната, авторитарна власт, пълзящата диктатура управлява чрез страх и апатия. Борисов управлява не защото може и не защото народът го иска и харесва, а заради страха, в който държи народа - заради апатията, която предизвиква с политиката, която води. Но държава не може да се управлява със страх. Нация не може да се развива с апатия. Държава се управлява с ум, нация се развива с труда и силите на всеки българин, и това е задачата пред нас. Днес нашият политически опонент е ГЕРБ, но нашият враг е страхът и нашата задача е да отидем до всеки - беден, слаб, онеправдан и унижен, да му подадем ръка, да му дадем вяра, да му дадем сили - да му кажем, че съдбата ни зависи от всеки от нас. Да му кажем - народе, изправете се и те ще паднат. Скъпи социалисти, в последните месеци срещу нас се сипят упреци и удари. Твърди се, че партията е разделена и разцепена и днес ние, вие, трябва да дадем ясен отговор на това - кой е партията. Не съм аз, не са тези 200 души, които сте избрали за свои ръководители - ние сме временно поставени от вас, за да свършим работа. Партията сте вие. Имаме нужда от вашата воля и дума днес. Разцепени ли сме, че БСП ще преизчисли всички пенсии? Разделени ли сме в мнението, че ще помогнем на младите семейства, за да ги задържим в България, като отпуснем еднократна помощ от 10 минимални работни заплати на работещите млади хора. Не сме. Разделени ли сме по въпроса за това, че трябва да има общинско и държавно здравеопазване? И че не трябва да се доплаща в българските болници - не сме. Разделени ли сме за това, че трябва да има по един учебник за един клас по един предмет и държавата да поеме отговорност, и да не сменя съдържанието на българската история. Не сме. Не сме разделени и по това, че трябва да се грижим за българското производство и българската икономика. За да има доходи и социална политика. Разделени ли сме, че сме против Истанбулската конвенция и Пакта за миграция? Ето, отговорът на българските социалисти към онези, които злословят, че партията е разцепена и разделена. Това е истинският отговор, това е народният референдум. Благодаря ви от сърце, че сте социалисти, за това, че сте верни на идеите, за това, че сте смели и сте тук въпреки страха.Второто обвинение - „няма такава партия като БСП, тя си отива, тя постоянно залязва\". Чудя се на тези хора - в какво криво огледало се гледат и какво виждат. Сигурно и математиците се чудят, защото 80 депутати са повече от 38, а 5 европейски депутати са повече от 4. И защото БСП е единствената партия, която е побеждавала ГЕРБ на избори и Румен Радев е президент, а Илияна Йотова - вицепрезидент. И това - само за 3 години. Тези хора на това му казват - „отиват си\". Като гледаме това и като чувстваме емоцията, на нас ни изглежда като идване  - гответе се, тук сме и идваме. Скъпи социалисти, не можаха да ни купят с постове и пари, не можаха да ни счупят с натиск, лъжи, манипулации и измислици, но решиха да ни унищожат финансово, като ни спрат субсидията и за да затворим БСТВ. Поставиха ни пред избор - да се предадем, или да се продадем на олигархията. Горките, в главите на тези хора политиката е само алъш-вериж, бизнес и продажба. Те не знаят какво е Българска социалистическа партия - не се предаваме и не се продаваме. Има трети път за нас. Не се предаваме, не се продаваме, а продължаваме. Продължаваме с вярата с която сте дошли тук. Аз обиколих поляната преди да изляза на трибуната и чух мнозина от вас, тръгнали в 3 часа през нощта от другия край на България. Не от страх, че ако не дойдат ще си загубят службицата, а с вяра за това, че са тук за справедливост, свобода, борба с неравенствата и срещу бедността. Благодаря ви. Поклон, социалисти! Истински сте, силни сте. Надявам се, заредени днес да тръгнем в новата си битка за местните избори. Вчера, като единствената истинска партия в България, ние първи излязохме с платформа за местните избори и показахме какво ще правим за хората. Чак тогава ще изберем кой да го прави. Идете във вашите общини и им кажете, че нашите кметове ще работят  за това, част от данъците, които плащаме да остават при вас и да се използват във вашата община, за вашето благо, а не да остават в централния бюджет и той да ги разпределя от прозореца на джипа си на този, на когото е удобно. Кажете на вашите съграждани, че БСП ще изпълнява всички комунални услуги в общините с общински предприятия, а не с концесии и че това ще им струва по-евтино. Кажете им, че там, където изберат кмет- социалист, ще се запази общинското здравеопазване, ще има аптечно обслужване по малките населени места, ще има социални домове за бедните и пенсионерски клубове за пенсионерите, където да развиват своя социален живот. Освен нашите идеи, ние имаме и нашите кандидати. Виждате ли какво се случва в ГЕРБ? Ден след ден се отказват от ключовите си досега кметове. Какво е това, освен признание за провал? Нали бяха най-успешните кметове? Защо ги сменят? А когато ги сменят, какво? Моделът остава същият, защото той е горе. За разлика от тях, ние държим на нашите успешни кметове и отново ще издигнем кметове, които са били по 3-4 мандата, обичани и уважавани от своите съграждани. Ще имаме и много млади и нови кандидати. Подкрепете ги, нека всички работим за тях, за да има приемственост и обновление.Скъпи социалисти, остава най-важният въпрос - въпросът за партньора, защото сами не можем. Подайте ръка на всеки българин, който милее за род и отечество, за семейство и дом, за добри доходи, достъпно здравеопазване, справедливост, борба с корупцията. Нека отворим умовете и сърцата си за всеки, който е готов заедно да извървим този път за промяната на България. Днес политиката вече не е дискусия в студията , политиката се превръща в будителство, възрожденско будителство. Нашата задача е оттук да тръгнем по страната и да будим. Нека си припомним надписа на едно възрожденско читалище „Помогни ми да те возвися\". Народе, помогни ни да спасим България. Единни за България!  ", "date": "2019.07.27", "title": "Нинова пред 40 хиляди на Бузлуджа: Народе, помогни ни да спасим България!"}
{"url": "http://www.cross.bg/pytin-dunoto-zaliv-1610006.html", "text": "/КРОСС/ Руският президент Владимир Путин се спусна с батискаф на дъното на Финския залив, предава ТАСС. Очаква се потапянето на апарата C-Explorer 3.11 да продължи около час.Той ще стигне до мястото на гибелна на съветската подводница Щ-308 \"Семга\", която е потънала по времето на Великата Отечествена война.През август 2015 г Путин се спусна с батискаф на дълбочина 80 метра на дъното на Черно море край Крим.Тогава в рамките на проучвателна експедиция Путин извърши потапяне до лобното място на фрегатата от Балтийския флот \"Олег\".През 2011 г, при посещението си на археологическите разкопки на мястото на древната Фанагория, Путин се гмурна на дъното на Таманския залив, откъдето извади две амфори, датирани около VI век след Христа.Снимка ", "date": "2019.07.27", "title": "Путин се спусна с батискаф на дъното на Финския залив "}
{"url": "http://www.cross.bg/razberesh-obyasneniya-mozhesh-1609786.html", "text": "/КРОСС/  Ако не можеш да го разбереш без обяснения, няма да го разбереш и с обяснения.Харуки Мураками", "date": "2019.07.27", "title": "Ако не можеш да го разбереш без обяснения"}
{"url": "http://www.cross.bg/bulgariya-hilyadi-tazi-1609984.html", "text": "/КРОСС/  \"Събрали сме се тук, на Историческа поляна под връх Бузлуджа, за да защитим правата на всички българи\". Това заяви пред сърбралите се десетки хиляди социалисти народният оредставотел от ПГ на \"БСП за България\" Георги Гьоков, представител на домакините от Стара Загора. Той обясни, че многохилядно червено море го прави горд, че принадлежи на партия със 128 годишна история, чийто основатели - Димитър Благоев и неговите съратници са сложили основите на социалистическо движение в България и са дали надежда на ескплоатираната работническа класа за равенство, братство и свобода.\"Днес капитала и неолиберализма отново са в настъпление и голяма част от бъгарите живеят на ръба на оцеляването, а 1,3 млн. пенсионери живеят под прага на бедността. Трябва да има партия като БСП, която да защитава техните интереси\", коментира той. Гьоков обясни, че БСП е една от малкото партии в света и Европа и единствената в България, която може да събере на едно свято за нас място - десетки хиляди хора само с една идея - за равенство и свобода и от една мечта - за справедливост. \"Предстоят ни много битки. Шайката която ръководи държавата ни в моента трябва да бъде свалена. Първо ни предстои битката за местните избори. На тях ще се явим с достойни кандидати и уверени в победата! Надеждата на хората да бъдат най после свалени ГЕРБ от власт е в нас, в нашите кандидати за кметове и за общински съветници. И ние сме длъжни да победим и да започнем битката за спасяването на България!\", каза социалистът. Той изрази увереност, че следващата година на Бузлуджа поне половината от областните градове и по малките общини ще са с кметове от БСП. \"А когато дойдем на тази поляна да празнуваме 130-тата си годишнина премиерът на Република България ще се казва Корнелия Нинова и БСП ще управлява държава,л за да реализира социалната си политика, записана във \"Визия за България\", категоричен бе Георги Гьоков.Николай Григоров: Можем да върнем достойснтвото на всеки един български гражданин\"Всяка година се събираме десетки хиляди социалисти на тази поляна за да черпим сили и вдъхновение, кураж и вяра, мърдост и упование в трудната ни битка за хляб и свобода за всеки българин\", заяви председателят на облс. на БСП-Габрово Николай Григоров, представител на домакините на Габрово. Той подчерта, че БСП е пазител на историческия спомен за всички, които са проляли кръвта си за национални и социални свободи. \"БСП е единствената сила която може да се изправи срещу мракобесието и пълзящата диктатура, които обхващат България. В тази битка ние не сме сами. На наша страна е историческата парвда  и стотици хиляди честни българи, които ни вярват, които ще ни подкрепят и които ще ни последват. Нито те нито историята няма да ни простят ако в този решителен момент се огънем, проявим слабост и себичност и не доведем тази битка до край\", заяви Григоров. По думите му предстои сблъсък между две идеологии - арогантсността и цинизма на управяващите и вярта на левицата, че може да върне достойснтвото на всеки един български гражданин и има бъдеще за нас и нашите деца. ", "date": "2019.07.27", "title": "Георги Гьоков от Бузлуджа: Тук сме за да защитим правата на всички българи"}
