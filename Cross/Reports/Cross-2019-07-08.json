{"url": "http://www.cross.bg/mars-chervenata-planeta-1608587.html", "text": "/КРОСС/ Китайски специалисти завършиха строителството на марсохода, който ще осъществи първата национална мисия на Червената планета, съобщи ТАСС.\"Китай ще изстреля първата си мисия към Марс през 2020 г. Мисията ще се състои от орбитален апарат, спускаем модул и марсоход\", пише в. \"Глоубъл таймс\".Основната задача на мисията ще е да търси признаци на живот на Марс, както и да провери дали планетата \"има потенциал за някаква трансформация, така че в бъдеще да бъде пригодена за обитаване от хора\", каза ръководителят на китайската лунна програма Оуян Цзъюан.Марсоходът ще изследва също атмосферата и ландшафта, геоложките и магнитни характеристики на планетата. Той ще тежи 240 килограма и ще има дължина от 2 метра, ширина от 1,65 метра и височина от 0,8 м.Мисията ще стартира между 23 юли и 5 август 2020 година на борда на ракетата Long March 5. Кацането на повърхността на Червената планета ще се състои в края на април 2021 година.Китай развива активно космическата си програма. Освен метеорологични, телекомуникационни и навигационни спътници, страната разработва технологии за изследване на астероиди, Луната и Марс. Досега единствено САЩ са имали успешни кацания на повърхността на Червената планета. ", "date": "2019.07.08", "title": "Първия китайски марсоход e готов за изстрелване "}
{"url": "http://www.cross.bg/sevlievo-byuro-litze-1608597.html", "text": "/КРОСС/ Специализираната прокуратура започна действия по разследването в Митническото бюро в Севлиево по досъдебно производство за действаща от началото на 2017 г. организирана престъпна група с участието на длъжностно лице - началник на Митническото бюро Севлиево, съобщиха от държавното обвинение.В качеството си на длъжностно лице тя се е обаждала на колеги от митническия пункт в Горна Оряховица и е настоявала от тяхна страна да бъде допуснат фиктивен износ на камиони в полза на дружество, собственост на сина й.Отделно от това са събрани доказателства, че началникът на Митническото бюро в Севлиево е помогнала на лице, което е държало в дома си акцизни стоки без бандерол, да избегне наказателно преследване, като го е предупредила за предстояща проверка от органите на митницата.Към момента са задържани три лица, на които предстои да бъдат повдигнати обвинения. Това са началникът на Митическо бюро Севлиево, нейният син и лицето, спрямо когото тя е спомогнала да бъде осуетено наказателно преследване.Събират се доказателства за виновността и на други лица. ", "date": "2019.07.08", "title": "Шефката на митницата в Севлиево искала да пуснат фиктивен износ на камион на сина й"}
{"url": "http://www.cross.bg/prezident-zelenski-pytin-1608595.html", "text": "/КРОСС/ Украинският президент Володимир Зеленски е готов да се срещне с руския си колега Владимир Путин в Минск за преговори с участието на Германия, Великобритания, САЩ и Франция, предадоха Ройтерс и БТА. Те цитират изявление на Зеленски в социалните мрежи.\"Искам да се обърна към руския президент Владимир Путин. Трябва ли да говорим? Трябва. Нека да обсъдим на кого принадлежи Крим и кой не е в Донбас. Предлагам за разговора да съберем следната компания: вие, аз президентът на САЩ Доналд Тръмп, британският премиер Тереза Мей, германският канцлер Ангела Меркел, френският президент Еманюел Макрон\", заяви украинският президент.\"Мисля, че Александър Григориевич Лукашенко с удоволствие ще ни приеме в Минск\", отбелязва Зеленски.Отношенията между Украйна и Русия достигнаха най-ниското си равнище, след като през 2014 г. Москва анексира полуостров Крим и подкрепи сепаратистите в конфликта в Източна Украйна, при който загинаха 13 000 души. Засега Русия не е готова да даде отговор на поканата на украинския президент за преговори за уреждане на конфликта в Донбас, но ще проучи предложението, заяви прессекретарят на Путин Дмитрий Песков.\"Засега не съм готов да отговоря, това е абсолютно нов формат\", каза той. \"Трябва да разберем дали подобна среща има перспективи, трябва да разберем що за нов формат се предлага\", уточни Песков.\"САЩ не са участници в Нормандския процес\" и не са подписвали споразуменията от Минск, подчерта прессекретарят на Путин.Очаква се днес в Киев да се състои среща на високо равнище с висши представители на ЕС.Президентът Володимир Зеленски се опитва да подобри връзките на страната си със Запада, отбелязват ДПА и БТА. Първото му посещение като президент беше в Брюксел като демонстрация на солидарност с ЕС. През последните пет години европейските лидери подкрепяха Украйна, докато нейната армия се бореше с поддържаните от Русия сепаратисти в източните региони. \"Трагедията в Източна Украйна продължава с катастрофални хуманитарни последствия за местното население, озовало се в капана на войната на Русия\", заяви председателят на Европейския съвет Доналд Туск през уикенда, когато заедно със Зеленски посетиха района на Луганск. ", "date": "2019.07.08", "title": " Украинският президент готов за среща с Путин, Тръмп, Мей, Меркел и Макрон "}
{"url": "http://www.cross.bg/dimitrov-grigor-tochki-1608576.html", "text": "/КРОСС/ Първата ракета на България в мъжкия тенис Григор Димитров няма да бъде част от първите 50 в световната ранглиста на 15 юли.В подреждането на сайта live-tennis.eu Димитров в момента е 51-и. Изпадането от топ 50 стана факт след класирането на французина Юго Юмбер за осминафиналите. Той има вече актив от 1157 точки и е №47. Григор е с 952 точки.Хасковлията може да бъде изпреварен също така от Сам Куери и Жоао Соуса, ако спечелят днешните си двубои на Уимбълдън срещу съответно Тенис Сандгрен и Рафаел Надал.Димитров влезе в челната петдесетица на АТР на 5 ноември 2012 година под №48 и оттогава не я беше напускал. Най-доброто му класиране е третото място, на което се изкачи след спечелването на последната засега титла от финалите на АТР в Лондон през ноември 2017-а.Следващият турнир, на който е заявен към момента Григор, е в Атланта, щата Джорджия на твърди кортове от 22 юли. ", "date": "2019.07.08", "title": "Григор Димитров ще напусне топ 50 за първи път от 2012 г. "}
{"url": "http://www.cross.bg/marks-richard-izpulnitel-1608570.html", "text": "/КРОСС/ Десет години след първия си концерт в София, Ричард Маркс отново ще зарадва своите почитатели в България. Датата е 28 март 2020 г., съобщиха организаторите от Loud Concerts.Отново в зала 1 на НДК, популярният изпълнител, текстописец и продуцент ще представи своята соло-акустична програма с хитовете си \"Hazard\", \"Should`ve Known Better\", \"Right Here Waiting\", \"Now and Forever\". Билетите са от 40 до 110 лв.Роденият в Чикаго изпълнител има над 30 милиона продадени албума по света, като се започне от едноименния дебют с топ 5 сингъла, между които \"Hold on to the Nights\" и донеслият му \"Грами\" - \"Don't Mean Nothing\" за най-добро мъжко рок вокално изпълнение. Последвалият през 1989 г. \"Repeat Offender\" е още по-успешен, като се превръща в четири пъти платинен и включва синглите \"Satisfied\" и \"Right Here Waiting\".Продукциите \"Rush Street\" (с хитовете \"Keep Coming Back\" и \"Hazard\") и \"Paid Vacation\" (с \"Now and Forever\") също стават платинени и така Маркс се превръща в един от най-успелите артисти в поп-рок историята. Той все още е единственият изпълнител, който влиза в топ 5 на \"Билборд\" чартовете с първите си седем сингъла.Ричард Маркс се налага и като успешен автор и продуцент, с песни като \"To Where You Are\" - първият сингъл от дебютния албум на Джош Гробан, и парчето на NSYNC - \"This I Promise You\". Печели дори \"Грами\" за песен на годината през 2004, за съавторството на \"Dance with My Father\" на Лутър Вандрос.Като изпълнител, автор и продуцент Ричард Маркс Marx има общо 14 сингъла под номер 1, между които и \"Long Hot Summer\" на Кийт Ърбън, и е един от малкото артисти с номер едни хит сингли през всяко едно от последните четири десетилетия.През 2010 г. той издаде албум с най-големите хитове - \"Stories To Tell\", от който е хит-сингълът \"When You Loved Me\", а последният албум с нов материал \"Beautiful Goodbye\" е издаден през 2014 г. ", "date": "2019.07.08", "title": " Ричард Маркс идва за втори път в България"}
{"url": "http://www.cross.bg/lava-ostrov-ezero-1608573.html", "text": "/КРОСС/ Рядко и изненадващо откритие беше направено от учени в University College London и Британското антарктическо дружество. Те откриха огромно езеро с гореща лава на остров, разположен на около 1610 километра северно от източния край на Антарктика, съобщи списание „Live Science\", цитирано от Спутник.Езерото лава, разположено във вулкан на остров Саундер около Южните Сандвичеви острови, е осмият такъв феномен, открит на нашата планета.Откритието е направено чрез използване на сателитно наблюдение. Изследователят от Лондонският колеж Даниел Грей отбелязва, че и островът, и вулканичната планина са \"изключително трудни за достъп и без сателитни изображения с висока резолюция би било много предизвикателно да се научи повече за този удивителен геоложки феномен\".Очакваната температура на езерото лава варира от 989 до 1279 градуса по Целзий. За сега учените планират да летят със самолет или дрон над вулкана, за да снимат езерото с лава, но предупреждават, че подобно начинание може да отнеме години. ", "date": "2019.07.08", "title": "Огън и лед: Откриха езеро от лава на остров в Антарктика "}
{"url": "http://www.cross.bg/grad-yunesko-svetovnoto-1608586.html", "text": "/КРОСС/ Нови обекти бяха добавени в Списъка на световното културно и природно наследство на ЮНЕСКО на поредната среща в рамките на провеждащата се в Баку 43-а сесия на Комитета за световното наследство.Сред включените вчера обекти са Националният парк Маунт Екълс в Австралия, известен също като Будж Бим, древният погребален комплекс в град Сакаи, префектура Осака, датиращ от периода Кофун (Япония), \"Розовият град\" Джайпур (Индия).Както и руините на град Лянчжу (Китай), Равнината на каменните делви (Лаос), погребалните могили на цивилизацията Дилмун (Бахрейн), въгледобивната мина Омбилин в Западна Суматра (Индонезия), Рудните планини, формиращи граница между Саксония (Германия) и Бохемия (Чехия), напоителната система на Аугсбург (Германия), Конфуцианските академии Совон (Република Корея), Националният парк на скалните рисунки (Канада), древният град Баган (Мианма), конеразвъдната ферма в Кладруби над Лабем (Чехия), Кшемьонки - комплекс от древни мини за добив на кремък (Полша).Междувременно световните агенции, цитирани от БТА, съобщиха, че в Списъка на ЮНЕСКО е включен и античният град Вавилон, намиращ се на територията на днешен Ирак. Страната фигурира в списъка с още пет обекта.Вавилон в Месопотамия е най-големият град в древната история на човечеството. Той е важен политически, икономически, културен и религиозен център на античния свят и същевременно се превръща в един от първите мегаполиси.Първото споменаване на Вавилон датира от третото хилядолетие пр.Хр. В момента руините на града се намират на 90 километра южно от Багдад.Започналата на 30 юни в Баку 43-а сесия на Комитета на ЮНЕСКО по световното наследство ще продължи до 10 юли. В рамките й ще бъдат разгледани 35 кандидатури. Понастоящем Списъкът на световното наследство на ЮНЕСКО включва над 1 000 културни и природни обекта в 167 страни. ", "date": "2019.07.08", "title": "Новите обекти добавени в световното наследство на ЮНЕСКО"}
{"url": "http://www.cross.bg/miliona-godini-ostanki-1608567.html", "text": "/КРОСС/ Вкаменели костни останки на най-древния Хомо еректус (изправен мъж), чиято възраст надвишава всички предишни находки, бяха открити от индонезийските археолози в централната част на остров Ява, съобщи онлайн версията на вестник „Джакарта Пост\", цитиран от БГНЕС.Находката е първото доказателство за човешко присъствие на територията на съвременна Индонезия преди 1,8 милиона години. Всички предишни находки на островите, които съставляват сегашна Индонезия, са отпреди не повече от 1,5 милиона години, съобщава изданието.Досега останки на възрастен правоходещ човек, съпоставими по възраст на новото откритие от индонезийските учени, са открити само в Африка, континенталните страни на Азия и Европа, включително Кавказ (находки, намерени в Грузия през 1991-2005 г., също отпреди около 1,8 милиони години, се считат за най-старите).Смята се, че Хомо еректус като биологичен вид се е формирал преди около 2 милиона годин ", "date": "2019.07.08", "title": "Откриха останки на най-древния човешки вид"}
{"url": "http://www.cross.bg/mladezha-smurtta-plovdivskiya-1608598.html", "text": "/КРОСС/ Моторист е катастрофирал следобед на пловдивския бул. \"Македония\" в район Южен .Сигналът на тел. 112 за блъснал се в стълб мотоциклет \"Ямаха\" е получен след 16.45 ч. В резултат на удара настъпила смъртта на 26-годишния водач. Местопроизшествието е запазено.На мястото има два екипа на полицията, които извършват оглед и изясняват причините и обстоятелствата около тежкия инцидент. Те са заели едно от платната на булеварда, което изключително много затруднява движението в пиковия час. От другата страна чака специализираният автомобил, който скоро ще репатрира трупа на младежа.Вероятната причина за катастрофата, завършила със смъртта на младежа, е превишена скорост и загуба на контрол над машината.Снимка - \"Марица\"", "date": "2019.07.08", "title": "26-годишен моторист се блъсна в стълб и се размаза в пловдивския квартал \"Кючука\""}
{"url": "http://www.cross.bg/avtorite-ychebnitzite-sred-1608585.html", "text": "/КРОСС/ И петте учебника по история, които се подготвят в момента, имат нужда от пълна преработка, смята историкът Николай Поппетров, който е сред авторите на единия от тях.Според него и според колегата му историк проф. Нина Дюлгерова, учебниците не трябва да се пишат от университетски преподаватели, защото стилът им е сложен и неразбираем, не само за учениците, но дори и за учителите.По думите на проф. Дюлгерова, процедурата по написването и одобряването на учебниците се нуждае от промяна. Сега те отиват при оценители, които най-често са асистенти на авторите и те няма как да не подкрепят своите ментори.Необходим е по-широк диалог както сред учените, така и в обществото като цяло, а не да се откриват грешки впоследствие, когато процедурата почти е приключила, защото някой нещо е казал отвън. Не трябва да се оказва натиск и да се въздейства политически върху авторите на учебниците, смятат още историците. ", "date": "2019.07.08", "title": "Историк: Учебниците по история имат нужда от пълна преработка "}
{"url": "http://www.cross.bg/fytbola-borisov-bulgarskiya-1608584.html", "text": "/КРОСС/ Борисов практически обяви оттеглянето си. Късният Борисов все повече заприличва на късния Живков. Широко известно е, че през '85 година Политбюро и ЦК на БКП се занимаваха с проблемите на българския футбол. Днес Борисов постъпи по-вулгарно от всякога. Извика босовете на три футболни клуба, с което или каза, че само те се занимават с корупция във футбола, или казва, че другите футболни клубове не съществуват и това са хората, с които се решава кой и как ще става шампион. В това му арогантно поведение се надминават и „най-смелите\" решения на ЦК на БКП, свързани с българския футбол. Остава да преименува някои отбори и да накаже някои треньори. Тогава поне футболните клубове бяха държавна собственост, днес - акционерни дружества. И къде е мястото на българския министър-председател в отношенията с търговските вериги във футбола. Ако знаем, че има такъв тип интервенция върху съдиите, къде са правораздавателните и правоохранителните органи. И защо се демонстрира такъв цинизъм на гърба на най-популярния спорт, като се привикват шефа на Футболния съюз, ключови институции за правоохраната и правораздаването и босовете на три от клубовете. Това е обидно за тях, обидно е за футбола, но преди всичко, обидно за нас, хората, които обичаме спорта. Този цинизъм, тази вулгарност трябва да срещнат най-после сериозен отпор в българското общество.Напред към 10 ноември! Във футбола, обществото и държавата!", "date": "2019.07.08", "title": "Румен Петков: Борисов практически обяви оттеглянето си"}
{"url": "http://www.cross.bg/chyma-taneva-afrikanska-1608588.html", "text": "/КРОСС/ Обмисля се финансово стимулиране от 50 лева за отстреляна дива свиня, заразена с африканска чума. Това стана ясно след среща в земеделското министерство между ресорния министър Десислава Танева, експерти от Българската агенция по безопасност на храните и директори на Държавните горски предприятия.След срещата бе съобщено, че карантина на подобно заболяване не може да бъде направена и опасността от бързото му разпространение е много голяма.По думите на Танева всеки, който мине през територия, която е била обитавана от заразено прасе, задължително става преносител на заболяването. Икономическите щети, ако африканската чума навлезе в индустриално предприятие, според земеделските власти ще бъдат огромни. ", "date": "2019.07.08", "title": "Предложение: По 50 лева за отстреляна свиня, заразена с африканска чума"}
{"url": "http://www.cross.bg/platno-mrezha-ychastuka-1608590.html", "text": "/КРОСС/ Положени са около 9 хил. кв.м метална мрежа на пътно платно на бул.\"България\". В момента се ремонтира южното пътно платно в участъка между бул.\"Ив.Гешов\" и бул.\"Витоша\". Металната мрежа се изпълнява по цялата пътна настилка с цел заздравяване, като за двете пътни платна ще бъдат положени общо 38 хил.кв. метра мрежа. Тази технология бе приложена и при ремонта на кръстовището на „Орлов мост\" и на бул.\"България в участъка от бул.\"Гоце Делчев\" до бул.\"Ив. Гешов\". На обекта работят над 10 строителни машини като багери, челни товарачи, валяци и асфалто-полагащи машини. Извършено е цялостно фрезоване на пътната настилка, изпълнява се хидроизолация на тавана на подлеза при Професионалната гимназия по текстил. Очаква се до края на седмицата да приключи полагането на металната мрежа в участъка, а след това ще започне полагане на първи пласт асфалтобетон. По план при подходящи метеорологични условия ремонтът на южното платно се предвижда да приключи до 19 юли, след което работата ще продължи по северното платно на булеварда в отсечката от бул. \"Иван Ев. Гешов\" до бул. \"Черни връх\".  ", "date": "2019.07.08", "title": "В момента ремонтират южното платно на бул България"}
{"url": "http://www.cross.bg/bulgariya-otnosheniya-slychaii-1608591.html", "text": "/КРОСС/ „Приемете моите искрени поздравления и най-добри пожелания по случай 140-ата годишнина на дипломатическите отношения между България и Русия, установени на 7 юли 1879 г. след Освобождението на България от османско иго и възстановяване на българската държавност.\" Това се казва в писмо на държавния глава Румен Радев до неговия руски колега президента Владимир Путин по случай отбелязването на 140 години от установяването на дипломатически отношения между България и Русия.Държавният глава подчертава, че българският народ не забравя решаващата роля на Русия за освобождението на България, в резултат на Руско-турската война от 1877-1878 г. и почита паметта на загиналите в нея руски воини. „Бих желал да отбележа, че отношенията между нашите народи се базират на дълбоки исторически, културни и духовни връзки, имащи своите корени в много по-далечната история\", заявява президентът. В писмото си Румен Радев отбелязва, че 140-годишната нова и най-нова история на двустранните отношения се е развивала невинаги еднозначно, но и в най-сложните периоди отношенията между България и Русия винаги са били в центъра на общественото и политическо внимание и интерес. Нещо повече, те винаги са носили емоционалния заряд и чувствителност, характерни за държавите с дългогодишни исторически традиции в своите контакти.„Това ни дава основание да констатираме, че имаме необходимата солидна основа, за да продължим да развиваме равнопоставен и взаимноизгоден диалог\", подчертава българският президент. В писмото си държавният глава изразява увереност и че с общи усилия и добронамерен подход могат да бъдат реализирани набелязаните перспективи в двустранния диалог, както и сътрудничеството при намирането на решения на актуалните предизвикателства в регионален и международен план.   ", "date": "2019.07.08", "title": "Президентът Радев поздрави Владимир Путин по случай 140 години  дипломатически отношения "}
{"url": "http://www.cross.bg/boing-katzna-avariiino-v-moskva-1608593.html", "text": "/КРОСС/ Самолет \"Боинг 737\" на авиокомпания Utair се приземи аварийно на московското летище „Внуково\", съобщава БГНЕС. След излитането си по маршрута Москва-Берлин се е задействал датчикът за неизправност в климатичната инсталация. Поради създадените технически причини командирът на полета е взел решение да върне самолета обратно. При аварийното кацане няма пострадали пътници.От авиокомпанията информират, че екипажът бързо е направил преценка на създалата се ситуация и е действал професионално. ", "date": "2019.07.08", "title": "\"Боинг 737\" кацна аварийно в Москва"}
{"url": "http://www.cross.bg/bulgariya-banka-sveta-1608592.html", "text": "/КРОСС/ Петата по големина банка в света - China Construction Bank Corporation, обмисля навлизане в България. Това обяви председателят на Българската търговско-промишлена палата Цветан Симеонов по Блумбърг ТВ България.Представители на банката са посетили България заедно с изпълнителния зам.-председател, сериозен екип и представителя им в Люксембург, стана ясно от думите на Симеонов.Те разглеждат много сериозно темата за свое присъствие в България и формата му. За голямо съжаление държавните институции не проявиха интерес, но ние ще направим необходимото информацията, която събрахме, да достигне до тях и при една следващата визита да могат да бъдат договорени с по-големи подробности и то с институциите, от които зависи осъществяването на това намерение, добави Симеонов.Припомняме, че при посещението си в Китай миналата седмица, президентът Румен Радев покани китайска банка да открие представителство у нас. Той обаче не спомена конкретно имена.China Construction Bank Corporation е една от водещите търговски банки в континентален Китай и започва дейността си през октомври 1954 г. като Китайска строителна банка. Има и широко представяне в света - над 200 клона и дъщерни дружества от всички нива в 29 страни и региони по света. Дъщерните дружества покриват множество бизнес области, като взаимни фондове, финансов лизинг, животозастраховане, имуществено застраховане, инвестиционно банкиране, фючърси и пенсии.", "date": "2019.07.08", "title": "Петата по големина в света китайска банка иска да стъпи в България "}
{"url": "http://www.cross.bg/grada-zhandarmeriya-sevlievo-1608594.html", "text": "/КРОСС/  Под ръководството и надзора на Специализираната прокуратура се извършват действия по разследване в Севлиево.  Части на града бяха блокирани от спецполицаи и жандармерия. По първоначална информация е арестуван шефът на митническото бюро в града.Очаквайте подробности... ", "date": "2019.07.08", "title": "Спецакция в Севлиево, жандармерия блокира града"}
{"url": "http://www.cross.bg/selo-kosti-politziyata-1608571.html", "text": "/КРОСС/ На череп и човешки кости се натъкна 54-годишен мъж, докато извършвал обход на свой имот, съобщават от пресцентъра на полицията в Смолян.На необичайната гледка мъжът попаднал на 6 юли в местността „Камбозови лъки\", до бивш рибарник, на маданското село Следногорци. 54-годишен мъж, който е от същото село, незабавно е подал сигнал в полицията.След проведено разследване е установено, че намерените кости, вероятно са на 80-годишне мъж, който е обявен за издирване в началото на октомври миналата година.По данни на близките му тогава, 80-годишният жител на село Средногорци е напуснал дома си на 28 септември 2018 г. и е в неизвестност от тогава. Предстои да бъде извършена ДНК-експертиза, която по безспорен начин да идентифицира намерените останки. ", "date": "2019.07.08", "title": "Откриха череп и човешки кости край родопско село "}
{"url": "http://www.cross.bg/priyatelkata-momchilgrad-prebi-1608572.html", "text": "/КРОСС/ Мъж преби приятелката си в Момчилград, съобщиха от полицията. Инцидентът е станал на 4 юли.Установено е, че 44-годишен мъж е нанесъл удари на жената. След подадена жалба в прокуратурата от потърпевшата и организирани издирвателни действия, мъжът е задържан. Работата по случая продължава в група „Охранителна полиция\".", "date": "2019.07.08", "title": "Мъж преби приятелката си в Момчилград "}
{"url": "http://www.cross.bg/aurus-chastni-klienti-1608575.html", "text": "/КРОСС/ Руското Министерство на промишлеността и търговията най-сетне съобщи колко ще струва Aurus Senat Sedan за частни купувачи. Цената на суперлуксозната лимузина ще бъде три пъти по-висока от първоначално обявеното и ще започва от 18 млн. рубли (€251 096), информира РИА \"Новости\".В интервю за агенцията министърът на промишлеността и търговията Денис Мантуров обсъжда и производствените обеми. По думите му тази година ще бъдат изработени само 5 или 6 автомобила за частни клиенти.Всички те били поръчани от политици, но не от правителството, а скромният тираж се дължал на \"интензивните доставки за президентския гараж\". От Aurus се интересували и чуждестранни клиенти - вече било постъпило запитване от словашките власти. ", "date": "2019.07.08", "title": "Обявиха цената на Путинмобила"}
{"url": "http://www.cross.bg/onlaiin-trafik-inteligentni-1608577.html", "text": "/КРОСС/ Електронна винетка може да се закупи онлайн вече както от, така и от . „Интелигентни трафик системи\"АД предоставя още една опция за онлайн покупка на електронни винетки.С разширяването на възможностите за онлайн заплащане на винетки „Интелигентни трафик системи\" АД има за цел да направи услугата още по-достъпна, като гарантира качествено обслужване на своите клиенти. През летния сезон се очаква нарастване на трафика и по-голям брой автомобили от други държави, за чиито шофьори онлайн покупката е предпочитан вариант.Интернет платформата  е създадена като портал, който ще обслужва тол системата след нейния официален старт. Сайтът ще дава възможност за електронно таксуване на база изминато разстояние. На негоще бъде предоставяна и информация в реално време на собствениците на тежкотоварни автомобили относно баланса по заплатените тол такси, движението на превозните средства, история на издаваните докуметнти, както и всички актуални новини за българската тол система.На  всички, интересуващи се от електронната тол система, могат да се регистрират, за да получават регулярно информация от „Интелигентни трафик системи\" за дейностите на компанията, свързани с въвеждането на толинга.До старта на тол системата обаче всички категории превозни средства - както лекотоварните, така и тежкотоварните, трябва да притежават винетки, за да се движат по националната пътна мрежа.И от двете платформи на „Интелигентни трафик системи\" -  и , онлайн покупката става чрез банкова карта.Електронни винетки може да се заплатят в брой в партньорската мрежа на „Интелигентни трафик системи\" АД: бензиностанциите на ОМВ, Лукойл, Еко България, Петрол, магазините на А1, касите на ИзиПей, клоновете на Български пощи и сервизните центрове  на Тахо Венци.", "date": "2019.07.08", "title": " Електронна винетка вече може да се закупи онлайн и  на www.TOLLPASS.BG"}
{"url": "http://www.cross.bg/bulgariya-rysiya-sutrydnichestvo-1608574.html", "text": "/КРОСС/ *Н. Пр. Анатолий Макаров: *Отношенията между Русия и България са наистина специални - като дипломат, който е работил в много държави, мога да заявя това с пълна увереност. Ние с вас сме обединени от общаистория, общ културен код, славянска душа и православна вяра. Често говорим така, и това не са празни думи. Зад тях стоят хиляди животи, които руските войници дадоха за свободата на България, стотици двустранни проекти и начинания. Днес, 140 години след началото на дипломатическите ни отношения, нашето сътрудничество се основава не само върху огромния исторически багаж, натрупан от нашите предци. Има много нови перспективни и обещаващи области - фармацевтични продукти, цифрова икономика, IT-област. Абсолютно съм сигурен, че по-нататъшното разширяване и задълбочаване на взаимодействието напълно отговаря на интересите на нашите страни и народи.*Н. Пр. Анатолий Макаров: *Ще започна с политическия диалог. Напоследък развитието му най-накрая получи устойчива положителна динамика - успяхме да сложим край на продължилата 10 години пауза в контактите нанай-високо равнище. През март тази година Дмитрий Медведев, министър-председател на Руската федерация, беше на официално посещение в София, освен това президентът Румен Радев, министър-председателят БойкоБорисов и председателят на Народното събрание Цвета Караянчева посетиха Русия през последната година и половина. Редовно се провеждат срещи на парламентарните групи за приятелство, българските делегации участват в организирани в нашата страна форуми. В икономическата област също наблюдаваме положителна тенденция - възстановен е нормален режим на работата на Междуправителствената комисия за икономическо инаучно-техническо сътрудничество, готвим се да проведем следващото й заседание през септември. Наскоро в София се състоя заседание на работна група по енергетика, успешно функционира работната група по недвижими имоти, така че процесите продължават. Ренесансът на междурегионалното сътрудничество е ясно видим - през последните две години руско-българският форум за побратимени градове вече се проведе три пъти. Кметовете на градовете и селата общуват помежду си, намират общи теми, подписват нови споразумения за сътрудничество. Това е стимул за обмена на творчески екипи, културни, спортни и бизнес делегации. Между другото, през септември се планира да се състои във Варна и Бургас фестивал \"Седмица на Северен Кавказ\" - на него ще се проведе предприемачески форум, изложба на народни занаяти и концерти на национални ансамбли. Каня Ви!Като цяло културната сфера традиционно се характеризира с голям брой събития, които се провеждат не само в София, но и в цялата страна. През април, например, известният руски изпълнител Григорий Лепс свири тук,през юни Кубанският казашки хор и Филип Киркоров направиха турнета в редица български градове. Посетих някои концерти и видях топлината на българската публика към нашите артисти. Съществуват добри перспективи за засилване на сътрудничеството между музеите. В края на май се откри изложбата „Мечът на хан Кубрат. Дните на Ермитажа в София\", в която бяха представени два много ценни експоната - мечът и пръстенът на хан Кубрат, когото нашите български приятели особено почитат. Динамично се развиват връзките в областта на спорта. Миналата година министърът на спорта на Русия Павел Колобков посети България, като тази година работим за организация на визита на неговия български колега Красен Кралев в Русия. Според мен потенциалът в тази област на сътрудничество далеч не е изчерпан и ще продължим да увеличаваме взаимодействието както чрез междуведомствената комуникация, така и на ниво контакти между експерти и спортисти. Няма да се фокусирам върху туризма и енергетиката - те вече са широко коментирани. Освен това туристическият сезон е в разгара си и ще обобщим резултатите по-късно, а преговорите за енергийни проекти продължават както обикновено, макар и не бързо. Да се надяваме, че този път започналата работа в интерес на двете страни ще бъде завършена.*Н. Пр. Анатолий Макаров: *След като успяхме да постигнем сериозен напредък, най-важното е да се поддържа дух на конструктивно сътрудничество, като се вземат предвид националните интереси и взаимнотоуважение. Отворени сме за задълбочаване и разширяване на многостранното сътрудничество с България - радвам се, че напоследък същият подход се наблюдава все повече и повече и от българска страна. А за да сепостигнат конкретни резултати, е необходима политическа воля, готовност и желание да се положат необходимите усилия и да се предприемат практически стъпки. Всички възникващи въпроси е много по-лесно ипо-ползотворно да решаваме чрез конструктивен диалог, без да премълчаваме възможните проблеми, но и без да създаваме нови от нищо.*Н. Пр. Анатолий Макаров: *Както вече казах, с вас посрещаме в добра форма 140-те години от дипломатическите отношения, затова, вероятно, тържествата по юбилея са толкова мащабни. Много от мероприятията вече са проведени. На 17 юни в Московския държавен институт за международни отношения (МГИМО) беше организирана международна конференция, посветена на историята и актуалното състояниена руско-българското сътрудничество, в която взе участие ректорът на университета Анатолий Васильевич Торкунов. На 28 юни представихме албум с архивни материали, издаден от Форума „България-Русия\", и документална изложба. Миналия петък изложбата, посветена на годишнината, беше представена от Сергей Лавров в Министерството на външните работи на Русия . На 4 юли тържествено открихме паметник на генералния консул на Русия в Пловдив Алексей Николаевич Церетелев в едно село в Пловдивска област,носещо неговото име - той започва работа в България преди Освобождението и допринася значително Русия да се застъпи за българския народ и да обяви война на Османската империя. В София, в Българската академия нанауките, също така се проведе конференция по повод 140-годишнината от дипломатическите ни отношения.Има и още планирани мероприятия - тази седмица ще се проведе валидиране на пощенска марка, посветена на юбилея. Есента искаме да организираме викторина за учениците - Игнатиевските игри, наречени така на името на граф Николай Павлович Игнатиев, който подписа Санстефанския мирен договор. Ще завършим празничните събития с визита на Министъра на външните работи на България Екатерина Захариева в Москва - датата сегасе обсъжда, но всички чакаме с нетърпение това посещение.*Н. Пр. Анатолий Макаров: *Често отговарям на този въпрос и го правя с голямо удоволствие - използвам всяка възможност да кажа колко съм щастлив да работя в България, колко съм благодарен на българския народза топлите чувства и гостоприемството. Започнах от нулата да откривам за себе си България - никога не съм бил тук, преди да бъда назначен за посланик, затова се интересувах от всичко. С любопитство, например,научих, че имате едни от най-добрите спа и ски курорти в Европа - в Русия знаят повече за почивките по българското Черноморие. Имам добри контакти с ръководството на страната, представители на партиите,местните власти, но най-вече обичам да общувам с обикновените български граждани. От тях получавам огромна енергия, която, сигурен съм, ще продължи да ми помага да работя за укрепване на нашите взаимоотношения.", "date": "2019.07.08", "title": "Н. Пр. Анатолий Макаров: Отношенията между България и Русия са специални"}
{"url": "http://www.cross.bg/polozhenie-rachev-marin-1608578.html", "text": "/КРОСС/ Бедственото положение в град Ветрен ще остане в сила, докато Агенция „Пътна инфраструктура\" не предприеме действия по ремонтирането на републиканския път, който минава през града.Пътната отсечка беше разрушена от обилния дъжд в петък и тогава кметът на Септември Марин Рачев обяви бедствено положение.Днес следобед 2 комисии - от община Септември и от АПИ, ще огледат щетите. По предварителни разчети пораженията са на стойност около 300 000 лв., обясни пред Радио Пловдив кметът на града Радослав Лютаков.Преди четири години пътят беше направен без проект и разрешение от АПИ , като средствата бяха осигурени от Марин Рачев, в качеството му на  кандидат за кмет.Оттогава пътят е незавършен, без положен втори асфалт и необходимата нивелация. Според кмета на Ветрен Радослав Лютаков от Пътната агенция не са реагирали на многократните искания за довършване на ремонта: „Тогава просто трябваше да се положи втори слой настилка, за която от две години правя кореспонденция в министерството, но така и не се положи\".От АПИ пък твърдят, че ремонтът е незаконен. Въпреки това след обявеното бедствено положение са поели ангажимент.„Евентуално във вторник да започнем дейност по възстановяването, но докато не дойдат и не започнат, няма как да спрем бедственото положение, защото наистина главната ни е в окаян вид. И не само тя. Имаме над 10 улици, които са в много лошо състояние\".Марин Рачев не беше открит за коментар. ", "date": "2019.07.08", "title": "Бедственото положение във Ветрен остава "}
{"url": "http://www.cross.bg/meranzov-orden-yspehi-1608579.html", "text": "/КРОСС/ Президентът Румен Радев връчи на церемония на „Дондуков\" 2 висши държавни отличия на четирима изтъкнати българи за техните високи професионални успехи, издигане авторитета на Република България и принос за нейното съвременно развитие.С орден „Стара планина\" първа степен бяха удостоени известният спортен деятел Христо Меранзов за заслугите му в областта на физическото възпитание и спорта и журналистът и мореплавател Дончо Папазов за принос в областта на спорта, науката и журналистиката.  На церемонията проф. д-р Цекомир Воденичаров беше отличен с орден „Св. св. Кирил и Методий\" огърлие за заслугите му за развитието на медицинската наука и за утвърждаването на факултетите по обществено здраве в системата на висшето образование.С орден „За военна заслуга\" първа степен беше удостоен о. р. генерал-майор Александър Александров. Легендарният ни космонавт е отличен за развитието и укрепването на Въоръжените сили и за приноса му за националната сигурност на страната.Държавният глава отбеляза, че връчените висши държавни отличия са израз на признателността на обществото за всеотдайността, себеотрицанието и огромната съзидателна енергия на четиримата наградени. „Те доказаха по безспорен начин, че българинът може да постига успехи на световно ниво и то в различни области, предизвикващи човешките възможности на върховен предел - от покоряването на необятния космос до превземането на бурните океани, от подготовката на плеяда български спортисти с бляскави олимпийски победи до победата над болестите и смъртта с развитието на съвременна медицина\", посочи президентът.„Има нещо общо, което свързва всички тези успехи в на пръв поглед безкрайно различни сфери на човешката дейност, и това е непокорният български дух и всеотдайност, съчетан по удивителен начин с научен и творчески подход и несломима воля в името на успеха и прогреса\", отбеляза държавният глава.Христо Меранзов благодари от името на наградените за признанието на усилията им. „Ние четиримата, макар и в различни области, сме работили по една обща посока - това е човека, неговото физическо и интелектуално развитие. Всеки от нас в своята област има постигнати приноси и постижения в практиката, които са били забелязани\", посочи Меранзов. Той призова президента да направи необходимото за връщането на добрите традиции за приобщаване на децата и младежите в България към спорта. ", "date": "2019.07.08", "title": "Президентът връчи ордени на четирима изтъкнати българи"}
{"url": "http://www.cross.bg/terasa-zagina-balchik-1608581.html", "text": "/КРОСС/ Жител на Балчик се хвърли от тераса и загина, съобщават от полицията. Тялото е намерено от двама души, които подали сигнал на тел. 112 на 7 юли.Мъжът се е хвърлил от прозореца на остъклена тераса на блок в квартал \"Балик\" в Балчик, е установено при извършения оглед на местопроизшествието.Той е с диагноза \"психични и поведенчески разстройства вследствие алкохолна зависимост\". ", "date": "2019.07.08", "title": "Мъж с психични отклонения се хвърли от тераса и загина "}
{"url": "http://www.cross.bg/direktor-direktziya-sport-1608582.html", "text": "/КРОСС/ Новоизбраният генерален директор Емил Кошлуков официално встъпи в длъжност. Едно от първите предложения, внесени за разглеждане от Управителния съвет на БНТ, е създаване на дирекция „Спорт\" в обществената телевизия.В настоящата структура на БНТ спортните журналисти и специалисти са обособени в продуцентски център „Спорт\", който е част от дирекция „Информация\" и се ръководи от главен продуцент.За директор на дирекция „Спорт\" в БНТ  е предложен Сашо Йовков, който беше един от кандидатите в приключилия конкурс за генерален директор на обществената телевизия и бе вторият номиниран за гласуване от членовете на СЕМ.", "date": "2019.07.08", "title": "Новият директор на БНТ предлага създаването на Дирекция \"Спорт\""}
{"url": "http://www.cross.bg/stefka-kostadinova-speshnost-1608580.html", "text": "/КРОСС/ Шефката на БОК Стефка Костадинова е претърпяла по спешност тежка операция. Световната рекордьорка във високия скок действително се е сблъскала със сериозен здравословен проблем, твърди „Уикенд\", позовавайки се на свои източници. Тя все още не е оповестила диагнозата си извън най-близкия си антураж, колебаела се дали изобщо да информира обществеността за онова, през което преминавала.„Беше много изплашена, но в момента е спокойна. Всичко е наред вече, добре е. Хирургичната интервенция й бе направена преди няколко месеца в България. Стефка предпочете да се довери на родните медици, не пожела да се лекува в чужбина\", споделят информаторите ни. И допълват, че славната лекоатлетка имала сили да се справи изпитанието, пред което я изправил животът. Костадинова е обръгнала на операции. Откакто не е състезателка, тя няколко пъти лягаше под скалпел за разкрасяване, а така премахна й голямата бенка от лицето си.Докато беше активна спортистка пък се остави в ръцете на хирурзи заради жестока травма на крака си. Левият й крайник бе счупен в глезена през 1990 г. в Германия и тогава му поставиха 4-сантиметров пирон. Заради метала в костта се получи атрофия, но шампионката успя да се възстанови напълно. „Никога не съм хленчила, когато съм изпадала в тежки периоди. И винаги съм се оправяла, излизала съм от затрудненията по най-добрия начин\", споделяла е шефката на БОК, чийто световен рекорд от 209 см. не е подобряван от 32 г. ", "date": "2019.07.08", "title": "Стефка Костадинова оперирана по спешност "}
{"url": "http://www.cross.bg/plazha-koli-vodata-1608560.html", "text": "/КРОСС/ Христо Щърбанов, собственикът на джипа, който затъна в пясъка на плаж Перла близо до водата, заяви, че инцидентът е станал на 6 юли и тогава на плажа не е имало табела, че е забранено влизането с коли. Това заяви той пред bTV.Щърбанов обясни, че е искал да вкара джета си във водата и това е бил единственият начин да го направи. И други години го е правил, тъй като на това място редовно се организират състезания с джетове и всички изкарвали по този начин съдовете си в морето. Още повече, че на това място се организират и международни състезания. Самият той често е помагал на други хора да изкарат затъналите си в пясъка коли, а и винаги е питал служителите на плажа дали и как може да си откара джета си до водата и винаги му обяснявали, че това става с коли. Преувеличенията, че джипът е газил хора по плажа, били абсолютни глупости.Концесионерът на плажа Лъчезар Захариев обаче му опонира, че според правилата джетове могат да се откарват до водата само с колесар по специално изграден на пясъка коридор, за който е взето разрешение от местната морска администрация. Имало табели, които забраняват влизането с коли.Щърбанов обаче заяви, че на 6 юли не е имало никакви табели. Захариев обясни, че коридорът за джетовете е даден под наем и ако той като концесионер бъде глобен, ще разтрогне договора с наемателя.\"Опитахме се да го спрем, но нямаме правомощия освен да поставяме табели и да направим устна забележка\", каза в своя защита концесионерът.Глобата за Захариев ще бъде в размер на 6 хил. лв. Това съобщиха служители на Министерството на туризма в сутрешния блок на Нова. Очаква се в 11 ч. министър Ангелкова да направи проверка на място. ", "date": "2019.07.08", "title": "Собственикът на затъналия джип на плажа: Разрешиха ми, само така можех да пусна джета в морето"}
{"url": "http://www.cross.bg/dostup-slyzhba-direktor-1608562.html", "text": "/КРОСС/ Военноокръжната прокуратура в София обвини настоящ и бивш директор на служба „Военна информация\" към Министерството на отбраната.Според обвинението в период от близо три години подопечната им служба издала в нарушение над 500 разрешения за достъп до информация с ниво на класификация „Секретно\" и „Строго секретно\".Разрешенията за достъп били издадени от служител по сигурността в службата, а не от двамата ръководители в периода -бившия директор Светослав Даскалов и настоящия - Пламен Ангелов, които са компетентния орган в случая.Повдигнатите им обвинения са за престъпление по служба. И двамата са с наложена мярка за неотклонение -  подписка. ", "date": "2019.07.08", "title": "Прокуратурата обвини директори на Военното разузнаване, давали достъп до държавни тайни "}
{"url": "http://www.cross.bg/godini-svoboda-yslovno-1608559.html", "text": "/КРОСС/ Окръжният съд в Пловдив потвърди постановената присъда от Районния съд, с която за виновни са признати 51-годишният И.И. и 26-годишният К.И. за отглеждане и трениране на питбули за боеве. Престъплението е извършено в периода от началото на 2012 г. до 29 октомври 2016 г. в Пловдив.На И.И. е наложено наказание от две години „лишаване от свобода\" условно с четири години изпитателен срок и  глоба от 4 000 лева. На К.И. е наложено наказание от една година „лишаване от свобода\" условно с три години изпитателен срок и глоба от 2 000 лева.Кучетата са били оставени за отглеждане и надзор в Общинско предприятие „Зооветеринарен комплекс\" в Пловдив, като те се отнемат в полза на държавата и ще бъдат предадени на Българската агенция по безопасност на храните към Министерството на земеделието и храните. Присъдата е влязла в сила и не подлежи на протест и обжалване. ", "date": "2019.07.08", "title": "Потвърдиха присъдите на двама души, отглеждали кучета за боеве"}
{"url": "http://www.cross.bg/kompaniite-slyzhitelite-bulgariya-1608561.html", "text": "/КРОСС/ Аутсорсинг секторът у нас формира 2.4% от работния пазар в България. В него са заети повече от 67 300 души, като към 2021 г. броят им се очаква  да превиши 79 хил. души. Това показват данните от последния годишен доклад за развитието на индустрията на Българската аутсорсинг асоциация. Едновременно с това секторът на изнесените услуги генерира 7.9% от всички разходи за заплати в икономиката ни, което показва, че заплащането в сектора е в пъти по-голямо от средното за страната.Данните от наскоро проведено проучване от международната консултантска компания Mercer сред членовете на Българската аутсорсинг асоциация (БАА) за техните HR политиките показва, че 96% от компаниите дават и годишен бонус на служителите си, който средно е в размер на една брутната работна заплата. Темпът на растеж на работната заплата в сектора на годишна база е 6% и е съизмерим с останалите отрасли на икономиката. Заради наблюдаваната тенденция през последните години за изнасянe на дейността на компаниите извън София, основно в големи градове с университети, ръстът на заплатите извън столицата е с 10-11% през последната година. Сред останалите общи HR политики са допълнителните придобивки, които сектора дава като работодател. 100 % от компаниите осигуряват допълнително здравно осигуряване на служителите си, както и бонус за довеждане на нов колега в организацията. Близо 70% от компаниите дават безплатни карти за спорт на служителите си или покриват частично разхода за спортни активности. Същият процент от работодателите осигуряват и безплатни здравословни храни за офиса. 86% от компаниите в аутсорсинг индустрията са създали в офисите си пространства за игри, спорт и развлечение. Всяка четвърта от пет компании дават опцията и за работа от вкъщи, ако естеството на работата го позволява.„Както в глобален мащаб, така и в България, с дигиталната трансформация на различните индустрии се забелязва тенденция за по-сериозна връзка между аутсорсинга на бизнес процеси (BPO) и ИТ аутсорсинга (ITO). Компаниите в България вече се ориентират към използването на все по-дигитално ориентирани инструменти, които позволяват нарастването на добавената стойност на предлаганите от тях услуги. Нарастващото търсене към висококвалифицирани кадри е и причината за доближаването на нивото на заплащане между двата подсектора. В тази конкурентна среда компаниите от нашата индустрия редовно провеждат допитвания за нивото на удовлетвореност на служителите си. И като резултат от добрите HR практики, нашият секторът се отличава с изключително висока положителна обратна връзка от 80% от служителите\", коментира Ивайло Славов, председател на борда на БАА и съосновател и изпълнителен директор на Bulpros.Другата обща черта за индустрията на изнесените услуги са инвестициите в социално отговорни кампании. Сферите, в които компаниите организират своите инициативи са свързани с превенция на здравето и безопасността, етичните норми на поведение, насърчаването на разделното събиране на отпадъци и рециклирането. Аутсорсинг секторът е и сред най-големите инвеститори в областта на образованието. Близо 100% от компаниите (96%) имат различни партньорства с университети или други образователни инициативи.", "date": "2019.07.08", "title": "Индустрията на изнесените услуги е сред най-добрите работодатели в България"}
{"url": "http://www.cross.bg/strani-sporazymenieto-evropeiiskite-1608563.html", "text": "/КРОСС/ Иран предупреди европейските страни да не предприемат какъвто и да е ескалиращ отговор на неговия ход за нарушаване на прага за обогатяване на уран, поставен от споразумението за ядрена енергия.„Ако европейските страни по споразумението „направят някои странни действия, тогава ще пропуснем всички следващи стъпки (в плана за намаляване на ангажиментите) и ще приложим последната\", заяви говорителят на външното министерство Абас Мусави. Той не уточни каква ще бъде последната стъпка. ", "date": "2019.07.08", "title": "Иран с остри заплахи към Европа по ядреното споразумение "}
{"url": "http://www.cross.bg/v-kiev-shte-se-sustoi-sreshta-ykraiina-es-1608565.html", "text": "/КРОСС/ Това е първия подобен диалог от избирането на Володимир Зеленски за президент на страната. Брюксел ще бъде представен от председателите на Европейския съвет и Комисията - Доналд Туск и Жан-Клод Юнкер. Ще присъства и еврокомисарят по разширяването Йоханес Хан.", "date": "2019.07.08", "title": "В Киев ще се състои среща Украйна-ЕС "}
{"url": "http://www.cross.bg/magazina-kolata-sobstvenikut-1608566.html", "text": "/КРОСС/ Лек автомобил се вряза в магазин за хранителни стоки в село Пороминово, община Кочериново, област Кюстендилска, съобщава БГНЕС. Собственикът на колата обявил, че е открадната.Инцидентът станал в 3 часа след полунощ в неделя на главната улица в селото. На \"У\"-образно кръстовище, вместо да завие наляво, лекият автомобил се качил на тротоара, съборил маси и чадър, след което се врязал в стената на магазина.Собственикът на магазина пристигнал 10 минути след удара, в колата нямало водач, тя била заседнала в чадъра.„Знаехме на кого е колата, човекът спеше, едвам го събудих ме. Вечерта беше на бира на масите пред магазина\", каза собственичката на магазина за хранителни стоки. Според нея не може човек, блъснал колата си преди 10 минути, да заспи толкова бързо.Собственикът на колата, който е от София и живее в наследствена къща, се сетил, че вечерта оставил ключовете в автомобила.Младежи разказали, че след полунощ видели на няколко пъти автомобилът да минава през селото, но бил управляван от пълен и плешив мъж, който не отговаря на описанието на собственика на колата.Взета му е проба за алкохол, но по неофициална информация дрегерът е показал 1.3 съдържание на алкохол в издишваният въздух.Стената на магазина, от която имало избити тухли, в неделя е измазана, деформирана е решетъчната врата към търговския обект.Лекият автомобил, изоставен на 20 м от магазина, е обработен за отпечатъци. Работата по случая продължава в РУП-Рила, уведомен е дежурен прокурор, съобщиха от пресцентъра на ОДВНР-Кюстендил. ", "date": "2019.07.08", "title": "Крадена кола се вряза в магазин край Кочериново"}
{"url": "http://www.cross.bg/sreshtata-borisov-sobstvenikut-1608568.html", "text": "/КРОСС/ Среща между властта и футбола. При премиера Бойко Борисов пристигнаха президентът на БФС Борислав Михайлов, собственикът на „Левски\" Васил Божков, Гриша Ганчев - собственик на ЦСКА, както и собственикът на „Лудогорец\" Георги Домусчиев. Това се случва четири дни преди старта на футболния ни шампионат.На срещата присъстват и главният прокурор Сотир Цацаров и министърът на вътрешните работи Младен Маринов.По информация на NOVA темата на срещата е свързана с феърплея на предстоящия сезон от Първа професионална лига, който започва в петък от 18.45 ч. със срещата между „Ботев-Враца\" и „Берое\". ", "date": "2019.07.08", "title": " Борисов се срещна с президента на БФС и собственици на футболни клубове "}
{"url": "http://www.cross.bg/agystin-karstens-mezhdynarodni-1608564.html", "text": "/КРОСС/ Министър-председателят Бойко Борисов разговаря с Агустин Карстенс, Генерален мениджър на Банката за международни разплащания (БМР).По време на срещата, на която присъства и Димитър Радев, управител на Българската народна банка (БНБ), бяха обсъдени актуални въпроси, свързани с глобалните икономически процеси, перспективите пред европейските икономики и международните финансови пазари. Генералният мениджър на Банката за международни разплащания (БМР) Агустин Карстенс е в София във връзка с отбелязването на 140-ата годишнина на БНБ.БМР, със седалище в Базел, Швейцария, е основана на 17 май 1930 г. и е най-старата международна финансова институция в света. Акционери в БМР са 60 централни банки, като БНБ е сред първите акционери в БМР от 1930 г. ", "date": "2019.07.08", "title": "Борисов обсъди европейската икономика с Агустин Карстенс от БМР "}
{"url": "http://www.cross.bg/rysiya-otnosheniya-bulgariya-1608569.html", "text": "/КРОСС/ Поздравително послание по повод 140 години дипломатически отношения между България и Русия изпрати министъра на външните работи на Русия Сергей Лавров до Министъра на външните работи на България Екатерина Захариева. Ето и пълния текст на писмото.Уважаема госпожо заместник Министър-председател,На 7 юли 2019 г. страните ни отбелязват забележителна дата - 140 години на руско-българските дипломатически отношения.Днес нашите държави изграждат взаимноизгодно сътрудничество в икономиката, туризма и културата. Проучват се възможностите за реализация на големи съвместни енергийни проекти. Динамично се развива политическият диалог на най-високо и високо равнище. Всичко това отговаря на националните интереси на Русия и България, допринася за укрепване на атмосферата на доверие и добросъседство на Балканите и в Черноморския регион.Убеден съм, че с оглед на богатата история и солидния потенциал двустранните ни отношения имат самостоятелна ценност и не трябва да се превръщат в производна величина от международната политическа конюнктура. Нашата обща задача е да осигурим неспиращото им развитие за благото на народите на Русия и България.С.Лавров ", "date": "2019.07.08", "title": "Сергей Лавров изпрати поздравително писмо на министър Захариева по повод 140 години руско-български дипломатически отношения"}
{"url": "http://www.cross.bg/kycheta-haskovo-zhivotni-1608552.html", "text": "/КРОСС/ Бездомно куче нападна и ухапа дете в центъра на Хасково. Сигналът е получен на телефон 112, а детето е откарано в Спешна помощ от майка си, която е била с него. Зрители сигнализираха, че в Градската градина е пълно с бездомни кучета, които ползват за почивка детските пясъчници в парка. Това не е единственият случай на нападнат от кучета в града.На 30 май детето ми тръгна за училище. На входа на градината две кучета са го ухапали по крака. В момента вече е добре. След тази случка синът ми вече се страхува да се разхожда в парка. От много време имаме проблем с бездомните животни, разказа в ефира на „Здравей, България майката на пострадалото дете - Снежана Митева.По думите на охранителя на парка Веселин Цанев кучетата стават все по-агресивни. Подавали сме сигнали. Общината прибра най-агресивното куче, но другите останаха, каза още Веселин Цанев.Пресаташето на община Хасково Диана Иванова заяви, че проблемът не е само в този град. От началото на годината в Хасково работи приют за бездомни животни. Повече от 150 кучета вече са прибрани. В момента се опитваме да заловим и останалите животни, които проявяват агресия, каза още тя. ", "date": "2019.07.08", "title": "Бездомно куче нахапа дете в Хасково"}
{"url": "http://www.cross.bg/samoletno-zasnemane-izpolzvat-1608551.html", "text": "/КРОСС/ От днес започва последният етап на самолетно заснемане за изготвяне на нова цифрова ортофотокарта (ЦОФК) на цялата страна, съобщават от Министерството на земеделието. Тя е важна, защото данните от нея се използват при изчисляване на директните плащания на земеделците.Обновяването на ЦОФК започна през 2016 г. и се осъществява в рамките на период от четири години, като ежегодно се заснема по около една четвърт от територията. До момента самолетно заснемане е направено в над 16 области от страната. При благоприятни климатични условия заснемането за 2019 г. трябва да приключи до края на месец юли. To ще обхване изцяло или частично областите Видин, Монтана, Враца, Плевен, Велико Търново, Русе, Търговище, Шумен, Разград, Силистра, Добрич и Варна, както и пограничните с Република Сърбия райони в областите София и Перник.Заснемането се извършва с два самолета, оборудвани с високотехнологични цифрови камери, осигуряващи необходимото качество на получената карта, уверяват от агроведомството.Земеделците помнят сериозен скандал, свързан с ортофотокаратата. От близо 6000 фермери беше поискано да връщат вече получени за 2009 година субсидиии, тъй като направените проверки по актуализираната година по-късно карта показали големи разминавания.Данните от картата се използват в Системата за идентификация на земеделските парцели (СЕЗП), която е основна подсистема на Интегрираната система за администриране и контрол (ИСАК). Именно поради тази причина, те трябва да са максимално актуални и достоверни, тъй като се използват при изчисляване на директните плащания на земеделските стопани. ", "date": "2019.07.08", "title": "МЗХГ започва последния етап на самолетно заснемане за нова цифрова ортофотокарта "}
{"url": "http://www.cross.bg/razvitie-raiion-proekti-1608596.html", "text": "/КРОСС/ Министерството на регионалното развитие и благоустройството започва серия от стратегически консултации в страната във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г. Инициативата е съвместна с Международната банка за възстановяване и развитие в рамките на подписаното споразумение за консултантски услуги с министерството. Предвижда се стратегическите консултации  да се проведат на национално, регионално и местно ниво с участието на всички заинтересовани страни - представители на министерствата и държавни агенции, областни управители, кметове на общини, неправителствени организации, представители на бизнеса и др.Целта е те да се запознаят с новия подход за изпълнение на проекти в следващия програмен период, както и да дадат мнение за ефективно структуриране на Регионалните съвети за развитие, които ще бъдат натоварени с нови, по-широки функции. Ще се наблегне и на важността от започване на партньорства и оформяне на икономически обосновани проекти, допринасящи за развитието на територията.По време на консултациите ще се състои обсъждане на възможностите за по-широко участие на бизнеса, неправителствения сектор и гражданското общество в оформянето и изпълнението на проекти в следващия програмен период  на ниво регион и възможностите за комбинирано финансиране между една или повече оперативни програми. Така ще могат да бъдат включвани повече заинтересовани страни и бенефициенти в изпълнението на проектите. Те ще могат да стимулират и дискусии по важни за икономическото развитие на регионите публични и публично-частни инвестиции. Ще се разясни и изпълнението на интегрирани проекти, които включват няколко компонента, всеки от които може да бъде финансиран от различна оперативна програма, т.нар. интегриран подход на въздействие върху територията. Формирането на проектни идеи ще трябва да съответства на набор от стратегически документи, от които основополагащ за регионите ще бъде регионалната схема за пространствено развитие.Ще бъдат коментирани и възможностите за разширени функции на регионалните съвети за развитие при избора на проекти на принципа отдолу-нагоре. Целта е да се изгради най-добрата структура на съветите за изпълнение на новите отговорности и функции.Стратегическите консултации за общините от Северозападния район за планиране ще се проведат на 15 юли  в Ловеч. На 18 юли в София ще се състои срещата за представителите на общините от Югозападен район. На 22 юли в Бургас е предвидена среща за местните власти от Югоизточния район. На 23 юли в Областна администрация - Разград ще се проведе срещата за общините от Северен централен район, а на 24 юли в Търговище ще е консултацията за Североизточен район. На 24 юли в Смолян е предвидена среща със заинтересованите страни от  Южен централен район. ", "date": "2019.07.08", "title": "МРРБ започва серия от стратегически срещи в страната"}
{"url": "http://www.cross.bg/sela-zemedelieto-svinete-1608550.html", "text": "/КРОСС/ Пет села вече са обхванати от африканската чума по свинете. Това потвърди за „Хоризонт\" заместник-министърът на земеделието Янко Иванов.Това са плевенските села Жернов, Новачене, Муселиево, Въбел и Евлогиево. При всичките става въпрос за лични стопанства тип „заден двор\".За да спрат разпространението на заразата, ветеринарните власти са умъртвили 51 прасета.Днес в Министерството на земеделието е свикана спешна среща с Агенцията по храните, областните управители от Северна България и ръководството на Ловно-рибарския съюз за набелязване на мерки за справяне с проблема. Експертите припомнят, че чумата не е опасна за хората, но носи сериозни икономически рискове, защото може да доведе до унищожаване на свиневъдството. ", "date": "2019.07.08", "title": "Пет села са засегнати от африканската чума по свинете "}
{"url": "http://www.cross.bg/mitzotakis-premier-rezyltati-1608549.html", "text": "/КРОСС/ Лидерът на Нова демокрация Кириакос Мицотакис ще бъде следващият премиер на Гърция, след като партията му спечели близо 40 процента на вчерашните извънредни парламентарни избори. Шест партии влизат в новия парламент, с извън него остава крайнодясната „Златна зора\" .Абсолютната победа на Нова Демокрация дава възможност за еднопартийно правителство без компромиси, посочват коментарите  по изборните резултати. Със 158 депутати от 300-членния парламент Мицотакис владее напълно ситуацията в страната,пишат днешните вестници.Новият гръцки премиер ще положи клетва днес, а до края на деня ще съобщи състава на следващото правителство.Пред избирателите и гръцките медии Мицотакис каза:„Ще продължа със същата скромност и упорита работа, които ме доведоха до тук. Имам дълбока вяра в неизчерпаемите способности на хората. Искам да видя отново този народ да просперира и да си възвърне самочувствието. Искам да дам на децата, които си заминаха, възможността да се върнат в нашата страна, ако решат да го направят.\"След обявяването на резултатите от вота премиерът Алексис Ципрас заяви, че уважава волята на гръцкия народ и допълни, че приема присъдата на хората с високо вдигната глава.Причината за загубата на СИРИЗА е липса на доверие, категорични са коментарите по изборните резултатиСред първите поздравили Мицотакис бяха българският премиер Бойко Борисов и председателят на Европейската комисия Жан-Клод Юнкер.Борисов е посочил, че е уверен в отличните перспективи за развитие на ползотворното сътрудничество в двустранен, регионален и в европейски план. Юнкер, от своя страна, отбелязва, че Гърция я чака още много работа за пълно икономическо възстановяване. ", "date": "2019.07.08", "title": "Новият гръцки премиер Кириакос Мицотакис полага клетва днес"}
{"url": "http://www.cross.bg/marchev-surdechnobolnite-goreshtinite-1608553.html", "text": "/КРОСС/  Жега, която се редува с температурни амплитуди, бури и захлаждане - познати летни неволи, които сърцето не обича. Какво да направим за него в такива времена, как да се пазим от горещините, какво да не забравяме и това лято - на тези и други въпроси отговори в студиото на \"Сутрешен блок\" кардиологът доц. д-р Сотир Марчев.Зимата е по-лошият период за сърдечноболните, лятото е по-добрият, но тези екстремни температури също пречат. Проблемът е, че към топлинен удар са най-предразположени и той има най-лошо влияние върху сърдечноболните, защото когато навънка е 30 градуса нашето сърце започва да бие от горещините по-силно и по-бързо, да изтласка повече кръв към кожата и да се охладим, коментира д-р Марчев.Кардиологът препоръча през лятото да се носят бели широки дрехи, хората, които нямат климатик да спират на бензиностанции или до магазин, в които има климатик, за да се охладят и след това да продължат пътуването си ", "date": "2019.07.08", "title": "Д-р Сотир Марчев, кардиолог: Сърцето не обича жегите"}
{"url": "http://www.cross.bg/zapochva-pruskaneto-sreshty-komarite-v-kozlodyii-1608556.html", "text": "/КРОСС/ Пръскането против комари край Козлодуй започва по график от днес. Миналата седмица то беше отложено заради забавяне доставката на инсектицидния препарат. На последното си заседание правителството отпусна 2 млн. лева за справяне с проблема в крайдунавските общини след като жителите им алармираха за нашествие от комари.Невъзможността на областните администрации да решат въпроса сами, накара премиера Борисов да разпореди процедурата да се извърши от Българската агенция по безопасност на храните. Подобен опит, с положителен резултат, е имало и през 2015 г. ", "date": "2019.07.08", "title": "Започва пръскането срещу комарите в Козлодуй "}
{"url": "http://www.cross.bg/euryeiis-klienti-kompaniyata-1608555.html", "text": "/КРОСС/ Офисът на комисаря по информационните технологии е наложил глоба от 189 милиона британски лири (209 млн. евро, 240 млн. долара) на „Бритиш Еъруейс\" по силата на Закона за защита на данните в Обединеното кралство, след като данни от картите на повече от 380 000 клиенти бяха компрометирани след кибератака, съобщава БГНЕС.Новината идва, след като хакери откраднаха лична и финансовата информация на хиляди клиенти от уебсайта и приложението на компанията през 2018 година. Ръководителят на „Бритиш Еъруейс\" Алекс Круз заяви, че компанията е \"изненадана и разочарована\" от първоначалното решение.\"Бритиш Еъруейс\" реагираха бързо на престъпното деяние с кражба на данните на клиентите. „Не открихме доказателства за измама по сметки, свързани с кражбата. Извиняваме се на нашите клиенти за неудобството, причинено от това събитие\", каза Круз.Според Уили Уолш, изпълнителен директор на IAG, притежаваща компанията, заяви, че авиокомпанията ще обжалва наказанието, което може да струва 1,5% от световния оборот на „Бритш Еъруейс\" за финансовата година.\"Възнамеряваме да предприемем всички подходящи стъпки, за да защитим позицията на авиокомпанията твърдо, включително да отправим всички необходими жалби\", отбеляза той.Компанията се е обърнала към полицията само 16 дни след началото на хакерската атака - на 5 септември 2018 г. Според докладите, престъпниците може да са откраднали данни, включващи банкови сметки на клиенти, имейл адреси и информация за плащане с карти - включително номера, срок на годност и в някои случаи техните персонални кодове за достъп. ", "date": "2019.07.08", "title": " „Бритиш Еъруейс“ с глоба от 240 млн. долара"}
{"url": "http://www.cross.bg/rozhen-subitieto-subora-1608557.html", "text": "/КРОСС/ Ресторантьори се отказват да наемат търговски обекти на Събора на народното творчество и животновъдство Рожен, след като станало ясно, че ще има таван на цените на 5 продукта.Както е известно, организаторите на събитието решиха да наложат пределни цени в заведенията на територията на събора. Става въпрос, че кюфте и 500 ml вода трябва да се продават до 1,50 лв./брой, наливната бира - до 2,50 лв., пържени картофи - до 3,00 лв.Това обаче накарало няколко търговци да се откажат от предварителните си намерения да наемат ресторант на поляните на Рожен.\"Ще има общо 11 ресторанта, като те ще бъдат построени и напълно оборудвани, ще имат витрини, автомати за бира, като в наемната цена е включена и консумацията на електричество\", коментира Симеон Караколев - изпълнителен директор на Сдружение \"Рожен - наследство в бъдещето\", което съвместно с Община Смолян организират събитието.Отказ е получен от трима ресторантьори, като наемите за търговските обекти варират от 8 до 10 000 лв, според данни на Караколев.Бюджетът, предвиден за организацията на събора, е около 420 000 лв., а община Смолян предоставя от бюджета си 80 000 лв, Министерството на туризма отпуска 10 000 лв, а Министерството на земеделието и храните 40 000 лв.Очаква се и Министерство на културата също да подкрепи финансово събитието.Снимка: Булфото", "date": "2019.07.08", "title": "Ресторантьори отказват събора в Рожен заради таван на цените"}
{"url": "http://www.cross.bg/jazz-festivala-izdanie-1608583.html", "text": "/КРОСС/  Ненадминат успех отбеляза деветото поредно издание на най-мащабния джаз фестивал у нас. Рекорден брой от 35 000 почитатели на музиката и качественото преживяване се събраха в първия уикенд на юли в Южен парк 2, за да споделят три дни, наситени с невероятните изпълнения на световни и български артисти, разнообразна съпътстваща програма и много забавления. Незабравима за хилядите гости на събитието ще остане изключителната енергия, струяща от сцената при всяко едно от музикалните пътешествия с най-иновативните и атрактивни млади имена от програмата на фестивала. Българските банди заслужено спечелиха сърцата на публиката, а хедлайнерите в трите вечери разпалиха хилядите фенове до краен предел и буквално ги взривиха с разнородните си, но безкомпромисно добри изпълнения.Петъчната вечер беше белязана от виртуозния тромпетист, композитор и продуцент Christian Scott aTunde Adjuah, който открехна вратите на най-актуалното в света на джаза и отправи към феновете послания за повече човечност и хармония в обществото. Неуморните Ghost-Note надградиха позитивното начало и буквално отвяха меломаните със своята неподражаема смесица от фънк, афробийт, хип-хоп, психиделия и дори световен фолклор. Феноменалният Jacob Collier, наричан още „детето-чудо\", постави несравним финал на събитието с искреното си и неподправено присъствие и експериментален подход. Всички чуждестранни артисти останаха в абсолютен възторг от българската публика и неколкократно изразиха желанието си да се върнат отново. Доброто прекарване прерасна, по традиция, в джем-сешъни до сутринта. A to JazZ надмина очакванията и на гостите от телевизия Mezzo, които за първи път партнират с родно събитие и избират да го отразят.Тазгодишното издание на фестивала ще се запомни със страхотните емоции в приятна компания и безспирните овации. Организаторите на фестивала отново получиха висока оценка и от своите фенове за безкомпромисното ниво на организация.„Благодаря на публиката на A to JazZ, че заедно бяхме част от тази истинска магия. Благодарим, че за поредна година постигаме повече, заедно, и растем като качество и мащаб. Благодарим, че отговорно оставяме след себе си парка в безупречен вид! Благодаря и на всички, които ни подкрепят! Вие сте уникални, готвим се за 10 години джаз заедно!\", сподели Петър Димитров, организатор на фестивала.A to JazZ Festival се провежда с изключителната подкрепа на фондация Америка за България, Столична община и Министерство на културата. Конференцията A to JazZ Talks се провежда с подкрепата на Столична програма „Култура\" и Национален фонд „Култура\".  ", "date": "2019.07.08", "title": "Рекордните 35 000 посетиха деветото издание на A to JazZ"}
{"url": "http://www.cross.bg/bila-bryuksel-grada-1608589.html", "text": "/КРОСС/ Прокуратурата в Брюксел съобщи, че в столичния квартал \"Андерлехт\" в събота е била открита чанта със самоделни взривни устройства и хладно оръжие. Чантата е била намерена при ремонт на жилище в часовете, в които в града се откриваше колоездачното състезание \"Тур дьо Франс\".Засега по случая няма задържани. Властите не са сигурни дали чантата е била свързана с подготовка на атентат срещу участниците и зрителите на състезанието, или е била подготвяна за нанасяне на удар по друга цел.След атентатите в Брюксел през 2016 г. и последвалите разпити на оцелели терористи властите предприеха масови обиски по данни, че в града има скривалища с боеприпаси. Тогава не бе открито нищо, въпреки че бяха претърсени стотици адреси.През юни тази година срещу Брюксел бяха отправени няколко заплахи за непосредствено предстоящ нов атентат. Квартал \"Андерлехт\" е населен основно с имигранти от арабски произход.  ", "date": "2019.07.08", "title": "Откриха чанта със самоделни взривни устройства в Брюксел "}
{"url": "http://www.cross.bg/leva-izplashtaneto-pensii-1608554.html", "text": "/КРОСС/ От днес започва изплащането на по-високите с 5.7 процента пенсии. За хората, които получават пенсията си по банков път, преводът ще бъде направен на 8 юли, а тези, които я взимат от пощенска станция, трябва да проверят развлечения в съответния клон график, по който ще стане изплащането, съобщава \"Дарик\".От 1 юли минималната пенсия за стаж и възраст се вдигна на 219 лева, а максималната сума, която може да получава един пенсионер, независимо от внасяните осигуровки, е 1200 лева.Социалната пенсия за старост вече е 133 лева. Повишаването на пенсиите обхваща близо 2 милиона и 300 хиляди души. Изплащането им през юли ще продължи до 22-ро число. ", "date": "2019.07.08", "title": " Започва изплащането на по-високите пенсии"}
{"url": "http://www.cross.bg/ministerstvoto-stupki-tyrizma-1608548.html", "text": "/КРОСС/ Застрашен ли е летния сезон у нас? Скандалите, свързани с цените на сянката по родните плажове и нарушаването на редица други правила, изгони част от туристите по плажовете. От туристическия бранш обявиха, че съвместно с Министерството на туризма започват стъпки за връщането на почиващите по морето.Хотелиерите още от февруари съобщиха, че има по-малко ранни записвания. Мерки за спасяване на сезона не бяха взети. Имаше няколко стъпки, които трябваше да бъдат предприети. Първо, министерството трябваше да субсидира чартърните полети на големите туроператори, да намали таксите за кацане по българските летища. Цената на шезлонгите наистина е висока, заяви в ефира на „Здравей, България\" Диана Колчева от „Клубът на хотелиера\" - Несебър.По думите на  председателят на „Съюз на собствениците\" - Слънчев бряг Пламен Копчев Министерството на туризма няма как да спре отлива на туристи. Сезонът набира сили. Има спад, но той не е трагичен, смята Копч ", "date": "2019.07.08", "title": "Туристическият бранш с опити да спаси сезона по морето"}
{"url": "http://www.cross.bg/gerb-izbori-predishnite-1608547.html", "text": "/КРОСС/ ГЕРБ са в по-тежка позиция на предстоящите местни избори съобразно предишните. Около това мнение се обединиха политолозите Румяна Коларова и Първан Симеонов в ефира на Нова телевизия „Здравей, България\".Сценарият на Конгреса на ГЕРБ беше направен така, че да не се изнасят никакви вътрешни конфликти, така че да се запази импулсът, който партията получи на европейските избори. Като че ли сценарият беше силно консултиран със западноевропейските партньори  на ГЕРБ в смисъл, че той възпроизвежда процедурите, които се спазват в европейските партии при подобна ситуация,  заяви политологът Румяна Коларова. Според нея ГЕРБ са в по-тежка позиция на предстоящите местни избори съобразно предишните. ГЕРБ са в по-тежка позиция съобразно големия успех, който имаха на предишните местни избори, но една партия преценява своя успех не спрямо предишните избори, а спрямо целта, която си поставя предизборно, каза още Коларова.Политологът Първан Симеонов заяви, че отстраняването на Цветан Цветанов от всички ръководни постове в партията не е неочаквано. Още в разгара на „Апартаментгейт\" стана ясно, че Борисов ще използва отдалия му се случай, за да изтласка Цветанов и да си върне контрола върху партията. Това се случва. Нищо неочаквано. Чак да го изгони от партията - не бива. Той коментира и предстоящите местни избори. И според него партията на управляващите се намира в по-трудно позиция спрямо предишните местни избори. В трите най-големи града, ГЕРБ е в малко по-трудна позиция. Въпросът на ГЕРБ са балотажите.  Ако се стигне до балотажи и БСП и СДС успеят да издигнат кандидатура, която да събере антивот - това може да е проблем. Борисов трябва да измисли нещо креативно и според мен той е намислил нещо. ", "date": "2019.07.08", "title": "Политолози: ГЕРБ са в по-тежка позиция преди тези местни избори, в сравнение с предишните"}
{"url": "http://www.cross.bg/komisiya-partiyata-tzvetanov-1608546.html", "text": "/КРОСС/ Драмите, които се очакваха да се случат на Конгреса на ГЕРБ, не се получиха. Това каза председателят на Народното събрание Цвета Караянчева в ефира на „Здравей, България\" по повод на отстраняването на Цветан Цветанов от всички ръководни постове в партията и избора на нея и Тодор Тодоров за членове на Изпълнителната комисия. Това, което вчера показа Конгресът - отношението на Цветанов и това, което премиерът каза, че партията е над всичко, мисля, че се потвърди.  Драмите, които се очакваха да се случат, не се получиха, затова трябва да гледаме напред. Изпълнителната комисия ще бъде колективен орган и тя ще взема решения. Етичната комисия, която ще се формира в сряда, защото тогава ще се съберем, за да я обсъдим, ще бъде много важна, за да можем да преценяваме законовата и моралната страна на нещата, каза още Караянчева. За мен е много важно тази номинация и участието ми в Изпълнителната комисия, защото това е признание не само към мен, но и към моите колеги от област Кърджали, защото аз освен председател на НС и сега член на Изпълнителната комисия, съм и областен координатор и това е признание към избирателния регион, но и отношение към смесените региони, защото в момента и г-н Тодоров, който влиза в Изпълнителна комисия, също е в такъв регион, заяви председателят на НС.По повод на оттеглянето на Цветанов от всички ръководни постове в партията, Караянчева коментира, че член на ГЕРБ може да бъде всеки, който споделя принципите и идеите на партията. За мен темата с Цветан Цветанов беше приключена вчера, след като оставката беше гласувана с болшинство и трябва да гледаме напред.По повод на слуховете, че Цветан Цветанов е свързан с фирмата „Еврохолд\", която има намерение да купува ЧЕЗ, Караянчева заяви, че Етичната комисия на ГЕРБ, която предстои да се сформира, ще се сезира за всеки сигнал, за да може наистина да се преценяват нещата и като виждаме опонентите колко агресивно работят и какъв черен пиар правят, трябва наистина да се оглеждат нещата, за да не се дават невинни жертви\".Председателят на НС съобщи, че в момента има сигнали за членове на партията в Сандански и в Банско. Етичната комисия ще разглежда всеки скандал като отива на място. По един колега от Изпълнителната комисия ще участва в проверката, за да може да се разгледа сигнала, защото понякога сигналите не са верни и може някой на личностна основа да реши да оклевети някой от колегите, обясни Караянчева. ", "date": "2019.07.08", "title": "Цвета Караянчева за това как ще се отрази отстраняването на Цветанов от партията"}
{"url": "http://www.cross.bg/kytev-ninova-korneliya-1608544.html", "text": "/КРОСС/ Не съм вече зам.-председател на ПГ на „БСП за България\" по решение на лидера на БСП Корнелия Нинова, което би трябвало да бъде официализирано с гласуване в парламентарната група. Иначе аз нямам проблем, че вече не заемам ръководни постове в парламента, включително и тази седмица ще спра да бъде председател на комисия в парламента. Това каза в сутрешния блок на БТВ „Тази сутрин\" Антон Кутев, депутат от „БСП за България\". Всеки, който заема някакъв пост, трябва да знае, че го заема за ужасно кратко време и да е готов за няколко месеца да даде резултати. Аз изкарах два месеца като зам.-председател на парламентарната група и като председател на комисия - убеден съм, че и на двата поста съм свършил добра работа и изпълних своя си план, допълни той. Причината за махането ми от тези два поста очевидно  са противоречия с лидера на партията за това как трябва да се води политика, но тези противоречия са нормални, каза още Кутев.  Тук трябва да се отбележи, че Корнелия Нинова е демократично избрана за лидер на партията, тя носи отговорност за нея и всяко нейно действие, включително моето освобождаване от постовете, е нейно право, каза още той.Според Кутев оттеглянето на оставката на Корнелия Нинова по време на последния конгрес на левицата не е било нужно, тъй като конгреса така или иначе е щял да й гласува вот на доверие.Един от проблемите, които имам в последните години е, че БСП много започнахме да затъваме в популизъм и част от действията в тази посока бяха излизането на групата от парламента, което беше популистко решение, което обаче не може да е решение на една голяма политическа сила. Ако искаш да си мейнстрийм, ако искаш да управляваш, ако претендираш за министър-председател - потенциално председателя на БСП би трябвало да претендира за министър-председател, то не може да предприемаш такива ходове, смята Антон Кутев. ", "date": "2019.07.08", "title": "Антон Кутев: Нямам проблем, че вече не съм на ръководен пост в БСП"}
{"url": "http://www.cross.bg/plazha-kontzesionerut-tyrizma-1608539.html", "text": "/КРОСС/ Джип затъна в пясъка на плажа \"Перла\" край Приморско. Клип заснет от туристи на плажа показва как тежката машина не може да излезе от водата, след като е закарала джет до там. В опит да бъде изтеглен джипа на плажа е докаран дори и багер. Министерство на туризма ще наложи веднага глоба на концесионера, заради допускането на автомобила на територията на плажа до водата.В ефира на „Здравей, България\" концесионерът на плажа Лъчезар Захариев обясни: „Това се случва вчера по обяд, когато наистина плажът е пълен. Въпросният нарушител е преминал през всички забранителни съоръжения, които сме поставили на плажа. Не е отразил табелите за забраняване за преминаване на превозни средства, за джипове, за АТВ-та и мотори. Не е спазил и забележката на момчето, отговорно за моторния коридор да не влиза с автомобила си. Дал е „мръсна газ\" през тези 20 м и след това в рамките на 15 секунди джипът е затънал\".Самият плаж е 130 хил. кв. м. трудно могат да се опазят, добави концесионерът. По думите му веднага след като е извършил нарушението, на водача са снети показания.Явор Шишков от Министерството на туризма заяви, че ведомството се е самосезирало от репортажа по медиите. Ако установим, че има неизпълнение на договора, на дружеството концесионер ще бъде наложена глоба в размер на около 6000 лв.„Глобата, независимо от стойността и размера й, винаги е много, тъй като на практика  ние освен този начин - чрез табели, чрез устни забележки, ние други юрисдикции за защита на плажа нямаме\", каза още концесионерът Лъчезар Захариев.Очаква се към 11 часа на мястото да пристигне и министър Николина Ангелкова. ", "date": "2019.07.08", "title": "Глоба от 6000 лв. може да получи концесионерът на плаж \"Перла\""}
{"url": "http://www.cross.bg/rysiya-sutrydnichestvo-bulgariya-1608543.html", "text": "/КРОСС/ Политическият диалог между Русия и България най-накрая получи устойчива динамика. Това каза посланикът на Руската федерация в България Анатолий Макаров в интервю за *агенциите „Фокус\" и ТАСС* по случай 140 години от установяване на дипломатическите отношения между България и Русия. Според него двете страни напоследък са успели да сложат край на п родължилата 10 години пауза в контактите на най-високо равнище: през март руският министър-председател Дмитрий Медведев беше на официално посещение в София, а президентът Румен Радев, министър-председателят Бойко Борисов и председателят на Народното събрание Цвета Караянчева посетиха Русия в рамките на година и половина. Посланикът допълни, че редовно се провеждат срещи на парламентарните групи за приятелство, българските делегации участват в рганизирани в Русия форуми и в икономическата област също се наблюдава положителна тенденция с възстановяването на нормалния режим на работа на Междуправителствената комисия за икономическо и научно-техническо Политическият диалог между Русия и България най-накрая получи устойчива динамика. Това каза посланикът на Руската федерация в България Анатолий Макаров в интервю за *агенциите „Фокус\" и ТАСС* по случай 140 години от установяване на дипломатическите отношения между България и Русия. Според него двете страни напоследък са успели да сложат край на продължилата 10 години пауза в контактите на най-високо равнище: през март руският министър-председател Дмитрий Медведев беше на официално посещение в София, а президентът Румен Радев, министър-председателят Бойко Борисов и председателят на Народното събрание Цвета Караянчева посетиха Русия в рамките на година и половина. Посланикът допълни, че редовно се провеждат срещи на парламентарните групи за приятелство, българските делегации участват в организирани в Русия форуми и в икономическата област също се наблюдава положителна тенденция с възстановяването на нормалния режим на работа на Междуправителствената комисия за икономическо и научно-техническо сътрудничество, чието следващо заседание е в подготовка за септември. „Ренесансът и на междурегионалното сътрудничество е ясно видим - през последните две години руско-българският форум за побратимени градове вече се проведе три пъти. Кметовете на градовете и селата общуват помежду си, намират общи теми, подписват нови споразумения за сътрудничество. Това е стимул за обмена на творчески екипи, културни,спортни и бизнес делегации. Между другото, през септември се планира да се състои във Варна и Бургас фестивал „Седмица на Северен Кавказ\" - на него ще се проведе предприемачески форум, изложба на народни занаяти и концерти на национални ансамбли. Като цяло културната сфера традиционно се характеризира с голям брой събития, които се провеждат не само в София, но и в цялата страна. През април, например, известният руски изпълнител Григорий Лепс свири тук, през юни Кубанският казашки хор и Филип Киркоров направиха турнета в редица български градове. Посетих някои концерти и видях топлината на българската публика към нашите артисти. Съществуват добри перспективи за засилване на сътрудничеството между музеите. В края на май се откри изложбата „Мечът на хан Кубрат. Дните на Ермитажа в София\", в която бяха представени два много ценни експоната - мечът и пръстенът на хан Кубрат, когото нашите български приятели особено почитат. Динамично се развиват връзките в областта на спорта. Миналата година министърът на спорта на Русия Павел Колобков посети България, като тази година работим за организация на визита на неговия български колега Красен Кралев в Русия. Според мен потенциалът в тази област на сътрудничество далеч не е изчерпан и ще продължим да увеличаваме взаимодействието както чрез еждуведомствената комуникация, така и на ниво контакти между експерти и спортисти\", каза посланикът на Русия в България.Анатолий Макаров уточни, че резултатите от туристическия сезон ще бъдат обобщени на по-късен етап. Той изрази надежда преговорите за енергийните проекти да продължат и да бъде завършена в интерес на двете страни започналата по тях работа. Според него между двете държави най-важното е да се поддържа дух на конструктивно сътрудничество, като се вземат предвид националните интереси и взаимното уважение, а Русия е отворена за задълбочаване и разширяване на многостранното сътрудничество с България.ътрудничество, чието следващо заседание е в подготовка за септември. „Ренесансът и на междурегионалното сътрудничество е ясно видим - през последните две години руско-българският форум за побратимени градове вече се проведе три пъти. Кметовете на градовете и селата общуват помежду си, намират общи теми, подписват нови споразумения за сътрудничество. Това е стимул за обмена на творчески екипи, културни, спортни и бизнес делегации. Между другото, през септември се планира да се състои във Варна и Бургас фестивал „Седмица на Северен Кавказ\" - на него ще се проведе предприемачески форум, изложба на народни занаяти иконцерти на национални ансамбли. Като цяло културната сфера традиционно се характеризира с голям брой събития, които се провеждат не само в София, но и в цялата страна. През април, например, известният руски изпълнител Григорий Лепс свири тук, през юни Кубанският казашки хор и Филип Киркоров направиха турнета в редица български градове. Посетих някои концерти и видях топлината на българската публика към нашите артисти. Съществуват добри перспективи за засилване на сътрудничеството между музеите. В края на май се откри изложбата „Мечът на хан Кубрат. Дните на Ермитажа в София\", в която бяха представени два много ценни експоната - мечът и пръстенът на хан Кубрат, когото нашите български приятели особено почитат. Динамично се развиват връзките в областта на спорта. Миналата година министърът на спорта на Русия Павел Колобков посети България, като тази година работим за организация на визита на неговия български колега Красен Кралев в Русия. Според мен потенциалът в тази област на сътрудничество далеч не е изчерпан и ще продължим да увеличаваме взаимодействието както чрез междуведомствената комуникация, така и на ниво контакти между експерти и спортисти\", каза посланикът на Русия в България.Анатолий Макаров уточни, че резултатите от туристическия сезон ще бъдат обобщени на по-късен етап. Той изрази надежда преговорите за енергийните проекти да продължат и да бъде завършена в интерес на двете страни започналата по тях работа. Според него между двете държави най-важното е да се поддържа дух на конструктивно сътрудничество, като се вземат предвид националните интереси и взаимното уважение, а Русия е отворена за задълбочаване и разширяване на многостранното сътрудничество с България.", "date": "2019.07.08", "title": "Посланик Макаров: Политическият диалог между Русия и България  най-накрая получи устойчива динамика"}
{"url": "http://www.cross.bg/makedoniya-vurha-yugoiztochna-1608541.html", "text": "/КРОСС/ Премиерът Бойко Борисов заминава за Босна и Херцеговина за среща на върха на Процеса за сътрудничество в Югоизточна Европа. Форумът, който продължава и утре, е посветен на икономическото сътрудничество в региона.В първия ден лидерите на държавите от Югоизточна Европа ще имат работна вечеря, срещата на върха продължава и утре. В Сараево ще бъдат и президентът на Турция Реджеп Ердоган и на Северна Македония Стево Пендаровски.На срещата в Познан на Берлинския процес премиерът Борисов съобщи, че ще има среща със Стево Пендаровски - първата, откакто той пое поста държавен глава на Македония. Очаква се основна тема да е историческата фигура Гоце Делчев, която се оказа препъникамък в работата на Съвместната мултидисциплинарна комисия по Договора за добросъседство между България и Северна Македония. Самият Стево Пендаровски вече ясно обяви позицията си, че Гоце Делчев е българин, но се е борил за независима Македония.В рамките на форума се очаква премиерът да се срещне и с представители на сръбската делегация - първи разговори след дипломатическото напрежение, което се появи през уикенда по повод Косово.Президентът на Косово Хашим Тачи отказа поканата на председателстващия тристранното председателство на Босна и Херцеговина Милорад Додик и няма да присъства на срещата на върха в Сараево.Процесът за сътрудничество в Югоизточна Европа е дипломатическа инициатива на България. Форматът работи от 1996 година, а фокусът е освен икономиката и евроатлантическата интеграция. ", "date": "2019.07.08", "title": "Премиерът заминава за Босна и Херцеговина за среща на върха на ПСЮИЕ "}
{"url": "http://www.cross.bg/pravata-nablyudenie-ombydsmanut-1608537.html", "text": "/КРОСС/ По-добра защита на правата и налагане на контрол по изпълнението на законовите разпоредби ще извършва нова структура към омбудсманът Мая Манолова. Съвет за наблюдение на хората с увреждания ще осъществява наблюдение за прилагането на политиките за защита правата на тази уязвима група от обществото.Омбудсманът вече алармира, че Законът за личната помощ не се познава и не се разяснява в достатъчна степен от социалните работници. Това поставя в риск получаването на асистентска подкрепа от нуждаещите се. ", "date": "2019.07.08", "title": "Омбудсманът разяснява как се спазва Законът за личната помощ"}
{"url": "http://www.cross.bg/cheshmi-sofiya-gradski-1608545.html", "text": "/КРОСС/ Да се възстановят всички градски чешми в София. Това поиска председателят на ПП МИР и съпредседател на \"Политическа група 5\" в Столичния общински съвет инж.Симеон Славчев след като от общинското предприятие \"Паркове и градски градини\" коментираха, че в столицата има едва 50 чешми. \"София има уникални минерални извори, които могат да бъдат ползвани от жителите и гостите на града. Столична община трябва да възложи на \"Софийска вода\" да възстанови всички стари съществуващи чешми в парковете, в центъра и в градската среда, както и да изгради нови на местата, където няма\", обяви инж. Славчев. От общинското предприятие се оплакват, че чешмите често се повреждат от вандали. \"Трябва да се търсят решения на тези проблеми. Това, че се появяват трудности, не означава, че трябва да се откажем да поддържаме тези съоръжения в столицата, както и да изградим достатъчно градски чешми за нуждите на софиянци\", беше категоричен общинският съветник. Инж. Симеон Славчев настоява незабавно да се предприемат действия за възстановяването на градските чешми в София. Вандалските прояви и посегателства могат да се ограничат, като всички градски чешми, които са богатството на столицата, се включат в системата за видеонаблюдение на София. Председателят на ПП МИР ще внесе и доклад в Столичния общински съвет, с който всички градски чешми да се възстановят. Така в най-горещите дни от годината столичани ще могат напълно безплатно да ползват водата в градска среда.", "date": "2019.07.08", "title": "Симеон Славчев внася доклад в СОС за възстановяване на чешмите в София "}
{"url": "http://www.cross.bg/mitzotakis-nova-demokratziya-1608558.html", "text": "/КРОСС/ Лидерът на десноцентристка партия Нова демокрация Кириакос Мицотакис заяви след победата на предсрочните парламентарни избори, че е получил силен мандат, който ще му помогне да изправи страната на крака и да изпълни програма за по-малко данъци и повече работни места и инвестиции, съобщиха Ройтерс и Франс прес.\"Един болезнен период приключи днес\", заяви 51-годишният консерватор след убедителната победа на партията му над управляващата СИРИЗА на Алексис Ципрас.\"Искам да видя отново този народ да просперира, искам да видя как се завръщат децата, които си заминаха\", добави Мицотакис пред привържениците си, събрали се пред централата на Нова демокрация, в южно предградие на Атина.„\"От днес започва сложна борба. Страната гордо вдига глава и ние запретваме ръкави. Новото правителство ще работи усърдно. Престижът на републиката и нейните учреждения ще бъде възстановен\", подчерта Мицотакис, цитиран от ТАСС. По думите му, \"прозрачността, подотчетността и оценката според заслугите се завръщат в страната\". \"Нашият национален глас се засилва в Европа. Ние веднага ще започнем да се трудим.Парламентът ще работи цяло лято\", изтъкна лидерът на Нова демокрация, който обеща да бъде \"премиер на всички гърци\". \"Аз съм уверен в своите сили и ще изпълня тази велика мисия, която ми възложихте\", добави бъдещият премиер и увери, че ще оправдае надеждите на хората. ", "date": "2019.07.08", "title": "Мицотакис обеща на гърците по-малко данъци "}
{"url": "http://www.cross.bg/poredno-zasedanie-po-deloto-za-mrusniya-vuzdyh-v-sofiya-1608538.html", "text": "/КРОСС/ Очаква се днес да станат ясни констатациите на назначената от съда тройна експертиза на екологичните, икономическите и здравни последици от качеството на въздуха в столицата.Делото беше заведено преди 2 години от група неправителствени организации. Те обвиняват общината, че не се справя с високите нива на замърсяване и не информира коректно гражданите за мащабите на проблема. Групата настоява за предприемане на мерки за компенсация на столичани. Сред тях - обновяване на централни градски паркове и безплатни прегледи при пулмолози и алерголози.", "date": "2019.07.08", "title": " Поредно заседание по делото за мръсния въздух в София "}
{"url": "http://www.cross.bg/gradysa-stranata-bulgariya-1608533.html", "text": "/КРОСС/ Седмицата започва с нестабилно време. Над страната преминава студен атмосферен фронт. Валежите в Северна България, започнали през нощта от запад на изток, ще продължат в сутрешните часове в Североизточна България. Следобед очакваме краткотрайни превалявания, по-значителни в Южна и Югоизточна България - летни бури със силни пориви на вятъра и интензивен валеж.Температурите днес остават високи в южната половина на страната, където термометрите ще показват 35-36 градуса. В Северна България жегата ще отстъпи място на прохладата и термометрите ще показват стойности между 28 и 32 градуса. Вятърът ще е по-осезаем днес около и следобед в Дунавската равнина, където скоростта на поривите ще гони 50-60 километра в час.Около Черноморието в понеделник също се очакват превалявания около обяд и в ранния следобед. Температурите в горещите часове на север ще са между 27 и 30 градуса, а на юг - около 32-33 градуса. Температурата на морската вода - 26-28 градуса. Вълнението - слабо, с височина на вълната до метър.До средата на седмицата времето ще остане неустойчиво. Във вторник валежите ще са по планините и на североизток. В сряда над страната ще премине добре изразен студен атмосферен фронт, с който очакваме краткотрайни, но интензивни валежи с гръмотевични бури и градушки. Явленията ще са по-добре изразени в южната половина на страната. Температурите рязко ще се понижат от сряда до петък и средната за страната максимална температура ще е около 25-26 градуса. ", "date": "2019.07.08", "title": "Летни бури и захлаждане през новата седмица"}
{"url": "http://www.cross.bg/chasa-sega-tryd-1608530.html", "text": "/КРОСС/ в. 24 часа - Вариант в проекта на новия модел „Ананиев\": Лечение и лекарства в чужбина да се поемат от касата без доплащанев. 24 часа -  Борисов: Справедливост и не сменяйте походката, не ставайте лъскави!в. 24 часа - 10 общини ще купуват електробуси за 402 млн. лв., Шумен се отказав. 24 часа - От 15 юли започват 100-те дни за финален отстрел на кандидатите за главен прокурорв. Монитор - Глад за шлосери и стругари помпа механопаралелкитев. Монитор - Пълнят хотелите по морето с оферти в последния моментв. Монитор - Над 100 000 самолета в небето ни през юлив. Сега - Хиляди българи с тежки увреждания останаха излъгани от новите помощив. Телеграф - Морето кристално чистов. Телеграф - Удрят ни порои и градушкив. Труд - Борисов чисти номенклатурата в ГЕРБв. Труд - Мъртвото вълнение по морето отминав. 24 часа - Борисов: Изместваме оста на Балканите Белград -Атина, затова се ядосватв. 24 часа - Депутати лазят през кални препятствия като командосив. 24 часа - Еднакви правописни грешки издадоха фирми за незаконен картелв. Монитор - Трима затворници духнаха с опасни каскадив. Сега - МЗ пак предлага невъзможен нов здравен моделв. Сега - Правосъдният министър крие и анализа на законодателствотов. Сега - Месец преди теста на тол системата всичко тъне в мъглав. Телеграф - Плъхове и бълхи налазиха Парнотов. Труд - Събраха с 23% повече от акциз за цигаритев. Труд - Уменията на работната сила спъват икономическия растежв. 24 часа - Едуард Аркрайт, зам. изпълнителен директор наGroupe ADP и председател на борда на директорите на TAV: Като единствения консорциум, съставен 100% само от летищни оператори, ние сме способни да увеличим трафика и туризма в Софияв. 24 часа - Евелина Славкова, социолог: ГЕРБ едва ли ще даде София; има добри кметове и в Бургас, Стара Загора, Врацав. Монитор - Проф. Емилия Ченгелова, зам.-директор на Института за изследване на обществата и знанието при БАН: Българинът поставя материалното над всичков. Сега - Проф. Никола Балабанов: Без хуманитарни предмети няма пълноценни специалистив. Телеграф - стр. 13 - Емил Нешев, директор на планинските спасители: Носим на ръце  ранените в балканав. Труд - Греъм Кери, новият ирландски халф на „червените\", ексклузивно пред „Труд\": Гпедах как ЦСКА бие „Ливърпул\"в. 24 часа - Какво може да промени един учител от 7-и до 12-и класв. Монитор -  Да си стругар не е на модав. Сега - Партиите и мафията ръка за ръка поеха към светло бъдещев. Сега - Държавата слуша, но не чува организираната престъпноств. Сега - Големите помощи за хора с увреждания се оказаха миражв. Телеграф -  Жълтият цвят не е гаранция за таксив. Труд - Премиерът като репортер ", "date": "2019.07.08", "title": "Преглед на вестниците "}
{"url": "http://www.cross.bg/komisiya-evropeiiskata-mitzotakis-1608536.html", "text": "/КРОСС/ Председателят на Европейската комисия Жан-Клод Юнкер поздрави лидера на гръцките консерватори Кириакос Мицотакис за убедителната му победа на предсрочни парламентарни избори, който се проведоха в неделя, и му припомни, че го чака още много работа за икономическото възстановяване на страната му, съобщава БТА.\"Държа да ви поздравя за вашата убедителна победа на парламентарните избори. Вие познавате моята лична привързаност към Гърция и нейния народ, които толкова страдаха през последното десетилетие\", написа Юнкер в послание в Twitter, придружено от копие на поздравителното му писмо. \"Имам пълно доверие в личните ви способности и в способностите на гръцкия народ да отворите нова по-ярка страница в историята на вашата страна. Можете да разчитате за това на личната ми подкрепа и на подкрепата на Европейската комисия\", подчерта Юнкер.\"Едно от големите усилия и едно от постиженията на Европейската комисия, с които се гордея /.../ беше да помогнем на Гърция да затвори страницата на кризата и да си създаде бъдеще. Гърция заема днес мястото, което й се полага в сърцето на Европа и на еврото. Много беше направено, но остава още много да се направи\", заключава председателят на Европейската комисия.Комисарят по икономическите въпроси Пиер Московиси също изпрати поздравления на Кириакос Мицотакис. \"Благодарности на /досегашния премиер/ Ципрас, който направи много за страната си и за Европа, поздравления и успех на Мицотакис да продължи да възстановява гръцката икономика. Европейската комисия ще подкрепя винаги гръцкия народ\", написа Московиси в страницата си в Twitter. ", "date": "2019.07.08", "title": "Юнкер поздрави Мицотакис за изборната му победа"}
{"url": "http://www.cross.bg/agentziyata-bezopasnost-korab-1608529.html", "text": "/КРОСС/ Мъртви животни са изплували на пясъчната ивица край Обзор в събота следобед. За случая е подаден сигнал в Агенцията по безопасност на храните в Бургас.Оттам съобщиха, че веднага е изпратен екип, който да вземе проби и да направи проверка по случая.От агенцията добавиха, че са открити четири мъртви крави, а местата, посочени в сигналите, са дезинфекцирани. Не може да се отговори на въпроса откъде са се появили животните.Възможно е да са от чужд кораб, смятат от Агенцията по безопасност на храните.Предстои проверка в Морска администрация дали в наши териториални води тези дни е имало кораб с подобен товар, който се е движел на север, тъй като течението е оттам към нашия бряг. ", "date": "2019.07.08", "title": "Мъртви крави изплуваха на плажа в Обзор "}
{"url": "http://www.cross.bg/mesi-amerika-konmebol-1608542.html", "text": "/КРОСС/ Капитанът на Аржентина Лионел Меси може да бъде наказан за две години заради критиките си към ръководството на КОНМЕБОЛ.Той нападна централата след загубата от Бразилия на полуфиналите на Копа Америка и заяви, че турнирът страда от корупция като това е основната причина за отпадането на \"гаучосите\".След двубоя за третото място срещу Чили, в който получи червен картон, Меси също възнегодува от съдийството и каза, че най-вероятно предишните му коментари са повлияли за изгонването му.Според правилника на КОНМЕБОЛ всяка форма на обида към организацията може да доведе до лишаване от права на съответния футболист за срок до две години.Ако ръководителите на южноамериканския футбол решат да санкционират Меси, това ще означава, че той няма да може да играе в квалификациите за Мондиал 2022 и в следващата Копа Америка през 2020-а, която ще се проведе в Аржентина и Колумбия. ", "date": "2019.07.08", "title": "Лионел Меси заплашен с 2-годишно наказание "}
{"url": "http://www.cross.bg/lobanov-rostovski-rysiya-bulgariya-1608534.html", "text": "/КРОСС/ Княз Никита Дмитриевич Лобанов-Ростовски направи дарение на Светия синод картина - посветена на 140 години от началото на дипломатическите отношения между България и Русия.На картината е изобразена българска делегация, водена от митрополит Климент, която отива в Санкт Петербург да моли тогавашния министър на външните работи на Руската империя Алексей Лобанов-Ростовски Русия да възстанови дипломатическите взаимоотношения с България, след като са били прекъснати.Княз Никита Дмитриевич Лобанов-Ростовски каза, че много би се радвал, ако тази картина напомня за уважението, което министърът на Руската империя е имал към българския духовник. Картината бе приета от Мелнишкия епископ Герасим.След това в централата на ПП АБВ, лидерът на партията Румен Петков връчи на княз Лобанов-Ростовски почетния знак по повод 140 години дипломатически отношения между България и Русия. ", "date": "2019.07.08", "title": "Княз Лобанов-Ростовски подари картина на Светия синод ​ "}
{"url": "http://www.cross.bg/malta-migranti-stranata-1608535.html", "text": "/КРОСС/ Малта позволи на мигрантите, спасени от кораба \"Алан Курди\" на германската хуманитарна организация \"Sea eye\", да слязат на брега. След разговори с представители на Европейската комисия и германското правителство, премиерът на страната - Джоузеф Мускат обяви, че 65-тимата мигранти ще бъдат разпределени в различни европейски държави. Те бяха спасени край Либия, в края на миналата седмица, но им беше отказан достъп до пристанище в Италия. Това наложи смяната на маршрута му към Малта. През последените няколко дни това е поредният кораб с мигранти, който страната отказва да приеме на територията си.", "date": "2019.07.08", "title": "Малта прие кораб с мигранти"}
{"url": "http://www.cross.bg/fytbol-purviyat-otbor-1608523.html", "text": "/КРОСС/  52 пр.н.е. г. - Основан е град Париж.1497 г. - Вашку да Гама отплава от Лисабон в търсене на морски път от Европа за Индия.1663 г. - Кралят на Англия Чарлз II основава американската колония Род Айлънд, от 1790 г. щат на САЩ.1709 г. - Великата северна война: В Битката при Полтава руският цар Петър I разгромява шведския крал Карл XII при Полтава и слага край на шведската военна мощ в Европа.1777 г. - Американският щат Върмонт става първият, който отменя робството и дава избирателни права на мъжете, независимо от расата им.1878 г. - В София е открито Военно училище за обучение на командни кадри.1889 г. - Излиза първият брой на вестник „Wall Street Journal\".1916 г. - Президентът на САЩ Удроу Уилсън основава националният парк Акадия.1925 г. - Направен е първият в историята ски скок във вода от Ралф Самуелсън.1947 г. - Правителството на Георги Димитров дава категоричен отказ от американска финансова подкрепа по Плана Маршал за възстановяване на Европа, от която се възползват 16 западноевропейски страни.1950 г. - Богословският факултет при Софийския университет се отделя с указ на 1 Народно събрание и се превръща във Висше духовно училище (Духовна академия) при Българска православна църква.1951 г. - Париж празнува 2000-годишнина от основаването си.1963 г. - САЩ налагат финансово и икономическо ембарго на Куба.1971 г. - Съставен е Държавен съвет на Народна република България.1979 г. - Открит е вторият най-близък естествен спътник на Юпитер - Адрастея.1990 г. - Националният отбор по футбол на Германия печели финала срещу националния отбор по футбол на Аржентина на Световното първенство по футбол в Италия.1997 г. - В Мадрид започва среща на НАТО, посветена на разширяването на пакта на Изток. Към алианса са поканени да се присъединят страните Полша, Унгария и Чехия.2000 г. - В Пазарджишка област е обявено бедствено положение в резултат на пожари, предизвикани от рекордни горещини.2014 г. - Националният отбор по футбол на Германия разгромява с 7:1 Бразилия на полуфинала на Световното първенство по футбол в Бразилия.", "date": "2019.07.08", "title": "8 юли в историята"}
{"url": "http://www.cross.bg/tema-gerb-zhivo-1608524.html", "text": "/КРОСС/ Тема: Филмът \"Бащата\", с голямата награда в Карлови Вари. За успеха и срещата между хумора, вината и болката.Тема: ГЕРБ и промените.Гост: Менда Стоянова, член на Изпълнителната комисияТема: На живо от Атина: Изборът на гърците. От София, коментар на Иван Гарелов.Тема: Африканската чума: Какви са проблемите пред стопаните и властите?Тема: Сърцето и топлото, какво се случва при срещата им и как да се пазим?Тема: Бягство от затвора. На живо, от Враца: Как трима непълнолетни избягаха от поправителния дом?Тема: Как етична комисия ще възпира политици от ГЕРБ от самозабравяне кой сяда в стола на Цветан Цветанов?Тема: Антон Кутев, след освобождаването му от ръководството на партията.Тема: Кога ще бъде изнесен опасният химикал от „Химко\" и защо служителят, който подаде сигнала остана без работа?Тема: С джип в морето, кой допусна автомобилът да достигне вълните?Тема: Джип затъна във водата на плажа „Перла\" край Приморско, а видеото предизвика хиляди коментари. На живо, от морския бряг.Тема: Цветанов - отстранен от всички постове в ГЕРБ. Как ще се отрази това на партията?  Говори Цвета Караянчева, председател на Народното събрание.Тема: Ще установят ли лидерите на ГЕРБ и БСП пълен контрол върху партиите си? Отговорът, с политолозите Румяна Коларова и Първан Симеонов.Тема: Бездомно куче ухапа дете в центъра на Хасково. Това е поредният инцидент в града само за няколко дни. Говорят потърпевшите.Тема: „На твоя страна\": Опасни вещества в играчките, тип „желе\", показват тестовете у нас. Какви са рисковете за децата от хитовите играчки?Тема: Провален ли е летният сезон по Черноморието и има ли все още надежда туристите да се върнат по родните плажове? Спор от брега на морето.Тема: Мария Илиева тръгва на турне. Певицата гостува, за да разкрие, какво ще видят феновете в летния тур.  ", "date": "2019.07.08", "title": "Теми и гости в сутрешните блокове на телевизиите"}
{"url": "http://www.cross.bg/neaniii-prokopiii-zapovyadal-1608522.html", "text": "/КРОСС/ Житие на свети великомъченик ПрокопийСв. Прокопий е роден в Йерусалим. Като езичник носел името Неаний. Майка му го възпитала в езичество и го дала на служба при цар Диоклетиан, който го оставил в своя дворец. След време царя го направил воевода и му заповядал да отиде в Александрия да преследва християните - да ги лишава от имот и да ги предава на съд. Тогава Неаний казал на царя:\"Чух за тия люде, че почитат някой си Христос, син Божий, че по нрав са твърди и по вяра крепки и че предпочитат да умрат, отколкото да принесат жертва на нашите богове. Затова, струва ми се, неудобно да ги принуждаваме да изпълняват нашите закони.\" Изричайки хулни думи за християнската вяра, Диоклетиан убедил Неаний в законността да се преследват християните и го изпратил в Александрия.На път за Александрия се извила силна буря. Неаний видял във въздуха светъл кръст и чул глас да го призовава към вярата в Христа и да му казва: \"Чрез тоя знак побеждавай враговете си!\" Като стигнал в Скитопол, той повикал златар и поръчал да направи кръст, приличащ на оня, който видял във въздуха. Златарят отначало не се съгласявал да изпълни поръчката, понеже се боял да не би да се изложи на опасност, ако направи знака на галилеяните, т.е. на християните. Неаний го успокоил, като го уверил, че за това никой няма да узнае. Тогава златарят тайно направил кръст от злато и сребро по указанията на воеводата. Когато кръстът бил готов, на него веднага се появили образите на три лица с еврейски надпис: на горната част бил образът на Спасителя, а от страни - архангелите Михаил и Гавриил. Воеводата запитал: \"Чии са тия образи?\" Но златарят отговорил, че не знае, и разказал, че не е могъл никак да ги изличи. Неаний разбрал, че кръстът има божествена сила, поклонил му се, целунал го и го взел да го пази у себе си.Когато Неаний пристигнал в Йерусалим, гражданите го помолили да ги избави от разбойнически чети, които ограбвали пътници и отвличали жени. Неаний с войска отишъл да гони разбойниците, поразил ги и върнал всички отведени от тях. Майка му го посъветвала да благодари на боговете за този свой успех. Но Неаний й казал, че не бездушните идоли, а неговият Бог му помогнал да срази разбойниците. И той изпочупил всички идоли в дома на майка си. Ужасена от това, майката отишла в Антиохия при царя да се оплаче от сина, загдето презрял боговете и оскърбил самата нея. Диоклетиан се разгневил и заповядал на Юст, управител на Палестина, да вразуми отклонилия се в християнството Неаний, а ако не го послуша да го предаде на мъчения.Юст пристигнал от Кесария и съобщил царската повеля. Неаний признал, че е християнин и заявил, че е готов да отиде на смърт заради вярата си. След това отвързал войнския си пояс и го хвърлил в знак на отричане от царската служба и идолското нечестие. Управителят заповядал да го съблекат гол, да го окачат на дърво и да стържат тялото му с железни нокти, а след това да го затворят в тъмница. Подкрепен във вярата чрез небесно явление, Неаний в същата нощ приел своето кръщение с име Прокопий (което значи \"преуспяващ). Като видели мъжеството и доблестта на изповедника, някои войници също така се обърнали към Христа. Те били кръстени от епископ Леонтий и на другия ден открито изповядали вярата си в Христа. Управителят заповядал да им отсекат главите в присъствието на Прокопий.В същия ден до тъмницата се приближили дванадесет жени. От прозореца те казали на мъченика: \"И ние сме рабини Христови!\" Донесли за това на управителя и той заповядал да ги затворят в тъмницата. На следния ден жените били подложени на жестоки мъчения - бичували ги, опалвали ги с огън и им рязали гърдите. В тълпата стояла майката на Прокопий и плачела. Тя гледала лютите мъки и търпението на жените и изведнъж се приближила до съдията и му казала: \"И аз съм рабиня на разпнатия Христос!\" Управителят дълго я убеждавал да се откаже от своите думи. Като не успял, заповядал да я отведат с другите жени в тъмницата. Като видял майка си, Прокопий се зарадвал и чрез епископ Леонтий я кръстил заедно с другите жени. Когато след това изповедничките наново били изведени на съд те останали твърди във вярата, въпреки че били жестоко бичувани. Накрая били обезглавени.Управителят Юст скоропостижно умрял. Неговият приемник извикал Прокопий в Кесария (главен град в провинцията). Там верният Христов последовател бил подложен на жестоки мъки - бичували го, опалвали го с огън и разтягали тялото му. Най-сетне бил посечен с меч. Така завършил земния си живот св. великомъченик Прокопий. Това станало в 303 година. ", "date": "2019.07.08", "title": "Св. вмчк Прокопий. Преп. Теофил Мироточиви (Македонски)"}
{"url": "http://www.cross.bg/kakva-nastupila-priyatna-1608521.html", "text": "/КРОСС/ Каква приятна тишина би настъпила, ако хората говореха само това, което са добре премислили.Чудомир", "date": "2019.07.08", "title": "Каква приятна тишина би настъпила"}
{"url": "http://www.cross.bg/yondur-stivi-izyavite-1608527.html", "text": "/КРОСС/ Легендарният американският соул певец и композитор Стиви Уондър възнамерява временно да преустанови изявите си, тъй като през есента ще се подложи на бъбречна трансплантация, предадоха световните агенции.Шестдесет и девет годишният Уондър лично е направил съобщението по време на участието си като хедлайнер на фестивала \"Бритиш съмър тайм\" в лондонския Хайд парк.Уондър е споделил, че ще изнесе още три шоута, преди да преустанови изявите си и да се подложи на операция през септември. Певецът е допълнил, че има донор, както и че всичко с него е наред, успокоявайки феновете, които вероятно са чули скорошните слухове, че има сериозни здравословни проблеми.Стиви Уондър отбелязва още, че с участието си на фестивала \"Бритиш съмър тайм\" в Хайд парк е искал да изрази любовта си към публиката, както и да благодари на феновете за обичта им. ", "date": "2019.07.08", "title": "Стиви Уондър временно спира изявите си заради бъбречна трансплантация "}
{"url": "http://www.cross.bg/rozhdenitzite-na--yuli-1608525.html", "text": "/КРОСС/  Евгени Димитров - политикИрен Кривошиева - актрисаМариан Бачев - актьорЮлиан Генов - бизнесменЮлий Москов - журналист, издателЯнина Кашева - актриса ", "date": "2019.07.08", "title": "Рождениците на  8 юли"}
{"url": "http://www.cross.bg/izkazvaniya-dachich-dvete-1608532.html", "text": "/КРОСС/ София ще поиска обяснение заради създаденото дипломатическо напрежение между двете страни.То беше породено от изказвания на премиера Бойко Борисов и на сръбския външен министър Ивица Дачич относно независимостта на Косово.Вчера стана ясно, че и Белград ще предприеме реципрочни мерки. Представител на българското посолство в града е извикан за разговор в сръбското външно министерство.В неделя Дачич заяви, че желае приятелски отношения с България, но при взаимно зачитане на интересите на двете страни. Той призова за прецизност в политическите изказвания, допускайки, че може да става въпрос за грешна интерпретация. Българският му колега Екатерина Захариева отговори с искане за по-малко емоция в политиката и с очакване за извинение от сръбска страна. ", "date": "2019.07.08", "title": " МВнР привиква на разговор сръбския посланик у нас "}
{"url": "http://www.cross.bg/chasa-provede-zala-1608526.html", "text": "/КРОСС/ София.Oт 11.00 часа на „Дондуков\" 2 президентът Румен Радев ще връчи висши държавни отличия на четирима изтъкнати българи.***София.От 09.30 часа в Зала 8 на НДК ще се състои трета обществена дискусия за изработването на окончателен проект на Стратегия за развитие на културата 2019-2029 г.***София.От 10.00 часа в Националния пресклуб на БТА ще се проведе пресконференция на Секция „История\" при Съюза на учените в България на тема „Битката за историята в учебниците по история за 10. клас\".***София.От 10.30 часа в The Mall ще бъдат представени учебни симулатори за водачи на МПС с изкуствен интелект. Участие ще вземат зам.-министърът на образованието и науката Деница Сачева, зам.-кметът по транспорта на Столична община Дончо Барбалов, изпълнителния директор на ИА „Автомобилна администрация\" Бойко Рановски и др.***София.От 11.00 часа в институцията на омбудсмана Мая Манолова ще представи новия Съвет за наблюдение на и за хората с увреждания.***София.От 15.00 часа в зала „Голям колегиум\" на МЗХГ ще се проведе среща на министър Десислава Танева с Конфедерацията на Европейските производители на цигари (СЕССМ) и Националната асоциация на тютюнопроизводителите - 2010 (НАТ-2010).***София.От 18.00 часа в Борисовата градина ще се проведе благотворителен мини маратон, който е част от глобалната инициатива Allianz World Run.***Благоевград.От 10.00 часа на паркинга на улица „Скаптопара\" 1 ще започне кампания за извозване на опасни отпадъци.***Благоевград. От 19.00 часа постановката „Емигранти\" ще бъде представена премиерно за града в Драматичен театър „Никола Вапцаров\".***Бургас.От 18.30 часа в галерия „Ателие R\" ще бъде открита изложба-базар на децата от Център за обществена подкрепа „Цветница\" - Малко Търново.***Варна.От 10.00 часа пред сградата на Щаба на ВМС ще се проведе военен ритуал по поднасяне на венци и цветя пред паметника на контраадмирал Иван Вариклечков по случай 128-годишнината от рождението му.***Велико Търново.От 11.00 часа в Регионалния пресклуб на БТА ще се проведе пресконференция във връзка с предстоящото 11-то издание на фестивала Дикси джаз фест във Велико Търново.***Видин.От 10.30 часа в Регионалния пресклуб на БТА ще се състои пресконференция за състоянието и проблемите на МБАЛ „Св.Петка\", в която ще вземат участие депутатът Владимир Тошев, кметът на Видин Огнян Ценков и директорът на МБАЛ „Св. Петка\" д-р Цветан Василев.***Добрич.От 9.00 часа в Младежкия център ще се проведе Еко лято 2019 - спортни и занимателни игри, прожекции на филми, посещение на културни и природни забележителности.***Добрич.От 09.30 часа в Народно читалище „Йордан Йовков - 1870 г.\" ще се проведе летен дентски център „Млади възрожденци\".***Добрич.От 10.30 часа в Художествената галерия ще се проведе Лятна работилница за въображение.***Ловеч.От 9.00 часа в Окръжния съд ще бъде гледано дело за отвличане при условия на опасен рецидив срещу Б. И.*** Русе.От 18.00 часа в конферентната зала на хотел „Рига\" ще бъде представена книгата „Пътят към теб\" на Тошко Савов.***Перник.От 12.00 часа в хотел „Рударци\" ще бъде открито Петото издание на Лятна академия по изобразително изкуство „Давам ти дъгата за наследство\".***Плевен.От 10.00 часа в Центъра за работа с деца ще се проведе лятно училище за първа помощ.***Плевен.От 11.00 часа в Регионалния пресклуб на БТА ще се проведе пресконференция на КНСБ във връзка с изпълнението на проект „Активно гражданско участие за превенция и ограничаване на недекларираната заетост в България\".***Плевен.От 11.30 часа в Заседателната зала на Община Плевен ще се проведе пресконференция за 25-ия поход „По стъпките на Апостола\".***Пловдив.От 09.00 ч. в Окръжния съд ще се гледа дело срещу Андон О., който е обвинен, че е причинил смъртта на четирима души.***Пловдив.От 10.00 часа в зала 12 на Районния съд ще се проведе заседание по делото срещу Иван Б. и Анна К., обвинени че са съхранявали заготовки и са съставяли и са преправяли български и чуждестранни документи за самоличност, свидетелства за управление на превозни средства, документи, удостоверяващи лични или регистрационни данни, документ за правоспособност, нотариални удостоверявания, като деянието е извършено с цел имотна облага.***Пловдив.От 13.30 часа в зала 2 на Районния съд ще се проведе заседание по делото срещу Милена Б. и Николета Д., обвинени в престъпна схема за източване на РЗОК.***Пловдив.От 13.30 часа в зала 1 на Районния съд ще се проведе заседание по делото срещу Красимир Ф. и синът му Петър Ф., обвинени, че с цел да набавят за себе си имотна облага са възбудили и поддържали заблуждение управители на 5 дружества, като с това са причинили имотна вреда на дружествата общо в размер на 1 076 000 лв.***Пловдив.От 20.30 часа в Античния театър ще се проведе концерт „Звездите на България\".***Поморие.От 21.30 часа в Лятно кино „Яворов\" ще бъде излъчен филмът „Жена на война\", част от „София Филм Фест\".***Русе.От 13.00 часа в Зала 1 на Областната администрация - Русе ще се проведе събитие, част от информационната кампания по десетата конкурсна сесия на Националния иновационен фонд. Инициативата се реализира съвместно с Българската стартът асоциация и микрофинансираща институция „Джобс\" към Българската банка за развитие.***Стара Загора.От 9.00 часа в деловодството на общината ще започне приемът на документи за съдебни заседатели за Районния съд.***Стара Загора.От 10.00 часа в детския отдел на библиотека „Родина\" ще се проведе творческо ателие за деца.  ", "date": "2019.07.08", "title": "Предстоящи събития на  8 юли"}
{"url": "http://www.cross.bg/partnyorite-vmesto-lyubimtzi-1608528.html", "text": "/КРОСС/ Над половината стопани на кучета целуват по-често питомците си, отколкото партньорите си. Същият процент собственици предпочитат да делят леглото с домашните си любимци, вместо с половинките си, пише сп. \"Пийпъл\", позовавайки се на резултатите от американско проучване.Допитването е осъществено от компанията за кучешки лакомства \"Райлис органикс\" с цел да установи колко близки се чувстват хората със своите четириноги другари.От фирмата са помолили стопани на кучета в САЩ да споделят до каква степен обичат и се грижат за питомците си. Резултатите показват, че собствениците даряват с повече обич домашните си любимци, отколкото партньорите си.Петдесет и два процента от участниците в допитването признават, че целуват по-често кучетата си, отколкото половинките си. Същият процент анкетирани не крият, че предпочитат да споделят леглото си със своите питомци, вместо с партньорите си.Цифрите вероятно ще изненадат хората, които не притежават домашни любимци. Те обаче изглеждат по-понятни като се вземе предвид признанието на 94 процента от стопаните, че считат кучетата за едни от най-близките си приятели. ", "date": "2019.07.08", "title": "Над половината кучкари спят с кучетата, вместо с партньорите си "}
{"url": "http://www.cross.bg/bezopasnost-tzentrove-putna-1608540.html", "text": "/КРОСС/ В София от днес започва Седмица на пътната безопасност.Сред най-големите проблеми са обучението на кандидатите за шофьори, начинът на провеждане на изпитите, отчитат от Института за пътна безопасност.В един от столичните търговски центрове ще бъдат представени симулатори за водачи на превозни средства с изкуствен интелект. Устройствата са използвани успешно в центровете за обучение в Германия. Богдан Милчев от Института за пътна безопасност заяви:„Това е една възможност за учебните центрове да разполагат с най-съвременните модели на обучение. Давам пример: когато има градове, които са много отдалечени от магистралите, и няма как да отидете на 200 км от града, в който се обучава кандидат-водачът, за да се качи на магистрала. Тогава симулаторът е една много добра възможност, която пести много време на учебните центрове\". ", "date": "2019.07.08", "title": "Седмица на пътната безопасност започва в София "}
{"url": "http://www.cross.bg/satyrn-planetata-nablyudenie-1608531.html", "text": "/КРОСС/ В следващите дни планетата Сатурн ще е в позиция за добро наблюдение от Земята дори с бинокъл. На 9 юли газовият гигант е в така нареченото противостояние, тоест Слънцето, Земята и Сатурн ще са на една линия в Слънчевата система, а планетата с огромните видими пръстени ще е най-близо до нас - само на 1,44 милиарда километра.За наблюдение е подходящо времето след 22:00 часа. От нашите гоеграфски ширини трябва да търсим Сатурн на югоизток. По-лесно е да използваме някои от популярните приложения за смартфони, с които да локализираме планетата.Сатурн е втората по големина планета в Слънчевата система. Впечатлява със своите пръстени, изградени от лед и космически прах. За първи път космически апарат изследва планетата още през 1979 г. Сондата \"Пионер-11\" успява да облети Сатурн на 20 хиляди километра над горния атмосферен слой и да направи снимки с ниска резолюция.Големите планети Юпитер и Сатурн ще са видими до края на лятото. Ако разполагате с телескоп, ще успеете да видите ясно структурата на планетата и дори нейния най-голям спътник Титан. ", "date": "2019.07.08", "title": "В понеделник може да видим Сатурн с бинокъл"}
