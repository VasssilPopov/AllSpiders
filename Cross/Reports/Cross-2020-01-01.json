{"url": "http://www.cross.bg/tehnologii-indystriyata-intelekt-1621656.html", "text": "/КРОСС/  Светът навлиза в ново десетилетие, към което има големи очаквания от всички. От предупредителни прогнози за нова криза до исторически събития като ново кацане на Луната и дори пътувания на хора до Марс. Изгледите са, че следващите 10 години ще са много динамични, а технологиите ще са в основата на голяма част от тези събития.Очакванията към технологиите също са доста големи. Последните няколко години има привидно известно затишие в ИТ света, но липсата на големи иновации не е случайна. ИТ индустрията е в своеобразен преходен период. В момента се извършват много и мащабни промени \"зад кулисите\".Това се изразява в бързия напредък на облачните услуги, развитие на все по-големи и сложни дейта центрове, навлизане на ново поколение технологии като 5G мрежите, нова генерация хардуер, софтуер, изкуствен интелект и т.н. Всичко това рядко генерира новини, които да са интересни или засягащи масовия потребител, но въпреки това е от огромно значение.Всички усилия отразяват подготовката на ИТ индустрията за новото десетилетие. Накратко, от него можем да очакваме ново поколение мобилни технологии, нови мобилни устройства като умни очила с добавена реалност и т.н. Стрийминг платформите най-вероятно ще продължат да преземат все по-голям дял от ежедневната консумация на всякакво съдържание, включително чрез мобилни мрежи. А тук голяма роля ще имат както облачните услуги, така и новите мобилни мрежи.Но освен това, индустрията ще завърши прехода си и ще може да се насочи към съвсем нов тип услуги и устройства. Интернетът на нещата например трябва да направи своя рязък възход. Това ще означава \"поумняване\" на много устройства, сензори навсякъде, автоматизиране на все повече дейности в ежедневието, производството и т.н. Умните технологии ще станат ежедневие, което заобикаля хората без те дори да осъзнават. Първите използваеми в реални условия квантови компютри също може да се окажат факт през следващите 10 години.Ще има и много предизвикателства. Част от тях са нерешени проблеми от миналото десетилетие. Най-видим и ярък пример е събирането на лични данни, следвано от разпространението на фалшиви новини и манипулации. Това са проблеми, които онлайн гигантите тепърва ще трябва да решават. Но освен това ще трябва и да се справят с усложнената политическа обстановка и намеренията за повече и по-строги регулации.Също така ИТ индустрията ще трябва да се постарае повече за доверието на хората, както и да ги убеди, че всички тези нови технологии няма да им костват работни места, професии, доходи, лично пространство. Големите промени, като навлизането на все по-усъвършенствани роботи и изкуствен интелект, имат потенциал да са нова индустриална революция. А всяка подобна промяна бива посрещана с недоволство и нежелание от повечето хора.За ИТ индустрията ще е много важно да успее да направи тези промени максимално гладки и постепенни, за да не предизвика твърде голямо недоволство. Тя трябва да намери и подходящия баланс между скорост на развитие на технологиите и темпото им на навлизане в реалния свят. Вече има няколко ярки опита на устройства и технологии, които тръгваха с огромни очаквания, но не се случи нищо значимо след първоначалния прилив на интерес.Това се случи с 3D телевизорите и таблетите. И към двете имаше големи надежди, но в крайна сметка останаха на заден план. Нещо подобно щеше да се случи и умните часовници. За сега обаче те сякаш успяха да успокоят темпото и да се насочат към по-конкретна ниша, което направи очакванията към тях по-скромни, но и реалистични.Навлизането на технологии като изкуствен интелект вече се случва все по-активно. Промените, които изкуственият интелект ще донесе, ще са доста по-мащабни от тези на умните часовници. Засега обаче, той се развива по-скоро правилно, като се обръща внимание на всеки напредък и той всичко навлиза постепенно в ежедневието. Така няма да има ситуация, в която един ден ще бъде представен изкуствен интелект и от след това всичко да е различно. Вместо това той ще навлиза постепенно и накрая поглед назад във времето ще покаже колко много се е променило всичко. ", "date": "2020.01.01", "title": "Какви ще са технологиите през новото десетилетие"}
{"url": "http://www.cross.bg/regylirat-ekipi-trafik-1621658.html", "text": "/КРОСС/  При проверки в новогодишната нощ пътните полицаи за заловили 50 души в страната, които са шофирали след употреба на алкохол.  Заради очакваният засилен трафик следобед от МВР засилват патрулите по основните пътища у нас, обясни Лъчезар Близнаков от Пътна полиция„Очаква се засилен трафик в района на Благоевград, където екипи ще регулират движението при нужда. Това важи и за цялата страна. В района на Витиня на АМ „Хемус\" също имаме допълнителни екипи, които ще регулират и ще създадат организация за свободното пропускане през тръбата, която е функционираща, на тунела\". ", "date": "2020.01.01", "title": "Заловени са 50 души, шофирали след употреба на алкохол в новогодишната нощ "}
{"url": "http://www.cross.bg/reaktziya-frantzisk-zhena-1621657.html", "text": "/КРОСС/  В идео с папа Франциск, който се измъква от лапите на почитателка, се превърна в хит в социалните медии с коментари относно бързата реакция на Светия отец.Франциск беше посрещнал на площад Свети Петър и се обръщаше, когато една жена извика нещо, сграбчи го за ръка и почти го накара да падне.83-годишният глава на католическата църква направи гримаса, преди да успее да се освободи, като плесна два пъти по ръката жената.След това продължи обиколката си, ходейки с известни затруднения, като поддържаше малко по-голямо разстояние от посетителите, и постепенно отново се отпусна, когато влезе в контакт с други деца.Коментарите в Twitter най-вече подкрепят инстинктивната реакция на понтифа.\"ТОЙ Е ЧОВЕК. Папа, който не е имунизиран срещу болка или избягване на реакция на болка\", се казва в един от типичните коментари.В първата си литургия през Нова година, папата заклейми в сряда \"цялото насилие над жени\" като \"оскверняване на Бог, роден от жена\", позиция, подчертана от няколко ентусиасти в Twitter. ", "date": "2020.01.01", "title": "Папа Франциск плесна по ръката напориста жена"}
{"url": "http://www.cross.bg/tzarevetz-godina-istoricheskata-1621659.html", "text": "/КРОСС/ Във Велико Търново посрещнаха с почести първият посетител на историческата крепост „Царевец\" за 2020 г. Това е и една от традициите, с които през последните години старата столица посреща Новата година. Емблематичният хълм е и най-посещаваният туристически обект у нас през миналата година, като от Регионалния исторически музей отчитат и ръст с около 8 процента на посещенията.Елица Бодурова от Велико Търново първа стъпи на историческата крепост. През последните няколко години тя е превърнала в традиция обиколката на \"Царевец\" в първия ден от Новата година.Елица Бодурова: Просто на Царевец се чувствам по един изключителен начин и исках да съм тук, първият ден от годината да го посрещна на Царевец. Не може да се опише, това е изключително да си от този град!Затова, че е първият турист за новата 2020 година, Елица получи подаръци и безплатна обиколка с екскурзовод.Иван Църов - директор на РИМ-Велико Търново: Наистина това е едно място, което е свързано със старата българска история, с най-величавите години на нашата държава и където всеки един българин се чувства \"задължен\" да посети това място, да го покаже на децата си и да усети историята.Въпреки студеното време, не липсваха и други ентусиасти, решили да прекарат 1 януари с разходка из историческата крепост. \"Царевец\" е единственият туристически обект, който никога не затваря врати и посреща туристи от цял свят 365 дни в годината. ", "date": "2020.01.01", "title": "Посрещнаха с подаръци първия турист на \"Царевец\""}
{"url": "http://www.cross.bg/migranti-pristignali-suobshti-1621660.html", "text": "/КРОСС/  Общо 5247 мигранти са пристигнали на гръцките острови от Турция през декември, съобщи в. „Катимерини\".Според полицията на Северна Гърция 3681 мигранти са пристигнали на Лесбос, 878 на Самос и 688 в Хиос.През първите 12 часа на новата 2020 година 123 мигранти пристигнаха на Лесбос с три лодки, съобщи полицията. Други 134 са се добрали до гръцка земя в новогодишната нощ. ", "date": "2020.01.01", "title": " Над 5200 мигранти са пристигнали в Гърция през декември "}
{"url": "http://www.cross.bg/lvmwh-trimesechie-prenos-1621664.html", "text": "/КРОСС/  Комисията за енергийно и водно регулиране (КЕВР) прие цената на синьото гориво, което намалява с близо два процента в сравнение с предходното тримесечие, съобщиха от КЕВР.Утвърдената от КЕВР цена за първото тримесечие на 2020 г. е в размер на 44,04 лв./MWh - за продажба на природен газ на крайните снабдители на природен газ и и на лицата, на които е издадена лицензия за производство и пренос на топлинна енергия. Цената не включва разходи за достъп, пренос, акциз и ДДС.В сравнение с действащата цена за последното тримесечие на 2019 г., намалението е с 0,81 лв./MWh или с 1,81 на сто.Решението на КЕВР е във връзка с подаденото от \"Булгаргаз\" ЕАД заявление за утвърждаване на цени за тримесечие на 2020 г., по които общественият доставчик продава природен газ на крайните снабдители и на лицата с издадена лицензия за производство и пренос на топлинна енергия.В утвърдената нова цена на природния газ от 44,04 лв./MWh са включени компонента \"цена на природния газ на входа на газопреносните мрежи\" в размер на 43,34 лв./MWh, компонента за дейността \"обществена доставка\" по чл. 17, ал. 6 от НРЦПГ в размер на 0,56 лв./MWh и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ от 0,14 лв./MWh, покриваща разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации.В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.С утвърдената цена на природния газ за първото тримесечие на 2020 г. цените на топлинната енергия остават непроменени до края на отоплителния сезон. Без промяна остават и цените на електрическата енергия за битовите и небитовите потребители на регулиран пазар.Преди утвърждаването на решението за цената на природния газ за първото тримесечие, в съответствие с нормативните изисквания на 19 декември 2019 г. КЕВР проведе открито заседание за обсъждане на изготвения доклад във връзка със заявлението на \"Булгаргаз\" ЕАД. В съответствие с изискванията за публичност и прозрачност на институциите откритото заседание беше излъчено онлайн на интернет страницата на регулатора. ", "date": "2020.01.01", "title": "Цената на газа намалява с близо 2%, на тока и парното остава без промяна "}
{"url": "http://www.cross.bg/predvaritelno-instalirani-rysiya-1621665.html", "text": "/КРОСС/  В Русия от днес влиза в сила закон, който забранява продажбата в страната на смартфони и компютри, които не са оборудвани с предварително инсталирани руски софтуер или приложения, предаде Франс прес.Президентът Владимир Путин обнародва закона в началото на декември,Актът беше представен от властите като средство за насърчаване на руските технологични компании спрямо чуждата конкуренция.Според текста потребителят трябва да има възможност да използва определени типове технологични продукти с предварително инсталирани руски програми. Уточнява се, че правителството ще изготви списък на засегнатите от закона устройства, който би трябвало да включва телефони, компютри и смарт телевизори. Правителството ще изготви и списък на приложенията, които трябва да бъдат предварително инсталирани от производителя.В Русия законът е известен като \"закон антиЕпъл\", тъй като американският производител винаги е отказвал да инсталира предварително на устройствата си приложения, които не са негови.Обнародването бе направено едва броени седмици след оповестяването на спорен закон, позволяващ на Русия да създаде \"суверен интернет\", изолиран от големите световни сървъри.Руските власти в последните години непрекъснато затягат контрола върху руския интернет, блокирайки съдържание и сайтове, свързани с опозицията, но също и услуги, които отказват да им сътрудничат, ", "date": "2020.01.01", "title": "Русия забранява продажбата на смартфони без инсталирани руски приложения"}
{"url": "http://www.cross.bg/resheniya-yilyam-nashata-1621648.html", "text": "/КРОСС/  Британският принц Уилям, който е внук на кралица Елизабет Втора и наследник на престола след баща си принц Чарлз, ще учреди през тази година награда с парично измерение няколко милиона евро, която ще се връчва на онези, които са предложили най-добрите решения на климатичната криза, предаде АФП.Отличието, чието име на английски е Earthshot, ще се връчва всяка година на петима лауреати в продължение на 10 години. Целта е да се намерят до 2030 г. най-малко 50 решения на най-значимите предизвикателства, пред които е изправен днешният свят, се казва в изявление на Двореца Кенсингтън.Наградата ще се връчва както на учени и активисти, така и на икономисти, компании или правителства, които допринасят в предлагането и намирането на решения на климатичната криза, по-специално касаещи най-изложените на рисковете от глобалното затопляне общности и страни.Принц Уилям има намерение да обедини филантропи и компании, които да подкрепят неговата инициатива.\"Земята достигна един критичен праг и ние сме изправени пред един много ясен избор - или да продължаваме както досега и да нанасяме непоправими щети на нашата планета, или да осъзнаем каква е нашата сила като човешки създания и нашата способност да ръководим, прилагаме нововъведения и намираме на решения\", се казва в изявление на принц Уилям.Датата, на която за първи път ще бъде връчено отличието, не се съобщава. Церемониите за връчване на наградите ще се състоят в различни градове на планетата. ", "date": "2020.01.01", "title": "Принц Уилям учреди награда за милиони за решение на кризата с климата"}
{"url": "http://www.cross.bg/zayavi-trump-predade-1621647.html", "text": "/КРОСС/  Севернокорейският лидер Ким Чен Ун обяви край на мораториума върху севернокорейската ядрена и балистична програма, предаде АФП.Агенцията се позовава на съобщение от днес на севернокорейската информационна агенция КЦТА.\"Нямаме никаква причина да продължаваме да сме едностранно обвързани\" с този мораториум. \"Светът скоро ще види новото стратегическо оръжие, с което разполага Северна Корея\", заяви Ким Чен Ун, цитиран от КЦТА.Ким обяви през 2018 г., че Северна Корея вече няма нужда от ядрени опити и опити на междуконтинентални балистични ракети. Днешните изявления на Ким изглеждат слагат край на две години ядрена дипломация със Съединените щати, отбелязва АФП.Американският президент Доналд Тръмп заяви, че продължава да има доверие на севернокорейския лидер Ким Чен Ун по въпроса с денуклеаризацията на КНДР, предаде Франс прес.\"Ние подписахме споразумение, в което се говори за денуклеаризацията\", каза Тръмп, имайки предвид договореностите, постигнати с Ким на срещата им в Сингапур. \"Мисля, че той е човек на дадената дума\", изтъкна Тръмп пред журналисти преди да вземе участие в празненствата по случай Нова година в имението му във Флорида.Преговорите между Пхенян и Вашингтон навлязоха в задънена улица след неуспеха на срещата между Ким и американския президент Доналд Тръмп в Ханой през февруари миналата година.На заседание на централния комитет на Корейската трудова партия Ким заяви, че КНДР е готова да продължи да живее в режим на международни санкции, за да съхрани ядрения си потенциал.Американският държавен секретар заяви във връзка с изявленията на Ким, че се надява Северна Корея да избере пътя на мира, предаде Ройтерс.\"Надяваме се, че председателят Ким ще вземе правилното решение - да избере мира и просперитета, а не конфликта и войната\", изтъкна Помпейо. ", "date": "2020.01.01", "title": "Ким Чен Ун не се сдържа и активизира ядрената си програма"}
{"url": "http://www.cross.bg/bliznakov-trafik-alkohol-1621646.html", "text": "/КРОСС/  Очаква се засилен трафик по пътищата днес след обядПо-силен трафик днес след обяд очаква полицията, каза Лъчезар Близнаков от Пътна полиция.Всички пътища са почистени, но по проходите и сенчестите участъци трябва да се кара особено внимателно, призова той.В района на Благоевград ще има повече екипи на полицията заради очаквания трафик от Банско и Гърция. На тунел \"Витиня\" също има повече полиция.Особено засилени са проверките за пияни шофьори.Пешеходец е пострадал на бул. \"Цариградско шосе\". Това каза инспектор Лъчезар Близнаков.\"В новогодишната нощ няма загинали участници в движението, въпреки това се случиха инциденти с водачи, употребили алкохол. Хората продължават да си позволяват да се качват в автомобилите пили. На територията на Община Хисаря водач на 23 години, седнал зад волана с 1,82 концентрация алкохол в кръвта се преобръща на пътя. На територията на Хасково също е станало едно произшествие с водач, който си е позволил да управлява с 1,72 промила. Сериозни стойности са за алкохол\", каза инспектор Близнаков.Той обърна внимание, че липсват сигнали от граждани по отношение на алкохола. \"Всички водачи, които сядат пили, са пили с някого. Как могат да стоят хората безучастни и да позволяват на някого д а се качи в колата и да управлява?\", коментира още инсп. Близнаков. ", "date": "2020.01.01", "title": "Очаква се засилен трафик по пътищата днес след обяд"}
{"url": "http://www.cross.bg/kybik-voda-tzenata-1621650.html", "text": "/КРОСС/  От днес е в сила поскъпване на цената на водата в 24 области в България, припомнят от КЕВР. Само в една има поевтиняване.Със 7% се увеличава цената на ВиК услугите в София. Това означава, че столичани ще плащат по 2.76 лв. за кубик вода.Поскъпване има и в Перник - въпреки водния режим в града. От днес хората в района ще плащат по 2.42 лева за кубик вода, което е повишение с 3.7%.Най-голямо е увеличението в Кърджали - с 9.7%, или 2.61 лв. за кубик. Най-малко е в Пловдив - с 0.5% до 2.22 лв. за кубик вода.А гражданите в Шумен ще продължат да плащат най-високата цена за ВиК. Досега те даваха по 3.40 лв. за кубик вода, а от следващия месец - по 3.54 лв.От 1 януари един кубик вода вече струва: във Варна 3.21 лв., в Русе - 3.15 лв., в Бургас - 3.08 лв., в Ямбол - 3.03 лв., във Враца - 3.27 лв., в Добрич - 3.45 лв., във Видин - 2.54 лв., в Габрово - 2.71 лв., в Плевен - 2.88 лв., в Благоевград - 2.35 лв., в Стара Загора - 3.01 лв., в Ловеч - 3.16 лв.Единствено в Разград има намаление на цената на водата, пише economic.bg. Понижението е с 5% до 3.67 лв. за един кубик от 1 януари 2020 г. ", "date": "2020.01.01", "title": "От днес поскъпва водата, само в Разград ще има намаление на цената"}
{"url": "http://www.cross.bg/evroviziya-victoria-bulgariya-1621651.html", "text": "/КРОСС/  В навечерието на 2020-а певицата VICTORIA, която ще представи България на Евровизия 2020 в Ротердам, направи своята равносметка за изминалата година 2019-а и сподели със своите последователи в социалните мрежи своите най-големи цели за предстоящата година. Амбициозната млада изпълнителка посочва като свои най-големи цели да представи достойно България на Евровизия през месец май, да завърши своя първи самостоятелен албум / EP и да отдели повече време за семейството си.VICTORIA написа в своите Facebook страница и Instagram профил:>> Честита Нова Година! Преди няколко дни намерих стария си тефтер, в който на 1.01.2019 бях записала какво искам да ми се случи през 2019-а. Оказва се, че да представя България на Евровизия е била една от мечтите и целите ми! Освен това си бях пожелала да напиша своята първа песен, да започна да работя по мой самостоятелен албум и да записвам в Америка! Тази година реших да споделя тук с вас моите 5 пожелания и цели за следващите 366 дни. Правя го, защото вашата подкрепа е решаваща за това те да се превърнат в реалност. Ето ги и тях:>> 1. Да представя достойно #България на #Евровизия 2020. Това изисква много отдаденост - усилени репетиции и подготовка, за които съм готова и ще дам всичко от себе си. Това е страхотна отговорност, но имам страхотен екип зад себе си, който много вярва в мен! Ключово е да намеря песента, която ще ме представи най-добре като артист и ще докосне всички. И мисля, че вече я имам!>> 2. Да реализирам първия си EP/албум, зад който стои изключително много работа и любов, както и разбира се голям екип, който за щастие ме подкрепя по най-страхотния начин!>> 3. Музиката да ме среща с все повече хора и възможности в целия свят.>> 4. Да мога да отделя повече време за семейството си, което може би ще се случи едва след Евровизия, защото ме очаква много работа, но НАЙ-ВАЖНОТО - те ще са в Ротердам с мен и ще ме подкрепят в залата с цялата си същност!>> 5. Да продължавам да имам възможност да популяризирам каузата за намиране на нов дом на бездомни кучета и котки в България.>> Благодаря ви за подкрепата през 2019-а! Пожелавам ви страхотна 2020-а!Песента на VICTORIA за Евровизия 2020 предстои да бъде представена в началото на март месец. До тогава тя ще работи по нея с едни от най-успешните европейски продуценти и композитори.БНТ1 ще излъчи на живо от Ротердам двата полуфинала и големия финал на Евровизия на 12, 14 и 16 май. На 28 януари ще се изтегли жребий, на който ще стане ясно в кой от двата полуфинала ще участва България. ", "date": "2020.01.01", "title": "Певицата VICTORIA с новогодишна равносметка"}
{"url": "http://www.cross.bg/ravnosmetkata-ot-novogodishnata-nosht-dvama-zaginaha-pri-putni-intzidenti--raneni-1621652.html", "text": "/КРОСС/  През изминалото денонощие в страната са станали 13 пътни произшествия, при които има двама загинали, 14 са ранените. Това съобщиха от пресцентъра на МВР.През декември пътните инциденти са отнели живота на 42 човека, а за 2019 г. жертвите са 623. ", "date": "2020.01.01", "title": "Равносметката от Новогодишната нощ: Двама загинаха при пътни инциденти, 14 ранени "}
{"url": "http://www.cross.bg/mladezhki-grada-zali-1621653.html", "text": "/КРОСС/  За Пазарджик Новата година ще премине под знака на спорта. Градът получи престижното отличие „Европейски град на спорта\" за 2020-та заради висока оценка от европейските столици и градове за спортните дейности и политиката, която общината провежда.Предстоят събития, които са насочени основно към младежите в града, каза председателят на Съвета за младежка политика в града Александър Иванов.Предвидили сме много инициативи със Съвета за младежка политика. Кандидатстваме по проект за изграждане на т. нар. младежки центрове. Ако мога да го обобщя, това е нов тип младежки дом, чиито дейности са насочени по-скоро в сферата на неформалното образование, младежкото включване, гражданския активизъм. Ще бъде построена нова сграда, която ще има вътре семинарни зали, обучителни и компютърни зали, дори помещения за настаняване, когато се правят различни обмени между младежки от България и Европа \", добави той. ", "date": "2020.01.01", "title": "Пазарджик - „Европейски град на спорта“ за 2020-а "}
{"url": "http://www.cross.bg/obshtina-litza-obshtinata-1621655.html", "text": "/КРОСС/  Общо 160 души посрещнаха Новата година в центъра за кризисно настаняване на бездомни лица на Столичната община, съобщиха от общината.В навечерието на новата 2020 г. министър на труда и социалната политика Деница Сачева посети центъра. Тя занесе баница с късмети за празничната вечеря и пожела на хората да са здрави.За всички общината осигури празнична вечеря за посрещането на Новата година.Кризисният център в ЖК \"Захарна фабрика\" и филиалът към него е местна дейност и изцяло е финансиран от бюджета на Столичната община. Всеки ден подкрепа в него получават около 170-190 души. Освен подслон, на настанените лица е осигурена топла храна и се предоставя съдействие от социални работници.Всяка вечер дежурни лекари от общинските болници извършват медицински прегледи, а мобилни екипи на общината, съвместно с общинската полиция извършват обходи, с цел недопускане пребиваването на бездомни лица на улицата. ", "date": "2020.01.01", "title": "160 души посрещнаха Новата година в Кризисния център на Столичната община "}
{"url": "http://www.cross.bg/bulgariya-vleze-evrozonata-1621654.html", "text": "/КРОСС/  до април се очаква България да влезе във валутно - курсовия механизъм ERM II, известен като \"чакалнята за еврозоната\". Заедно с това страната ни трябва да влезе в тясно сътрудничество с единния банков надзор.  Това са две от най-важните стъпки по пътя на България към приемането на еврото, които ще бъдат емблематични за 2020 година. Според финансовия министър е напълно реалистично точно след три години да започнем да плащаме с евро. За да се присъедини към ERM II, България трябва да изпълни всички критерии от договора от Маастрихт, които поставят ограничения на дълга и дефицита на всяка от държавите. Също така има критерий, свързан с инфлацията. Страната ни отговаря на всички тях от години. Финансовият министър Владислав Горанов обясни пред БНР:  \"Единственото условие, което остава, е изпълнението на плановете за увеличаване на капиталовите буфери на две от българските банки\".Мерките се очаква да бъдат изпълнени, включително и чрез набиране на капитал през борсата. Те бяха предписани от Европейската централна банка, която миналата година провери качеството на активите и направи стрес - тестове на шест банки. Петър Андронов, председател на банковата асоциация, каза: \"Българските банки се представиха достойно. Проверката постанови и постави въпроси за решаване, но добрата новина е, че тези въпроси са в обхвата на възможностите на институциите\".Тъй като българският лев е обвързан с еврото чрез валутния борд, най-важната функция от престоя в т.нар. чакалня за еврозоната е изпълнена: \"За нас това е религиозен въпрос, така че няма нещо, което можем да кажем с по-голяма сигурност от това: никаква промяна в паричния режим. Единствен изход от това, което имаме в момента като режим на фиксиран валутен курс ще бъде приемането на еврото\" - заяви гуверньорът на БНБ Димитър Радев. България е първата държава, на която бе поставено изискването, за да влезе в ERM II, да се обвърже и с единния банков надзорен механизъм. То бе поставено и пред Хърватия, която също заяви намерение за присъединяване. За да се получи одобрение, трябва да има одобрението на всички държави - членки на валутно - курсовия механизъм - т.е. държавите от еврозоната и Дания, както и от Европейската централна банка. ", "date": "2020.01.01", "title": "Горанов: До април се очаква България да влезе в \"чакалнята на еврозоната\" "}
{"url": "http://www.cross.bg/bebe-rodeno-plovdiv-1621640.html", "text": "/КРОСС/  Пловдив пак ще се състезава за първо бебе на годината в България. Първото новородено в града под тепетата дойде на бял свят в първата минута на 1 януари, съобщиха от Родилното отделение на УМБАЛ \"Св. Георги\".\"Бебето е родено чрез нормално вагинално раждане, казва се Райчо и е изплакало в 0.01 мин. Поздравления за дежурния екип д-р Ямаков, д-р Владов, д-р Стоянова - неонатолог и акушерките Гергана Иванчева и Шенгюл Рамдан!\", написаха във Фейсбук страницата си от отделението. Оттам публикуваха и снимки на пеленачето и щастливата майка.Малкият Райчо ще получи като дар от кмета на Пловдив Здравко Димитров една кметска заплата. Зико обеща това на 29 декември във Фейсбук страницата си.Последното бебе за 2019 година в УМБАЛ \"Св. Георги\" е родено в 19.25 ч. То също е родено нормално. ", "date": "2020.01.01", "title": "Първото бебе на десетилетието се роди в Пловдив"}
{"url": "http://www.cross.bg/semeiistvo-edno-yanyari-1621633.html", "text": "/КРОСС/  1-ви януари се чества като ден на мира и разбирателството между хората и народите. Ден за обединението на човечеството в едно голямо семейство.Честването на този празник започва през 2007 година по инициатива на американската фондация \"Световно семейство\" с подкрепата на Конгреса на САЩ и на Общото събрание на ООН.Идеята е това да не бъде просто един ден, споделен от всички народи, култури и религии, а той да се превърне в своеобразен еталон на по-високи стандарти и граници в общуването между хората през 21 век. Световният ден на глобалното семейство е с една идея - идеята единство, сътрудничество и разбирателство да се интегрират в едно цяло. ", "date": "2020.01.01", "title": "1 януари - Ден на световното семейство"}
{"url": "http://www.cross.bg/imeiil-poveche-pari-1621636.html", "text": "/КРОСС/  Ако знаете какво да гледате, изобщо не е трудно да разпознаете измамните имейли. Те често са написани на развален английски (български) и може дори да съдържат една или друга версия на клишето за закъсалия нигерийски принц - с което интернет се шегува от години.Ще си помислите, че сценарият е изчерпан, но днешните проучвания сочат, че това далеч не е вярно. Парадоксално, колкото повече хора го разпознават, толкова по-ефективно действа.През 2012 г. Мicrosoft Research публикува изследване, което установява защо измами от типа на тези с нигерийския принц са толкова устойчиви с годините. Те откриват, че причината е именно тяхната популярност. Тъй като голяма част от интернет потребителите e обучена да разпознава измамата, малката част, която отговаря, е по-склонна да пренебрегне предупредителните сигнали и да изпрати пари.Докато един по-изпипан имейл може да привлече вниманието на повече хора, много от тях ще са „фалшиви положителни\" - които ще преустановят контакта с измамниците преди да изпратят пари. А един отвсякъде очевиден имейл стеснява набора от отговарящи до най-най-наивните индивиди - точно тези, които измамниците търсят.Когато получите имейл от някой представител на нигерийското кралско семейство или подобен персонаж, който ви иска пари, най-доброто, което можете да направите е да го запратите, където му е мястото - в „Кошче\". Но авторът на цитираното изследване има по-различно предложение - като се заиграете с тях и им изгубите колкото е възможно повече време. Ако ви е интересно как - гледайте тази невероятно забавна TED презентация.Източник: Mental Floss ", "date": "2020.01.01", "title": "Защо измамническите имейли са толкова нескопосани"}
{"url": "http://www.cross.bg/lityrgiya-patriarh-neofit-1621641.html", "text": "/КРОСС/  \"За много години - ще се помолим за успех на българския народ\". Това каза Негово светейшество Патриарх Неофит преди празничната литургия по повод Василовден тази сутрин.\"През новата година - нови успехи. Много радости в нашите усилия в спазването на Христовия закон. Да се обичаме, да си помагаме, да бъдем истински Христови ученици. За много години!\", каза Негово светейшество.Патриарх Неофит отслужва света литургия и молебен за новата 2020 г. в катедралата \"Свети Александър Невски\", както е по традиция.След светата литургия е молебенът. ", "date": "2020.01.01", "title": "Патриарх Неофит: Ще се молим за успех на българския народ, за много години! "}
{"url": "http://www.cross.bg/pytin-beshe-vreme-1621642.html", "text": "/КРОСС/  Доналд Тръмп и Владимир Путин проведоха телефонни преговори миналата неделя, по време на които руският лидер благодари на американския си колега за съдействието му в борбата срещу тероризма, съобщава CNN. Както отбеляза, коментирайки тези преговори, експертът на канала по международни отношения Дейвид Роуд, 2019 г. беше много успешна за Путин по отношение на демонстрацията на сила - въпреки неуспехите във вътрешната политика, пише \"Поглед инфо\". И както току-що научихме, президентът на САЩ отдели време през този празничен сезон, за да разговаря по телефона с руския си колега Владимир Путин. Телефонният разговор се проведе в неделя сутринта и беше първият разговор от юли насам между двамата лидери.Според прессъобщението на Кремъл, Путин изрази благодарност към Тръмп за сътрудничеството на САЩ в борбата с тероризма - благодарение на това сътрудничество, според руския лидер, беше възможно да се предотврати терористичната атака, която трябваше да се проведе по време на новогодишните празници. А експертът по международни отношения на CNN Дейвид Роуд е на пряката ни линия. Здравейте, Дейвид, благодаря Ви, че се отбихте. И така, 2019 г. приключва, всеки момент ще започне 2020 г. и поглеждайки назад към изминалата година и дори към изминалото десетилетие, можем ли да кажем, че тази година беше годината на Владимир Путин, годината на силните лидери като цяло, но в частност - именно на Владимир Путин?", "date": "2020.01.01", "title": "CNN: 2019 г. стана годината на Путин"}
{"url": "http://www.cross.bg/dyshi-zhena-katastrofa-1621643.html", "text": "/КРОСС/  Петима души са в болница след тежка катастрофа в Хасково. Ударът е станал малко след полунощ между три автомобила на централно кръстовище. Пострадали са бременна жена и още четирима души. По първоначална информация единият от шофьорите е бил с 2 промила алкохол в кръвта.  ", "date": "2020.01.01", "title": "Тежка катастрофа в Хасково, пострадала е бременна жена  "}
{"url": "http://www.cross.bg/nova-silva-zyrleva-1621644.html", "text": "/КРОСС/  Известната журналистка и бивш директор на Нова тв Силва Зурлева е  в село Ковачевица, съобщава \"Труд\".Не е ясно още каква е причината за смъртта, дали падане по стълбите или предшестващ инфаркт. Знае се само, че се касае за нещастен случай, а не за насилие, казаха от полицията.Силва Зурлева дълги години директор на Нова телевизия. От 10 май 1999 г. е управител на медийната групировка \"Антена България\", а от март 2001 г. - председател на Съвета на директорите на Нова телевизия. От 2009 година е главен консултант на телевизията и член на Управителния съвет на Нова Броудкастинг Груп.Напусна телевизията в средата на миналата година.Светла й памет и съболезнования на семейството й!  ", "date": "2020.01.01", "title": "Силва Зурлева е починала в къщата си в с. Ковачевица  "}
{"url": "http://www.cross.bg/godina-pochivni-septemvri-1621645.html", "text": "/КРОСС/  Коледните и новогодишни празници вече отминаха и за съжаление се налага отново да се настройваме за работа. Настоящата 2020 година е високосна, така че с първия работен ден от нея е време да си поставим и своите цели за следващите 366 дни.Преди да се гмурнем отново в работния делник, нека все пак да видим кога ще почиваме през 2020 година. А през нея празници никак няма да ни липсват.След празничният 1 януари, първият почивен ден за новата 2020 година ще бъде на националния празник 3 март. Тази година обаче той се пада във вторник и няма да образува дълъг уикенд. Добра идея е човек да си пусне отпуска на 2 март, понеделник, и така да има общо 4 почивни дни по националния празник за Освобождението.През април ще почиваме традиционните 4 дни по Великден, който тази година е на 19-ти. Както знаем, за най-светлия християнски празник не се работи от Разпети Петък до втория ден на Великден, така че тук ни се събират 4 почивни дни - 17,18,19 и 20 април.Началото на май също ще започне с дълъг уикенд, след като Денят на труда 1 май се пада в петък. Така тук ни се събират 3 почивни дни - 1,2 и 3 май. Тази година почивния 6 май пък е в сряда и ще се почива само на него, но ако човек слее двата празника с 2 ни отпуска на 4 и 5 май ще може да почива цели 6 дни.Около 24 май ще има още един дълъг уикенд, след като Денят на славянската култура и писменост се пада в неделя. Така почивен ще бъде и понеделникът след него, а с това се събират отново 3 почивни дни - 23, 24 и 25 май.Традиционните септемврийски празници ще ни дадат възможност да изпратим лятото с още почивни дни. Около Съединението на България (6 септември) също ни се събира дълъг уикенд - от 5 септември до 7 септември. Това е така, защото 6 септември се пада в неделя, затова почивен е и 7 септември, понеделник.22 септември обаче се пада във вторник и ще бъде единствен почивен ден, освен ако човек не си вземе отпуска на 21 септември и така да му се съберат 4 почивни дни.И така стигаме до чакания от всички декември, който през 2020 година ще ни даде възможност за две добри почивки. По Коледа ни се събират 5 почивни дни - от 24 декември (четвъртък) до 28 декември (понеделник), включително. С уговорката, че 31 декември по принцип е работен ден, по Нова година ни се събират 3 почивни дни - 1 януари 2021 година e в петък, а след това ще почиваме и събота и неделя. Ако си пуснем отпуска в работните дни между Коледа и Нова година обаче ще имаме цели 11 почивни дни за края на годината.А за любителите на статистиката най-малко ще работим през май - едва 18 работни дни. Най-много пък ще се потим от работа в иначе летния юли - цели 23 дни в месеца.Така че време за почивка ще има през годината, а сега дазапрятаме ръкави и да започваме работа. Нека си пожелаем творческо вдъхновение и търпение през цялата работна година, а време за почивка все ще се намери.  ", "date": "2020.01.01", "title": "Вижте всички почивни дни през 2020 година!"}
{"url": "http://www.cross.bg/voda-soylent-neobhodimi-1621634.html", "text": "/КРОСС/  Трудно можем да изброим научнофантастичните творби, в които високите технологии спестяват на хората най-простичкото удоволствие - да оставиш за известно време всяка работа и да се съсредоточиш над чиния с нещо вкусно.Трябва да ядем, за да живеем. Но ако има продукт - напитка, хапче, каша, лепенка за ръка - който съдържа всички необходими за оцеляването ни вещества, няма да се налага да се храним по познатия начин. Пазарът вече предлага и това.Най-известният в момента продукт, който бързо беше наречен „краят на храната\", е гъста напитка, която се продава на прах, разрежда се с вода и наподобява нещо средно между боза и овесена каша.Soylent  се рекламира като пълен заместител на храненето, който съдържа абсолютно всички вещества, необходими за пълноценното и здравословно хранене - въглехидрати, протеини, мазнини, витамини, микроелементи.През 2013 г. Роб Райнхарт, създателят на Soylent, е 24-годишен софтуерен инженер от Атланта, САЩ, комуто е омръзнало непрекъснато да дава пари за храна и да готви. Затова той си дава почивка от опитите да създаде печеливш софтуерен стартъп и започва да се изучава хранителна биохимия, като внимателно преравя сайтовете на американските здравни институции. Резултатът е списък с 32 съставки, нужни за оцеляването и правилното функциониране на организма. Той поръчва суровите съставки от интернет - в прахообразна форма или на таблетки н - и забърква всичко на едно място, като го смесва с вода.„Нуждаем се от въглехидрати, а не хляб. От аминокиселини, а не от мляко - обяснява Райнхарт, цитиран от Vice. - Разбира се, може да ядете и крайните продукти, но не всеки може да си ги позволи или пък иска да го прави\".Според него напитката е и доста практично решение, тъй като не се налага да миете чинии, да пазарувате, да водите спорове за това какво трябва да се готви за вечеря или пък да плащате големи сметки за ток и вода. ", "date": "2020.01.01", "title": "Край на яденето?"}
{"url": "http://www.cross.bg/chasa-sveta-hram-1621623.html", "text": "/КРОСС/  София.От 10.00 ч. в патриаршеската катедрала \"Св. Александър Невски\" на патриаршеската света литургия Негово светейшество Българският патриарх и Софийски митрополит Неофит ще отправи своя благослов към народа ни по повод големия християнски празник Василовден.***София.От 11.00 часа в Националния координационен център за безопасно движение по пътищата ще се състои брифинг за мерките, вземани от институциите за гарантиране на безопасно и бързо прибиране на хората.***СофияКЕВР ще проведе закрито заседание, на което ще вземе окончателното решение на КЕВР за утвърждаване на цена на природния газ за І тримесечие на 2020 г.***СофияОт 18.30 часа в зала 1 на НДК ще се проведе празничен новогодишен концерт.***БанскоОт 11.00 ч. на площад „Никола Вапцаров\" ще започне новогодишният кукерски празник в Банско.***Пловдив.В 10.00 часа в митрополитския храм „Св. вмчца Марина\" ще се отлсужи Архиерейска света Литургия и Новогодишен молебен.***СливенВ 09.00 часа в катедрален храм „Св. Димитър\" ще бъде отслужена Василиева света Литургия.***СливенОт 11.00 часа в катедрален храм „Св. Димитър\" ще се състои Новогодишен молебен за здраве и добруване. ", "date": "2020.01.01", "title": "Предстоящи събития в страната за 01.01.2020 г. "}
{"url": "http://www.cross.bg/godina-nova-novata-1621592.html", "text": "/КРОСС/ е благодатен момент за  Празнуването на Нова година - това е вечеря, завършваща със закуска...     Двама пияници се срещат: - Здрасти! Как посрещна Нова година? - Ужасно: като подарък, събудих се под елхата. - Че какво лошо - както винаги, на теб ти е традиция станало. - Да, но не насред гората.    Преди Нова година. Оптимиста: - Новата година ще е по-добра от старата! Песимиста: - Новата година ще бъде по-лоша от старата! Реалиста: - Пак ще се напия!   След новогодишната нощ. - Госпожо, можете ли да ми покажете пътя към дома? - Мога... - А, вие откъде знаете къде живея. Да не би да се познаваме? - Не те е срам! Аз съм жена ти! ​​​​​​​ Двама приятели си срещат на 4-ти януари. - Как посрещна Новата година? - Не знам, още не са ми разказали... ​​​​​​​​​​​​​​   Катаджия спира автомобил, превишил скоростта: - За къде сте се забързали толкова? - пита той шофьора. - За вкъщи. Посрещах Нова година с приятели и се позабавих. Жена ми се сърди. - Но сега е месец май... - Именно, затова и бързам. ​​​​​​​ И за финал: ", "date": "2020.01.01", "title": "Новогодишен смях за оцеляване след празника "}
{"url": "http://www.cross.bg/kontzert-filharmoniya-vienskata-1621621.html", "text": "/КРОСС/  Музикалното събитие през първия ден от новата година е концертът на Виенската филхармония. По традиция на 1 януари, БНТ ще излъчи концерта, който започва в 12:15 часа.Девет премиери на Новогодишния концерт във Виена. Традиционно в Златната зала на Музикферайн звучат творби на композиторите от семейство Щраус, а този път има изненади.Даниел Фрошауер, председател на Виенската филхармония: В програмата са включени деветима композитори и девет нови творби, които никога не са изпълнявани по време на новогодишния концерт.Премиера и за маестро Андрис Нелсонс. 41-годишният латвиец за първи път ще застане на диригентския пулт.Маестро Андрис Нелсонс: Това ме прави много, много щастлив и радостен. Чудесно е новата година да започне с нещо толкова положително, така даваме шанс на следващата да бъде по-добра. От друга страна, за мен е огромна отговорност, но и голяма чест да бъда поканен да дирижирам Новогодишния концерт, зад който стои дълга традиция.По време на антракта телевизионните зрители от цял свят имат възможност да видят специално подготвен музикален филм, посветен на 250-годишнината от рождението на Бетовен.Концертът на Виенската филхармония ще се състои за 80-ти път и ще бъде излъчен в 90 страни пред 40 милиона зрители. ", "date": "2020.01.01", "title": "Девет премиери на Новогодишния концерт във Виена "}
{"url": "http://www.cross.bg/godini-mesetza-vuzrast-1621629.html", "text": "/КРОСС/  От днес продължава увеличението на възрастта и осигурителния стаж за пенсиониране.За жените от най-масовата, трета категория труд, възрастта се увеличава с два месеца спрямо 2019-а и вече е 61 години и 6 месеца. За мъжете увеличението е с един месец и става 64 години и 3 месеца.За да се пенсионират, жените вече трябва да има 35 години и 10 месеца осигурителен стаж. За мъжете той вече е 38 години и 10 месеца. И за двата пола това е с два месеца повече, в сравнение с миналата година.Ако хората нямат право на пенсия, защото не изпълняват посочените условия за възраст и стаж, те могат да се пенсионират на възраст 66 и половина години при поне 15 години действителен стаж.Крайната цел на плавното повишение на пенсионната възраст и тя да се изравни и за мъжете и за жените да стане 65 години през 2037 г.Таванът на пенсиите остава 1200 лева.До 1 юли минималната пенсия ще бъде 219,43 лв., след което ще стане 250 лв.Също от 1 юли пенсиите, отпуснати до 31 декември 2019 година ще се увеличат с 6.7 на сто .Запазва се периодът на изплащане на обезщетението за бременност и раждане - 410 дни, както обезщетението за отглеждане на дете до 2-годишна възраст - 380 лв.Минималните осигурителни доходи също остават без промяна спрямо 2019 година, с изключение на случаите, за които минималният доход е по-нисък от минималната работна заплата за страната. Тогава той се приравнява на новия размер на минимална заплата - 610 лв.Минималният осигурителен доход за самоосигуряващите се нараства от 560 до 610 лв, а за регистрираните земеделски стопани и тютюнопроизводители - от 400 на 420 лв.Запазват се и миналогодишните размери на обезщетенията за безработица - минималното е 9 лева на ден, а максималното - 74,29 лева.През 2020-а се запазва и режимът на изплащане на болничните - първите три дни от работодателя, а след това от Държавното обществено осигуряване. Запазват се също периодът и обезщетенията при раждане и отглеждане на дете до 2-годишна възраст. Остават непроменени и осигурителните вноски и разпределението им в съотношение 40 към 60 процента. ", "date": "2020.01.01", "title": "От днес нарастват възрастта и стажът за пенсиониране"}
{"url": "http://www.cross.bg/predsedatelstvoto-evropa-hurvatiya-1621630.html", "text": "/КРОСС/  От днес Хърватия поема официално председателството на Съвета на ЕС, въпреки че от 3 декември, заради оставката на финландското правителство, Загреб се наложи да  ръководи заседанията на съвета.Хърватското председателство е 4 четири основни приоритета: Европа, която се развива; Европа, която свързва; Европа, която защитава, и Европа, която е влиятелна.По време на председателството в Брюксел ще се състоят около 1400 срещи на всички равнища. В Хърватия ще има една среща на върха, на която ще се съберат премиерите и президентите на страните членки на ЕС, около 20 срещи и конференции на министерско равнище и около 200 срещи на техническо и експертно равнище.Около 1000 души са ангажирани в организацията на хърватското председателство, а част от тях са обучени със средства от програми на ЕС.По общи оценки председателството ще струва на Хърватия от 50 до 70 милиона евро.За нуждите на хърватското председателство е преустроена Националната и университетска библиотека в Загреб, където са обособени голяма конгресна зала, 8 по-малки зали и пресцентър.Хърватия поема председателството на Съвета на ЕС от Финландия и в средата на годината ще го предаде на Германия. ", "date": "2020.01.01", "title": "Започва хърватското европредседателство"}
{"url": "http://www.cross.bg/strandzha-godishno-gazoprovod-1621631.html", "text": "/КРОСС/  От днес България ще получава руски природен газ през Турция, а не през Украйна, както досега. Преговорите между Булгаргаз и Газпромекспорт бяха финализирани в края на миналата година. От смяната на трасето страната ни се очаква да пести средно по 70 млн. лв. годишно от транзитни такси, а газът може да поевтинее с 5%.През новия пункт - „Странджа-2\", България ще получава 2,9 млрд. кубични метра газ годишно, а инфраструктурата ни е готова да поеме количествата според изпълнителния директор на \"Булгартрансгаз\" Владимир Малинов:„Имаме 11 километра газопровод от българо-турската граница до компресорна станция „Странджа\", както и газоизмервателна станция „Странджа\". Те са въведени в експлоатация. И съществуващата инфраструктура, която е по т.н. трансбалкански газопровод също е в готовност да пренася количества и по сега съществуващото трасе\" ", "date": "2020.01.01", "title": "От днес получаваме руския газ през Турция, а не през Украйна "}
{"url": "http://www.cross.bg/leva-tekstovete-nyama-1621632.html", "text": " /КРОСС/ От днес влиза в сила бюджетът за 2020 година. Приоритетни в него са образованието, здравеопазването, социалните дейности и отбраната.  За първи път  от много години насам салдото е балансирано, като . Държавата  може да поеме 2,2 милиарда лева нов  дълг. За разлика от предходните  няколко години, новите задължения може да  са и от външните пазари. Още  при представянето на фискалната рамка финансовият  министър Владислав  Горанов определи текстовете за дълга като \"буфер\".\"Естествено,  ние ще се стремим да не го използваме. Но, аз винаги съм казвал, че  наличието на ликвидни буфери е предпоставка за създаване на цялостно  усещане за предвидимост и устойчивост\"., макар  че мнозина анализатори смятат,  че това е твърде оптимистична прогноза,  а ако не се сбъдне, приходите няма да  бъдат изпълнени. Обикновено  критиката към правителството е, че не планира  разходите добре, заради  което генерира излишък в края на годината и го  разпределя по своя воля.  Депутатът от левицата Петър Кънев:\"На всички е ясно, че  разпределението на т.н. \"излишък\" не се дължи на сериозно преизпълнение  на приходите, а се дължи на неизпълнение на разходите\".на   спечелен глас от последните парламентарни избори, въпреки че от  финансовото  министерство бяха предложили запазване на текстовете от 1  лев. Това  предизвика и скандал в пленарнанта зала при вотрото четене на  бюджета и дори  постави на кратна приемането му.В крайна  сметка се материализираха и останаха текстовете,  предложени от БСП.  Това няма да има значителен ефект върху харчовете в хазната,  но на  Горанов бе възложено да направи цялостен анализ на темата с  финансирането  на партиите. ", "date": "2020.01.01", "title": "Влиза в сила бюджетът за 2020 година "}
{"url": "http://www.cross.bg/oblachnost-ymeren-minys-1621638.html", "text": "/КРОСС/  Днес над страната ще има променлива облачност, в много райони често намаляваща до слънчево. Ще духа до умерен северозападен, в Източна България - временно силен северен вятър. Минимални температури от минус 3° до плюс 2°, в София - минус 2°, максимални - между 3° и 8°.По Черноморието ще има променлива облачност, значителна в сутрешните часове. Ще духа умерен, временно силен северен вятър. Максималните температури ще бъдат между 6° и 8°, температурата на морската вода е между 9° и 11°. Вълнението на морето ще бъде 3 - 4 бала.В планините по-значителна облачност ще има в сутрешните часове, когато на отделни места ще превали слаб сняг. През деня облачността ще намалее до слънчево време. Ще духа силен и бурен северен вятър. Максималната температура на височина 1200 метра ще бъде около 0°, на 2000 метра - около минус 7°.В четвъртък и петък над по-голямата част от страната ще бъде предимно слънчево. По-значителна облачност ще има над източната половина от страната. В петък преди обяд на места в равнините и котловините ще има ниска облачност или мъгла. Вятърът от север-северозапад ще отслабне до умерен. Температурите ще се повишат и през втория ден максималните ще бъдат между 5° и 10°, а минималните - между минус 5° и 0°. В събота от запад облачността, средна и висока, ще се увеличава и вплътнява. В края на тази и в началото на следващата седмица ще преобладава облачно време и на места ще превалява, предимно слаб сняг. С умерен и силен вятър от север-северозапад, в източната половина от страната от североизток, ще нахлува по-студен въздух и температурите ще се понижават. ", "date": "2020.01.01", "title": " Слънчево ще бъде времето в първия ден от годината "}
{"url": "http://www.cross.bg/rabotna-zaplata-yanyari-1621639.html", "text": "/КРОСС/  Минималната работна заплата нараства до 610 лв. от 1 януари 2020 г. Размерът й ще се повиши с 50 лева или с 8,9% в сравнение с тази година.Мотивите за повишението са икономическото развитие на страната, устойчивите темпове на ръст на БВП, увеличаване броя на заетите и отчетеното повишаване на средната работна заплата за страната.От 1 януари минималната работна часова заплата ще бъде 3,66 лв. ", "date": "2020.01.01", "title": "От днес минималната работна заплата вече е 610 лева "}
{"url": "http://www.cross.bg/-godishen-simitli-podaden-1621637.html", "text": "/КРОСС/  60-годишна жена е загинала, след като е паднала в дома си в гърменското село Ковачевица. Сигналът за смъртта й е подаден около 9.50 часа в първия ден от годината, предаде БГНЕС.51-годишен мъж от Петрич пък е транспортиран за спешния институт „Пирогов\" с травма на окото. По първоначална информация състоянието му е тежко. Пострадал е от пиратка.В новогодишната нощ е подаден и сигнал за масово сбиване в заведение в Симитли. Според първоначални данни в него участвали кметът на Симитли Апостол Апостолов и синът му Стефан Апостолов, който е футболен съдия и депутат от ГЕРБ. 51-годишен мъж е с избити зъби. ", "date": "2020.01.01", "title": " Жена загина в Новогодишната нощ в Благоевградско"}
{"url": "http://www.cross.bg/godina-vreme-arktika-1621663.html", "text": "/КРОСС/  На германския полярен изследователски кораб \"Поларщерн\" (\"Северна звезда\") в Арктика екипажът празнува Нова година в произволно избрано време, съобщи ДПА.\"Традиционната концепция за времеви зони загубва част от смисъла си в полярната нощ и близо до Северния полюс\", казва пред германското обществено радио ръководителят на експедицията Маркус Рекс.\"Може да избираш часовата зона относително свободно тук\", каза той. Географските дължини, които обикновено дефинират часовите зони, могат да бъдат пресечени за кратко време в полярния район, тъй като те се срещат на Северния полюс, припомня ДПА.Понастоящем екипажът на \"Поларщерн\" живее по московско време, казва Рекс. Затова изследователите ще посрещнат Новата година според тази часова зона, съответстваща на 21.00 ч. по Гринуич.Изследователският кораб е насред ледовете на Арктика от октомври, като в момента е обгърнат от пълен мрак заради полярната нощ.По време на експедицията, която трябва да продължи общо една година, на борда му се очаква да се качат близо 300 учени от 16 страни, отбелязва ДПА. ", "date": "2020.01.01", "title": " Изследователи в Арктика се чудят кога да празнуват Нова година "}
{"url": "http://www.cross.bg/raneni-dyshi-foiierverki-1621661.html", "text": "/КРОСС/  Един човек загина, а над 160 са ранени при пожари и други свързани с фойерверки инциденти по време на коледно-новогодишните празници във Филипините, предаде ДПА.При честванията на Новата година в района на Манила са избухнали най-малко четири пожара, заради които над 3000 души са останали без покрив, съобщи местната противопожарна служба.Една жена е загинала, след като останала блокирана в банята на горящата си къща.Регистрирани са най-малко 164 ранени от фойерверки между 21 декември и тази сутрин. За сравнение в същия период на 2018 г. ранените са били 251.Полицията съобщи, че е арестувала седем души за незаконна стрелба с огнестрелни оръжия между 16 декември и 1 януари, при която седем души са ранени.В южния филипински регион Минданао бе отменено военното положение, което бе въведено преди повече от две години заради борбата със свързани с \"Ислямска държава\" екстремисти.Военното положение изтече вчера в полунощ местно време 953 дни след въвеждането му на 23 май 2017 г. заради обсадата на южния град Марави от стотици ислямистки терористи. В последвалите петмесечни боеве бяха убити над 1200 души. ", "date": "2020.01.01", "title": "Един загина, а над 160 са ранени от пожари и фойерверки по празниците във Филипините "}
{"url": "http://www.cross.bg/chestita-nova-godina-1621599.html", "text": "", "date": "2020.01.01", "title": "ЧЕСТИТА НОВА 2020 ГОДИНА!"}
{"url": "http://www.cross.bg/novata-godina-neka-1621624.html", "text": "/КРОСС/  Президентът Румен Радев отправи пожелания за здраве и благоденствие във всеки български дом. По време на традиционното си новогодишно обръщение държавният глава пожела на българите да посрещнат с вяра в доброто, в себе си и в бъдещето новата 2020 година.Ето какво още каза президентът в новогодишното си обръщение:Скъпи сънародници,Новогодишните празници отново ни събират. Сгряват ни с топлината на дома и на близките хора. Изпълват ни с надежда за здраве и щастие.Както в новогодишната баница има късмет за всеки от семейството, така и в обществото ни трябва да има грижа и място за всички - за възрастните и самотните, за хилядите българи, които днес се борят с недоимъка и най-вече за децата на България, защото невидимите мостове на духа и добротата са по-трайни от съградените с човешка ръка. Именно те ще свържат днес българите, обединени от любовта към родината и надеждата за по-добро бъдеще.Изтичащата 2019 година отново ни припомни, че демокрацията и благоденствието изискват нашето постоянно усилие, че когато се примирим и престанем да сме взискателни, изборите се опорочават. Решенията за бъдещето ни се вземат на тъмно. Парите ни се харчат безотговорно. Непрекъснато се отчитат успехи, докато нищетата се множи, а качеството на живот пада драстично. Достъпът до вода и въздух се превръща във въпрос на оцеляване, а липсата на възмездие и справедливост разколебава вярата ни в утрешния ден.... но нека не забравяме, че сме народ със славна история, който и в най-тежки изпитания е намирал пътя към свободата и напредъка, като се е обединявал срещу грабителството, неправдата и безчестието.Вярвам, че имаме силите и куража де се справим с предизвикателствата и днес!Народ, който е бил сред водещите в културното развитие на Европа и пример за изграждане на просветена държавност, не може днес да се задоволява с плахи амбиции и последни места в европейските класации.Нашето общество ще преуспява, когато обединим усилия в името на достойнството и благоденствието на българския народ. Когато на почит са образованието, науката и културата, а талантът, трудолюбието и почтеността са водеща обществена ценност. Когато осъзнаем своята сила и отговорност. Имаме смелостта да отстояваме истината и възпитаме институциите да работят прозрачно и ефективно в интерес на обществото.Скъпи сънародници,секунди ни делят от новата 2020 година! Нека я посрещнем с вяра в доброто, в себе си и в бъдещето. Нека напредваме непоколебимо към онази България, в която децата ни ще искат да остават и ще се гордеят.И преди да отправим благопожелания, нека вдигайки чашите, благодарим на всички наши близки и приятели за подкрепата, за доверието и обичта. Да благодарим и на тези, които в празничната нощ са на работното място и на своя пост. Да пожелаем спорна година и на нашите сънародници, пръснати по всички краища на света.Нека новата година донесе здраве и благоденствие във всеки български дом.Да ни е честита новата 2020 година! ", "date": "2020.01.01", "title": "Президентът: Нека новата година донесе здраве и благоденствие във всеки български дом "}
{"url": "http://www.cross.bg/novata-godina-godina-1621625.html", "text": "/КРОСС/  Премиерът Бойко Борисов честити новата 2020 година и пожела много здраве, щастие и сили, за да се справим заедно с изпитанията през новата 2020-а година! Посланието си министър-председателят отправи чрез официалната си страница във фейсбук.Ето какво равносметка направи Борисов за изминалата 2019 и какви поздрави отправи за новата година:2019-а беше добра година за България. Работихме много и във важни посоки - за повишаване на доходите на българите, за ускоряване растежа на икономиката, за увеличаване на чуждестранните инвестиции, за разкриването на нови работни места.Страната ни придобива и най-модерните самолети на Балканите, с което за пореден път затвърдихме евроатлантическия път на България. Не липсваха и предизвикателства и проблеми. Правителството обаче положи всички усилия и предприе необходимите действия за решаването им.И през 2020 г. ще продължим да работим по изпълнението на основните ни приоритети. Инвестициите в образованието и здравеопазването едновременно с реформирането на двата сектора е водещата ни задача. Работата по изграждането на магистрали, газопроводи, жп линии, болници, читалища, училища, детски градини, храмове и спортни обекти също ще продължи. Решителността ни идва от доверието, което ни гласувахте и на двата избора през 2019 година.Още веднъж използвам възможността да Ви благодаря и да уверя, че отчитаме грешките си и се учим от тях. Моралните стандарти ще продължат да са водещи в отношенията ни с гражданите. И това, което мога да обещая е, че ще работим решително по всички проблеми пред страната и до края на мандата ще изпълним ангажиментите от управленската програма на правителството.Пожелавам на всички много здраве, щастие и сили, за да се справим заедно с изпитанията през новата 2020-а година!Честита Нова година! ", "date": "2020.01.01", "title": "Борисов: Много здраве, щастие и сили, за да се справим заедно с изпитанията през новата 2020-а година! "}
{"url": "http://www.cross.bg/vasiliii-sveti-veliki-1621626.html", "text": "/КРОСС/На 1 януари православната църква отбелязва и се почита паметта на .  Празникът  припомня обрязването на  младенеца Исус на осмия ден след раждането му. Този акт се извършва от  евреите като символ на завета (договора) с Бог. С този празник завършва  осемдневният тържествен цикъл на Рождество Христово.   Свети Василий Велики е бил знаменит църковен учител, християнски  мислител, философ и писател - един от тримата вселенски православни  учители, изявен противник на арианската ерес. Василий е бил епископ на  град Кесария в малоазийската провинция Кападокия. Най-известното от  неговите произведения е \"Шестоднев\". През Златния век на  старобългарската писменост Йоан Екзарх превежда \"Шестоднев\" на български  език. Заради примерния си живот и висока ерудиция Свети Василий Велики е  почитан заедно със Свети Григорий Богослов и Свети Йоан Златоуст като  един от тримата велики светители и учители на православната църква.  На Василий Велики принадлежи и идеята за активното милосърдие и  добротворство като израз и реализация на Христовия закон за любовта и  прошката. Той организира и първия благотворителен монашески център в  Кесария, в който негови възпитаници дават безвъзмездна помощ на болни и  страдащи. Още приживе Василий е наречен от съвременниците си Велик. На  погребението му се стича цяла Кесария. След края на земния му живот  църквата го канонизира за светец и чества паметта му в деня на неговата  кончина.   е зимен празник,  познат в цялата етническа територия на българите. Отличава се с богата  празнична обредност. Свързан е с важен повратен момент в природата -  деня на зимното слънцестоене, което го прави подходящ за различни  гадания и обреди. Те могат да се обособят в четири основни групи -  обредна трапеза, ладуване, сурвакане, дружини с маскирани лица. Вечерята  срещу Нова година е втората кадена вечеря. на Васильовден се коли петел.  Също така богата, както и на Бъдни вечер, трапезата се отличава с блажни  ястия. В обредната трапеза има баница или пита с пара, в която се  слагат дрянови клонки, наречени на домашните животни, здравето, къщата и  богатството.  След прекадяването на трапезата с въглен, поставен на керемида,  най-възрастният в дома вдига високо питата, разчупва я и я раздава на  всички по ред на възрастта им.Тавата с баницата се завърта три пъти, всеки взима падналото се пред него парче с късмет. Останалото от баницата се пази \"за Богородица\". Първият залък момите и ергените слагат под възглавницата си, вярвайки че когото сънуват, той ще е бъдещият им съпруг или съпруга.Около огъня се гадае за предстоящи сполуки през Новата година. Белязани с конец листа от бръшлян се оставят под стряхата през нощта в паничка с вода. Сутринта гадаят според това, чие листо е свежо или увехнало. С вода, в която е натопен дрян, жени и моми мият косите си, за да са здрави и лъскави. След прибирането на трапезата се запазват суровото жито, орехите и недогорялата свещ, както и палешникът с пепелта от предишната кадена вечеря. Преди разсъмване започва обичаят сурвакане. Той е най-характерният за Нова година обичай, известен в цялата страна. По смисъл е пожелание и обредно осигуряване на здраве чрез докосване със сурова (най-често дрянова) пръчка, и то именно в началото на годината.Сурвакарите са момчета до 14-годишна възраст. Събрани на групички от по няколко деца, те обхождат домовете на своите близки и съседи, като започват от своя дом. Всяко дете носи свежо откършена и украсена пръчка, която има специално название - сурвакница, сурвачка, суровакница, василичарка. Нейната украса, свързана често с основния за даден район поминък, е твърде разнообразна - преплетени клонки, нанизи от пуканки, разнообразни вълнени конци, малки кравайчета. Децата удрят със сурвачката всеки член от семейството, започвайки от най-възрастния.  ", "date": "2020.01.01", "title": "Васильовден е - традиции и обичаи"}
{"url": "http://www.cross.bg/godina-novata-horo-1621627.html", "text": "/КРОСС/  Новата 2020-a година беше посрещната с тържествена заря на площадите на големите български градове. Хиляди хора отброиха последните минути от 2019 година и приветстваха новата под звуците на Дунавското хоро.Празнуващите на площада в София по традиция си пожелаваха здраве, щастие и късмет.Русенци посрещнаха новата година на централния площад в града с Дунавското хоро, за което казват, че е у дома си. Пожелаха си здраве, щастие и много пътувания.На площада във Враца, под съпровода на духова музика и фолклорни изпълнители, врачани също се поздравяваха за новата година. Кметът Калин Каменов пожела„Да е успешна, ползотворна и плодовита. Бъдете здрави и се обичайте\". ", "date": "2020.01.01", "title": "Посрещнахме новата година"}
{"url": "http://www.cross.bg/harbin-grad-minys-1621662.html", "text": "/КРОСС/  За целта, дебелият лед в река Сонхуа се изрязва и се разчиства място с размери на средноголям басейн.Мястото е близо до големия исторически китайски град Харбин, в североизточните части на страната.Климатът там е подобен на този в Южен Сибир и температурите често падат до минус 30, минус 40 градуса.Харбин е град в Североизточен Китай, център на провинция Хъйлундзян. Разположен е на южния бряг на река Сунхуа. Населението на града е около 9 410 000 души (2001).Въпреки че на мястото на Харбин има следи от човешко присъствие още от 22 век пр.н.е., днешният град е създаден през 1898, когато Русия строи КВЖД.След поражението на Русия в Руско-японската война през 1905 руското влияние отслабва, но в Харбин се заселват десетки хиляди чужденци, главно американци, немци и французи. Градът се превръща в най-важния стопански и културен център на Манджурия. ", "date": "2020.01.01", "title": "Китайски \"моржове\" посрещат Нова година във водата при минус 20"}
{"url": "http://www.cross.bg/raboteiiki-materialni-blaga-1621559.html", "text": "/КРОСС/ Работейки само за материални блага, ние самички си строим затвор.Антоан дьо Сент-Екзюпери", "date": "2020.01.01", "title": "Работейки само за материални блага"}
{"url": "http://www.cross.bg/godina-a-foiierverki-1621628.html", "text": "/КРОСС/ Европа посрещна 2020-а година с много емоции, фойерверки и засилени мерки за сигурност.Десетки хиляди французи се събраха на емблематичния булевард \"Шан-з-Елизе\" в Париж, за да посрещнат новата  година. Триумфалната арка стана арена на грандиозно светлинно шоу. В традиционното си новогодишно обръщение френският президент Еманюел Макрон засегна актуални политически теми.Той защити прокарваната от правителството пенсионна реформа, която стана причина за масови протести, които не стихнаха дори и по празниците.Лондончани посрещнаха 2020-а година с камбанния звън на Биг Бен и фойерверки на брега на река Темза. Близо 2000 пиротехнически средства бяха изстреляни от една от най-популярните забележителности - виенското колело \"Лондонско око\".В новогодишното си послание към нацията британският премиер Борис Джонсън заяви, че Обединеното кралство е на прага на нова глава в своята история\". Той обеща „да довърши работата по изпълнението на Брекзит в рамките на седмици\".Стотици хиляди хора посрещнаха 2020-а година на площада при една от най-големите забележителности в Берлин - Бранденбургската врата.Папа Франциск също отправи послание в навечерието на Нова година. Той призова църквата да се доближи отново до хората. ", "date": "2020.01.01", "title": "Европа посрещна 2020-а година с емоции, фойерверки и засилени мерки за сигурност "}
{"url": "http://www.cross.bg/hristos-boga-obryazvane-1621560.html", "text": "/КРОСС/ Обрезание ГосподнеОбрезание Господне - това е Старозаветното кръщение. На осмия ден от рождението Си Спасителят Иисус Христос е занесен в храма, за да бъде посветен на Бога, като Му се е дало името Иисус. Обрязан бил по еврейски обичай, за да се изпълни законът, събитие, което показва, че Той действително бил в тяло човешко, а не призрачно, както лъжливо учили евреите от I век. Наречен е Христос - Спасител. „Всех Господ обрезание терпит и человеческая прегрешения яко благ обрезует\", („Господарят на всички претърпява обрязване и като благ обрязва човешките прегрешения\") - ето това е смисълът на днешния църковен празник.Обрезанието е било установено от Бога и заповядано чрез Авраам на целия избран еврейски народ. То било знак за встъпването му в Завет с Бога, печат върху обещанието му от най-ранна възраст да бъде в неизменно послушание към Него, да Му бъде верен до проливане на кръв; то се извършвало под образа на отсичане на плътските страсти и обрязване на жестокосърдието - така гибелно за Израил и така често каращо го да отстъпва от своя Бог.И ето нашият Господ, бидейки безгрешен, Сам претърпява обрязване, за да научи да се покоряват на волята Божия нуждаещите се от обрязване сърца, за очистване от множеството грехове, „закона Творец законная исполняет\" („законно изпълнявайки закона на Твореца\"), така че със Своя пример да покаже, че никой не може да дойде при Бога, освен изпълнявайки закона Господен.Когато се явил Христос-Истината, изчезнали сенките и образите, отпаднало обрязването. Но изчезнала само сянката, а това, което тя изобразявала, разбира се, останало, тъй като Господ не дошъл да наруши Своя закон, а да го изпълни (Мат. 5:17). И досега чрез светото Кръщение, както чрез обрязването, даваме обет „да се отречем от сатаната и от всичките му дела\" и „да се съчетаем с Христа\", т.е. да встъпим с Него в тесен, вечен съюз, чийто символ е кръгообразното обикаляне около купела в деня на светото Кръщение. Там се обрязва плътта, като печат на завета, а тук трябва „да се съблече тялото от греховната плът\" („совлечся тела греховного плоти\"), тоест от всеки грях, който човек е носил и с който е свикнал както с овехтяла дреха...Св. Василий ВеликиНима Христовите мъченици са били длъжни да запечатат с кръвта си завета на своята вярност към Христос, а ние да имаме право да честваме тяхната победа единствено в пира на житейските наслаждения - ние, заради които се пролива кръвта на Христос и на Неговите свети мъченици? Не трябва ли да бъдем мъченици, ако не с кръвта си, то с „произволението си\", като свети Василий, който е смятал за нищо изгнанието, тъмницата, лишаването от имущество (ако при него може да се говори за такова), мъченията и дори смъртта?Ние, братя, също трябва да проявяваме вярност на съвестта до готовност да пострадаме „дори до кръв\", за да можем, подобно на свети Василий, «неработен душевний соблюсти сан», тоест да запазим до мъченичество званието християнин непоробено на светските страсти, а не да отпадаме от Христос при всеки натиск на вражеските страсти върху душата, както на война презрените изменници се предават на врага при най-малка опасност за живота им.Понеже не само в това се състои обрязването на сърцето, което във Ветхия Завет е било свързано с проливане на кръв - на изповед да представим устен списък или кратко непълно описание на греховете си и да го разкъсаме с ръце, а в това вместо риза да разкъсаме самото си сърце (Иоил. 2:13) със съкрушение и печал, да пролеем макар и сълзи вместо кръв за своите постоянни отстъпения от Христос, изкупил ни със Своята кръв.Да побързаме прочее, братя, празнуващи явяването на Бога в плът, тъй че нашата преданост на Христа да надмине предаността на еврейския народ към Бога, състояща се от външни дела и думи на праведност на книжниците и фарисеите (макар че често нашата праведност е далече от праведността на последните), защото ако тя не я надмине и ако не запазим от страсти самото си сърце, тогава няма да можем да влезем в Царството Небесно (Мат. 5:20). ", "date": "2020.01.01", "title": "Обрезание Господне. Св. Василий Велики (Василовден) "}
{"url": "http://www.cross.bg/cuyuz-evropeiickiya-ctava-1621561.html", "text": "/КРОСС/  45 г. пр. н. e. - Юлиaнcкият кaлeндaр влизa в cилa зa първи път.404 г. - Cъcтoи ce пocлeдният извecтeн глaдиaтoрcки бoй в Рим.630 г. - Прoрoкът Мoхaмeд ce зaпътвa c aрмия към Мeкa, кoятo щe зaвлaдee бeз дa прoлee кaпкa кръв.990 г. - Киeвcкa Руc приeмa Юлиaнcкия кaлeндaр.1259 г. - Михaил VIII Пaлeoлoг e oбявeн зa cъимпeрaтoр нa Никeя cъc cвoя пoдoпeчник Йoaн IV Лacкaриc.1438 г. - Aлбeрт II e кoрoнoвaн зa крaл нa Унгaрия.1502 г. - Oткривaнe нa зaливa Гуaнaбaрa, нa брeгa нa кoйтo e рaзпoлoжeн грaд Риo дe Жaнeйрo oт пoртугaлcкия мoрeплaвaтeл Пeдрo Aлвaриш Кaбрaл.1583 г. - Първи дeн oт Григoриaнcкия кaлeндaр в Хoлaндия и Флaндрия.1622 г. - Пaпcкaтa кaнцeлaрия приeмa 1 януaри зa нaчaлo нa гoдинaтa (дoтoгaвa нaчaлo нa гoдинaтa e 25 мaрт).1700 г. - В Руcия e въвeдeн Юлиaнcкия кaлeндaр.1739 г. - Oткривaнe нa ocтрoв Бувe в южнaтa чacт нa Aтлaнтичecкия oкeaн oт фрeнcкия мoрeплaвaтeл Жaн Бaтиcт Шaрл Бувe дьo Лoзиe.1801 г. - Итaлиaнcкият acтрoнoм Джузeпe Пиaци oткривa 1 Цeрeрa - нaй-гoлeмият acтeрoид в Cлънчeвaтa cиcтeмa.1801 г. - Влизa в cилa cъюзът мeжду Вeликoбритaния и Ирлaндия, cъздaвa ce Oбeдинeнoтo крaлcтвo.1804 г. - Хaити cтaвa нeзaвиcимa държaвa (дeнят ce чecтвa кaтo нaциoнaлeн прaзник).1829 г. - Aнглийcкитe изcлeдoвaтeли Чaлз Cтeрт и Хaмилтън Юм oткривaт притoкa нa р. Дaрлинг, Бoгaн, a cлeд тoвa и рeкa Дaрлинг.1881 г. - В Княжecтвo Бългaрия e прoвeдeнo първoтo прeбрoявaнe нa нaceлeниeтo.1901 г. - Нигeрия cтaвa бритaнcки прoтeктoрaт.901 г. - Бившитe бритaнcки кoлoнии (Зaпaднa Aвcтрaлия, Нoви Южeн Уeлc, Тacмaния, Куинcлaнд, Южнa Aвcтрaлия и Виктoрия) ce фeдeрaлизирaт в Aвcтрaлийcки cъюз.1903 г. - Крaл Eдуaрд VII e прoвъзглaceн зa импeрaтoр нa Индия.1905 г. - Oфициaлнo e oткритa Трaнccибирcкaтa мaгиcтрaлa.1908 г. - Щaтът Джoрджия в CAЩ нaлaгa зaбрaнa нa aлкoхoлa.1909 г. - Зa първи път зaпoчвa изплaщaнeтo нa пeнcия във Вeликoбритaния.1912 г. - Китaй cтaвa рeпубликa c първи прeзидeнт Cун Ятceн.1919 г. - В рaмкитe нa CCCР e oбрaзувaнa Бeлoруcкa CCР.1925 г. - В Нoрвeгия cтoлицaтa Хриcтияния e прeимeнувaнa нa Ocлo.1925 г. - Aмeрикaнcкият acтрoнoм Eдуин Хъбъл oбявявa oткривaнeтo нa гaлaктики извън Млeчния път.1935 г. - Итaлиaнcкитe кoлoнии Кирeнaйкa, Трипoли и Фeззaн приeмaт имeтo Либия.1946 г. - Импeрaтoр Хирoхитo ce oткaзвa oт бoжecтвeнocттa cи.1947 г. - Първa oфициaлнa изявa нa бългaрcкия дeтcки хoр „Бoдрa cмянa\"1947 г. - Бритaнcкaтa и aмeрикaнcкaтa oкупaциoннa зoнa в Гeрмaния, cлeд Втoрaтa cвeтoвнa вoйнa ce oбeдинявaт в Бизoния, кoятo пo-къcнo cтaвa Фeдeрaлнa рeпубликa Гeрмaния.1948 г. - Влизa в cилa Oбщoтo cпoрaзумeниe зa тaрифитe и търгoвиятa (ГAТТ), чиятo цeл e либeрaлизaция нa мeждунaрoднaтa търгoвия.1948 г. - Бритaнcкитe жeлeзoпътни линии ca нaциoнaлизирaни.1948 г. - Влизa в cилa Нoвaтa Кoнcтитуция нa Итaлия cлeд прoвeдeн рeфeрeндум зa мoнaрхиятa.1956 г. - Cудaн придoбивa нeзaвиcимocт oт Eгипeт и Oбeдинeнoтo крaлcтвo (дeнят ce чecтвa кaтo нaциoнaлeн прaзник).1960 г. - Прoвъзглaceнa e нeзaвиcимa Рeпубликa Кaмeрун.1962 г. - Зaпaднa Caмoa придoбивa нeзaвиcимocт oт Нoвa Зeлaндия.1966 г. - Cлeд прeврaт, Жaн-Бeдeл Бoкaca взимa влacттa в Цeнтрaлнoaфрикaнcкaтa рeпубликa.1970 г. - Възрacттa зa пълнoлeтиe в Aнглия e нaмaлeнa oт 21 нa 18 гoдини.1971 г. - Ocнoвaн e фрeнcкият Унивeрcитeт Пaнтeoн-Acac.1973 г. - Oбeдинeнoтo крaлcтвo, Дaния и Ирлaндия ce приcъeдинявaт към Eврoпeйcкия cъюз.1974 г. - Гoлдa Мeир e прeизбрaнa зa миниcтър-прeдceдaтeл нa Изрaeл.1981 г. - Гърция ce приcъeдинявa към Eврoпeйcкaтa икoнoмичecкa oбщнocт.1982 г. - В нoвoгoдишнoтo cи oбръщeниe пaпa Йoaн-Пaвeл II кaзвa, чe думaтa coлидaрнocт (нaмeк зa прoфcъюзa „Coлидaрнocт\") гoвoри зa вeликитe уcилия, кoитo ca пoлoжили хoрaтa нa трудa.1986 г. - Иcпaния и Пoртугaлия ce приcъeдинявaт към Eврoпeйcкия cъюз.1993 г. - Чeхocлoвaкия e прeoбрaзувaнa в двe нeзaвиcими държaви - Чeхия и Cлoвaкия.1994 г. - Cъздaдeнa e Eврoпeйcкaтa икoнoмичecкa зoнa.1995 г. - Aвcтрия, Финлaндия и Швeция ce приcъeдинявaт към Eврoпeйcкия cъюз.1995 г. - Cъздaдeнa e Cвeтoвнaтa търгoвcкa oргaнизaция (CТO).1998 г. - Cъздaдeнa e Eврoпeйcкaтa цeнтрaлнa бaнкa.1999 г. - Пoявявa ce oфициaлнo eврoтo.2002 г. - Eврoтo cтaвa oфициaлнa вaлутa в двaнaдeceт cтрaни члeнки нa Eврoпeйcкия cъюз.2003 г. - Oтпaдa държaвнo уcтaнoвeния мoнoпoл в бългaрcкитe тeлeкoмуникaции.2007 г. - Рaзширявaнe нa EC:Бългaрия и Румъния ce приcъeдинявaт към Eврoпeйcкия cъюз.Бългaрcкият, румънcкият и ирлaндcкият eзик cтaвaт oфициaлни eзици нa Eврoпeйcкия cъюз, зaeднo c oщe 20 eзикa.Cлoвeния cтaвa тринaдeceтaтa cтрaнa, кoятo въвeждa eврoтo.2007 г. - Aнгoлa ce приcъeдинявa към OПEК.2009 г. - Cлoвaкия ce приcъeдинявa към eврoзoнaтa.   ", "date": "2020.01.01", "title": "1 януари в историята"}
{"url": "http://www.cross.bg/rozhdenitzite-na-yanyari-1621562.html", "text": "/КРОСС/ Васильовден е.Д-р Валентин Василев, кмет на РазградВасил Антонов, депутат от БСП за България в 44-ото НСВера Кирова, балеринаДимитри Иванов, журналист и преводачИван Кръстев, политолог и философ, председател на УС на фондация „Център за либерални стратегии\"Проф. Иво Кременски, генетик консултант към лабораторията по геномна диагностика към МУ \"София\"Доц. д-р Любомир Маринчев, началник отделение „Ревматология\" в УМБАЛ и ДКЦ \"Софиямед\" Латинка Петрова, актрисаТраян Марковски, адвокат, бивш председател на Висшия адвокатски съвет ", "date": "2020.01.01", "title": "Рождениците на 1 януари"}
{"url": "http://www.cross.bg/otdelenieto-bebeto-zhena-1621649.html", "text": "/КРОСС/  Екипът на отделението по Акушерство и гинекология в „УМБАЛ-Пловдив\" направи най-големия подарък на пловдивско семейство часове преди настъпването на 2020 г., като спаси бебето им.„26-годишната майка пристигна при нас след 19 ч. с оплаквания, че от няколко часа не усеща движенията на детенцето си. При прегледа установих, че сърдечната честота е далеч под нормата - 100-105 удара в минута, при положение, че трябва да е 120-160 и спешно събрах екип за Цезарово сечение. Щастлива съм да кажа, че момченцето е добре, макар че се роди едва 2100 грама и с височина 44 см\", сподели дежурният лекар д-р Семра Халил. Днес неонатолозите от болницата ще дадат малчугана на майката, а това е показателно, че всичко се развива нормално.  Бебето е родено в 19,50 ч. и е последното за 2019 г., в която са проплакали около 700 деца. Семейството е изключително благодарно на лекарите от УМБАЛ-Пловдив. Те били много разтревожени, защото тази бременност е първа за младата жена и по време на раждането очаквали с огромна тревога появата на момченцето.", "date": "2020.01.01", "title": "Дежурните в АГ отделението на „УМБАЛ-Пловдив“ спасиха бебето на 26-годишна жена"}
{"url": "http://www.cross.bg/mahmyrlyka-yseshtaniya-prichini-1621635.html", "text": "/КРОСС/  За завист сте, ако нямате нужда да четете това съчинение. Защото който не е познал махмурлука, той не е преминал през деветте кръга на ада ръка за ръка с Данте (който вероятно също е прекалил с просекото предишната вечер). Личният ми опит обаче подсказва, че когато опознаеш врага, той някак изгубва от мистичната си сила. Затова да запрятаме ръкави и да съберем малко ценни данни за този бич на забавляващото се човечество - махмурлука.Не е тайна, че алкохолните вакханалии водят до известни неприятни усещания на сутринта. Сред тях са главоболието, разцентрованият вестибуларен апарат, свръхчувствителността към светлина, отчаяната жажда, нарушената способност да вземаме решения, нарушената способност да правим каквото и да било, освен да лежим и да вием тихо, и чувството, че имаме жаби в устата си. Симптомите на махмурлука обикновено траят от 8 до 24 часа и ако имаме нещастието да сме сред онези с по-рохките глави, ни правят недееспособни за цял един ден след напиването, което от своя страна сърди работодатели, по-добри половинки и случайни минувачи, правейки живота ни още по-неприятен от абсолютно необходимото.И въпреки че е такава важна част от съществуването ни, махмурлукът все още не е съвсем ясен на учените. Изследвани са много вероятни причини за неприятните усещания. Проучванията показват, че алкохолът може да повлияе върху функциите на стомашно-чревния тракт, да промени съдържанието на захар в кръвта, да разбие биологичния часовник, скоростта на метаболизма и ритъма на съня. В зависимост от организма и вида на изпития алкохол силата и видът на симптомите може доста да се различават при различните хора.Обикновено махмурлукът започва няколко часа след като сме изпили последната си кайпириня (уиски, джин или просто сливовица - зачеркнете според случая). Започваме да усещаме прииждащия буреносен облак, когато нивото на алкохола в кръвта ни започва да пада. Върхът на „купона\" настъпва именно когато то достигне нула, тоест тялото ни е успяло да изчисти спирта от себе си. Защо става така?Учените са стигнали до извода, че симптомите на махмурлука и тези на алкохолната абстиненция много си приличат. Вероятно имате кофти сутрин именно защото тялото ви се сърди, че не му е останало вече твърдо гориво. Точно поради тази причина мнозина се кълнат в сутрешната бира, която успокоява бунта на горния етаж и връща предметите от стаята по местата им. Съществуват обаче още причини да ви е зле. Прочетете ги и ако главата не ви заболи още повече, последвайте стъпка по стъпка съветите към просветлението. ", "date": "2020.01.01", "title": "Анатомия на махмурлука според науката"}
