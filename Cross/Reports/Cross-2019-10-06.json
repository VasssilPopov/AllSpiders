{"url": "http://www.cross.bg/tehnologii-armeniya-informatzionni-1614780.html", "text": "/КРОСС/ Заместник министър-председателят по икономическата и демографска политика Марияна Николова ще участва в 23-ия Световен конгрес по информационни технологии, който се провежда в Ереван, Армения, от 6 до 9 октомври 2019 г.В рамките на форума вицепремиерът Николова ще се срещне с министър-председателя на Република Армения Никола Пашинян, както и с министъра на високотехнологичната индустрия Хакоб Аршакян.Тази година Световният конгрес по информационни технологии е под мотото „Силата на децентрализацията\". Той ще бъде посветен на информационните и комуникационни технологии и как те променят живота на хората. В конгреса участват представители на над 70 държави. ", "date": "2019.10.06", "title": "Вицепремиерът Марияна Николова ще участва в Световния конгрес по информационни технологии в Армения"}
{"url": "http://www.cross.bg/sechiva-miniatyurni-godini-1614779.html", "text": "/КРОСС/ Учени откриха миниатюрни сечива на 45 000 години в пещера в Шри Ланка, съобщи Фокс нюз. Пещерата, където са намерени - Фа Хиен, е в тропическа джунгла. Разположението й показва \"по-разнороден природен контекст\" за използването им от Хомо сапиенс.Досега подобни сечива бяха свързвани с лов на големи животни в тревисти райони.\"Находките показват също, че технологията за изработване на каменните сечива се е променила малко през дългия период, в който хората са обитавали пещерата - отпреди 48 000 години допреди 4000 години\" - каза Андреа Пичин от института \"Макс Планк\". Според специалистите това означава, че технологията, практикувана от тези ранни обитатели на джунглата, е била много успешна.\"Макар и тези малки каменни сечива да са били най-вероятно върхове на оръжия за хвърляне, анализите продължават, тъй като намерихме и костни сечива на същото място - добави Михаел Петраля от екипа. - Каквито и да са резултатите, тези миниатюрни сечива поставят Шри Ланка на централно място, що се отнася до усъвършенстваната им изработка от Хомо сапиенс. По същество ние разкрихме \"горния палеолит\" на джунглата\", добави Петраля. ", "date": "2019.10.06", "title": "Откриха миниатюрни древни сечива в пещера в Шри Ланка"}
{"url": "http://www.cross.bg/sofiya-hristova-milka-1614778.html", "text": "/КРОСС/ Мнозинството зад Фандъкова в СОС направи управлението на града лениво и не достатъчно взискателно към решенията, които взимаше през изминалия мандат, коментира досегашният заместник-председател на СОС от БСП Един от големите недостатъци на сегашния модел на управление на Столична община е прекалената централизация на бюджета. Това заяви досегашният заместник-председател на СОС Милка Христова, която е втора в листата на БСП за общински съветници за предстоящите на 27-ми октомври местни избори в ефира на \"Канал 3\". Според нея, 20% от инвестиционната програма на София трябва да бъде заделена за районите.\"Столична община се състои от 24 района, част от тях са по-големи и от най-големите областни градове. На практика един районен кмет, който е избран от повече от 100 000 гласоподаватели, няма собствен бюджет, тъй като по закон той е второстепенен разпоредител, обясни тя. - Това означава, че той получава една таблица със сумите за заплати, за консумативи, но няма никакви права по отношение на инвестиционната програма. А това е черешката на тортата. Там са ремонтите, новото строителство, благоустрояването. За да заобиколим тази законова празнота, ние винаги сме казвали така - нека 20% от инвестиционната програма, която в София е огромна, между 500 и 600 милиона, да бъде заделена за съответния район. И кметът, заедно с местните граждански и неправителствени организации, с етажните собствености да реши кое е най-важно да бъде направено за съответната година за съответния район\".Милка Христова е категорична, че е необходима децентрализация, тъй като в момента на практика администрацията в Столична община решава кой кмет да бъде успешен, като му задели повече средства за инвестиционни разходи, и кой да бъде неглижиран.\"Не сме доволни и от начина, по който се планират и разпределят парите на софиянци, каза още тя. - Няма правилно разпределяне между отделните части на София. Това доведе и до метафората, която от години ние използваме - София на две скорости. Имаме един непрекъснато ремонтиран център и крайни райони, които са неглижирани. София трябва да се развива комплексно и хармонично. Всички, които живеем тук, сме данъкоплатци и имаме право на еднакво качество на живот\".Милка Христова добави, че БСП има коренни различия по отношение на визията за развитието на София в сравнение с управляващите досега. \"СОС е основният орган на местното самоуправление, от който в най-голяма степен зависи развитието на града, коментира тя. - С огромно огорчение и голяма доза неудовлетворение обаче ще кажа, че СОС не изпълняваше досега конституционните си права. Аз съм общински съветник вече два мандата и констатирам, че основната цел на СОС, която е да формира политиките и стратегията за развитие на града, за съжаление не се реализира. Общинският съвет беше превърнат в придатък на администрацията или казано по-друг начин - във валидатор на решенията на кмета на София и на нейния екип\".Според Милка Христова, един от основните проблеми за София е фактът, че кметът Фандъкова управляваше с много удобно мнозинство в СОС, което одобряваше всяко решение, независимо дали е добре обмислено или не. \"Това направи управлението на града лениво и не достатъчно взискателно към решенията, които взимаше, коментира досегашният заместник-председател на СОС. - Когато имаш пъстър общински съвет, в който са представени възможно най-голяма част от гражданите на София, ще бъдеш принуден да осмисляш и да предлагаш отлично обмислени решения, за да убедиш различните съветници в правотата си. Защото истината се ражда в спора. Не е нормално, не е добре за града ни на сесиите на Столичния общински съвет да няма дебати, а всички решения да бъдат взимани кротко и под команда. Затова нека да не се страхуваме от факта, че зад Мая Манолова в СОС ще застанем различни партии, а няма да е само една политическа сила\" ", "date": "2019.10.06", "title": "Милка Христова: 20% от инвестиционната програма на София да я заделим за районите"}
{"url": "http://www.cross.bg/petkov-bulgariya-dobrich-1614776.html", "text": "/КРОСС/ \"Добрич има изключителен потенциал, който не се развива. Тук е най-голямото злато на България - зърното, което се изнася директно. По-полезно за района е развитието на преработвателна промишленост с добавена стойност. Където в възможно обществените дейности да се възлагат на местните фирми, а не да се докарват от други краища на България. Плащате една от най-високите цени за вода в страната.Общинско ВиК дружество би променило това. Общинските предприятия гарантират по-ниски цени на услугите\".  Това заяви на среща с граждани в Добрич председателят на БСП Корнелия Нинова. Тя изрази подкрепата си за кандидатите на левицата в цялата област и се ангажира политиките им на местно ниво да имат подкрепата и на национално ниво от БСП. \"Пожелавам на всички здраве, сили и успех\", каза още Нинова.Кандидатът за кмет на левицата Георги Петков акцентира и върху решенията за демографската криза. \"Заслужаваме нашите деца да живеят и да се реализират тук\", каза още той и добави, че една от стъпките е обвързването на образованието с нуждите на местния бизнес. Петков обърна внимание и на здравеопазването, като подчерта, че част от решението на проблемите е развитието на двете общински ДКЦ-та. Друг основен проблем по думите му е този с водата. Решението Петков вижда чрез това общината да стане съсобственик в иначе държавното ВиК. \"От волята на кмета и неговата решителност зависи много. Никой не може да се справи сам, затова благодаря на екипа, с който изготвихме нашата програма\", каза още Петков. ", "date": "2019.10.06", "title": "Корнелия Нинова в Добрич: Житницата на България има нужда от преработвателна промишленост"}
{"url": "http://www.cross.bg/plyas-eltun-dzhon-1614783.html", "text": "/КРОСС/ Британската кралица Елизабет Втора веднъж многократно плеснала племенника си по лицето, пише певецът в новата си книга „Аз\", според статия в „Сънди Таймс\".Елтън Джон разказва как по време на парти британският монарх помолил племенника си виконт Линли да бди над сестра си, лейди Сара Армстронг-Джоунс, тъй като не се чувствала добре. Въпреки това, кралското потомство нямало желание да го направи.„Когато той [Линли] многократно се опитваше да й се изплъзне, кралицата леко го удари по лицето, казвайки:„ Недей \"- пляс -„ спори \"-пляс -„ с мен\" - пляс -„ аз \"- пляс - „съм\" - пляс - „КРАЛИЦАТА\"!Когато кралица Елизабет забелязала, че Елтън Джон е станал свидетел на нейното закачливо поведение, тя му намигнала и се оттеглила.„Знам, че публичният образ на кралицата не е точно на лекомислена, но , насаме тя може да бъде забавна.\", споделя поп-звездата. БГНЕС ", "date": "2019.10.06", "title": "Елтън Джон: Кралица Елизабет може да е забавна"}
{"url": "http://www.cross.bg/borisov-sutrydnichestvo-al-nahayan-1614782.html", "text": "/КРОСС/ Министър-председателят Бойко Борисов се срещна с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян, съобщиха от пресцентъра на министерски съвет. В рамките на разговора премиерът Борисов изрази задоволство от активизирането на двустранните отношения в резултат от създаденото политическо доверие и общо желание за задълбочаване на сътрудничеството.„Нашите две страни играят важна роля в своите региони. Имаме сходни виждания и позиции по множество международни въпроси. Заинтересовани сме да развиваме сътрудничество в областите от взаимен интерес поради геополитическата важност и взаимосвързаност на нашите региони\", отбеляза премиерът Борисов. По думите му откриването взаимно на посолства в София и Абу Даби вече дава положителни резултати и създава условия за значително улесняване на двустранния диалог и търговско-икономическото сътрудничество.Според българския министър-председател има голям потенциал за емиратски инвестиции у нас в сектори, които биха предизвикали интереса на фирми от ОАЕ, например високи технологии, транспорт, земеделие, хранително-вкусова промишленост, енергетика, туризъм. „Очакваме конкретни стъпки от емиратска страна в сферата на икономическото сътрудничество и увеличаването на стокообмена\", заяви премиерът Борисов. По думите му отлична възможност за продължаване на добрите контакти и активизиране на сътрудничеството в икономическата сфера би било провеждане на първа сесия на Смесената икономическа комисия. Премиерът Борисов потвърди също така участието на България в Световното универсално изложение EXPO 2020 в Дубай. Българският министър-председател акцентира върху значението на секторното сътрудничество в сферата на вътрешните работи, борбата срещу организираната престъпност и тероризма. Според премиера Борисов двете страни могат да обменят ценен опит относно стабилността и сигурността. „След последните ни разговори през октомври 2018г. политическите развития в света и региона потвърждават значението на обмена на специализиран опит и информация за противодействие на всички рискове и заплахи, произтичащи от радикални и екстремистки организации и идеологии\", изтъкна българският премиер.В рамките на разговора министър-председателят Бойко Борисов поднови поканата към шейх Мохамед бин Зайед Ал-Нахаян да посети в България, като подчерта, че визитата ще издигне отношенията на нашите две страни на още по-високо ниво. ", "date": "2019.10.06", "title": "Премиерът Борисов се срещна с престолонаследника на Абу Даби  шейх Мохамед бин Зайед Ал-Нахаян"}
{"url": "http://www.cross.bg/poseti-sliven-ministurut-1614784.html", "text": "/КРОСС/ Министърът на образованието и науката Красимир Вълчев ще посети град Сливен на 7 октомври. Там той ще присъства на откриването на учебна работилница в ПГ по текстил и облекло \"Добри Желязков\". Новият център е оборудван по Национална програма \"Осигуряване на съвременна образователна среда\". Откриването ще започне в 11 ч.", "date": "2019.10.06", "title": "Министърът на образованието и науката Красимир Вълчев ще посети Сливен"}
{"url": "http://www.cross.bg/obychenie-razpredelenie-forma-1614766.html", "text": "/КРОСС/ Общо 26 ученици в 11 и 12 клас в дуалната форма на обучение започват работа в ЧЕЗ Разпределение през септември и октомври. От 17 септември на работните си места се завърнаха деветимата младежи от 12-ти клас на Професионална гимназия по механоелектротехника - гр. Плевен, които вече втора година учат, докато трупат трудов стаж. Те са разпределени в две от дирекциите в ЧЕЗ Разпределение  - „Мерене и управление на данни\" и „Експлоатация и поддържане\".Съгласно учебната си програма учениците ще работят 3 дни в седмицата в ЧЕЗ под ръководството на петима наставници, които са сред опитните служители на ЧЕЗ Разпределение. От началото на октомври други деветима ученици от 11-ти клас на плевенската гимназия  подписаха трудовите си договори с ЧЕЗ Разпределение. Продължават работа в ЧЕЗ и седмината 12-токласници от столичната професионална гимназия „Н. Й. Вапцаров\", които още от предишната учебна година учат и работят.Осъзнавайки необходимостта от добра професионална подготовка, ЧЕЗ бе една от първите фирми, която подкрепи дуалното обучение по електротехника в България в рамките на проекта ДОМИНО, с паралелки в София и Плевен, а впоследствие и в Перник. Заради условията, които създава за насърчаване на младите специалисти, ЧЕЗ получи награда от ДОМИНО за фирма с най-добри социални придобивки за учениците в дуална форма на обучение.„Динамиката на бизнеса и бързо променящата се среда през последните години ни показват,  че дуалното обучение е най-добрият начин за наемане  на правилните хора  развитието и задържането им  в компанията\", заяви Евгения Накова, директор „Човешки ресурси\" в ЧЕЗ България.ЧЕЗ е разработила и следва дългосрочна стратегия в областта на професионалното образование и подкрепата на младите таланти. Участието в дуланата форма на обучение е важен елемент в тази стратегия. Дуалното обучение допринася за реализиране на стратегическата цел на ЧЕЗ, а именно сближаване на професионалното образование с нуждите и целите на бизнеса, ранното кариерно ориентиране на младите хора и задържането им в България. ", "date": "2019.10.06", "title": "26 ученика от дуална форма на обучение започват работа в ЧЕЗ"}
{"url": "http://www.cross.bg/desisa-maratona-sekyndi-1614767.html", "text": "/КРОСС/ Лелиса Десиса сложи край на 18-годишното чакане на Етиопия за световна титла в маратона, след като триумфира в класическата дистанция на Световното първенство в Доха, Катар. Надпреварата започна в полунощ, но въпреки това се проведе при тежки атмосферни условия - 29 градуса температура и близо 50 процента влажност на въздуха.Два километра преди края петима атлети все още бяха в битката за медалите, но след това Десиса и сънародникът му Мосинет Геремеу се откъснаха и решиха спора с финален спринт, в който Десиса успя да надделее, за да стигне до титлата. Победителят записа време от 2 часа, 10 минути и 40 секунди, само четири секунди по-бързо от това на Геремеу, докато бронзовият медал остана за кениеца Амос Кипруто с 2:10:51.\"Беше горещо, но аз бях подготвен за това състезание. Много съм уморен, но след като спечелих сребро в Москва, този път разпределих силите си по-добре\", коментира след успеха Десиса, който е първият етиопец със златен медал от маратона след Гезахене Абера от 2001-ва година. БГНЕС ", "date": "2019.10.06", "title": "Финален спринт реши маратона при мъжете в Доха"}
{"url": "http://www.cross.bg/putnitzite-ekipazha-chlenovete-1614768.html", "text": "/КРОСС/ Учените смятат, че самолетът на бъдещето ще може да разбере всичко за пътниците, включително колко време прекарват в тоалетната, пише „Travel & Leisure\".Представители на една от най-големите самолетостроителни компании разяснили по време на мероприятие в Лос Анджелис как ще се променят полетите в бъдеще.Според тях, новите самолети ще бъдат снабдени с множество високотехнологични приспособления, които ще помагат на екипажа да направи полета по-приятен и безопасен.„Умният\" самолет ще помогне на компанията да спести пари, като разбере по-добре нуждите на пътниците.В салона ще има множество датчици, включително върху предпазните колани. Благодарение на това членовете на екипажа ще могат да разберат дали някой от пътниците не е с разкопчан колан.Предвижда се камери да бъдат разположени дори в пространството около тоалетните, но няма да снимат лицата на пътниците.Вътре в тоалетните ще има датчици, контролиращи наличието на тоалетна хартия и сапун. Те ще могат да предупреждават членовете на екипажа, ако пътникът се забави прекалено много.Всяка седалка ще бъде програмирана, за да съответства на нуждите и желанията на пътника - положението на облегалката, предпочитано развлечение, храна и др.Цялата тази информация ще бъде леснодостъпна за членовете на екипажа и на пътниците ще може да бъде предоставено по-високо ниво на обслужване.Все още не е известно, кога ще се появят такива самолети, но според експертите, „това е концепция, а не мечта\". /РИА „Новости\" ", "date": "2019.10.06", "title": "Самолетът на бъдещето ще следи пътниците"}
{"url": "http://www.cross.bg/polfriiiman-ekimdzhiev-osvobozhdavane-1614765.html", "text": "/КРОСС/ ВКС изтегли за 7 октомри делото за предсрочното освобождаване на Джок Полфрийман, с мотива за изключителния му обществен отзвук. Тази тема коментираха в интервю за предаването „Тази събота\" по БТВ адвокатите Георги Богданов и Михаил Екимджиев.„За мен, лично, съдебният акт подлежи на незабавно изпълнение и в това няма съмнение\". Това каза адв. Георги Богданов, по повод определението на Апелативния съд за предсрочното освобождаване на Джок Полфрийман от затвора.  Но, според него, мотивите на съда за предсрочното освобождаване са неубедителни.„Всеки съдебен акт е послание, в случая - яж, моли се и обичай, и като изтърпиш половината от наказанието, ще те освободим от затвора\", иронично коментира той. Адв. Михаил Екимджиев е на мнение, че ВКС трябва да отхвърли като недопустимо искането на главния прокурор за преразглеждане на делото на Полфрийман и връщането му в затвора, защото тези определения на съда неподлежат на отмяна и възобновяване. „Искането на главния прокурор е очевидно политически мотивирано. То цели да уязви Калин Калпакчиев и Съюза на съдиите, които са основните опоненти на избора на Иван Гешев за нов прокурор\", изтъкна адв. Екимджиев.Според него, в момента Полфрийман е задържан без правно основание. „Ситуацията му е на човек, който е отвлечен от държавата и вероятно ще има тежки дипломатически последици от това\", заяви адв. Михаил Екимджиев и допълни, че това компрометира държавата ни в целия Европейски съюз, и отново създава впечатление, че в България няма върховенство на закона.  ", "date": "2019.10.06", "title": "Делото „Джок Полфрийман” ще се гледа на 7 октомври"}
{"url": "http://www.cross.bg/manolova-naryazali-vandalski-1614770.html", "text": "/КРОСС/ Вандали са нарязали шатра при НДК, в която се помещава предизборния щаб на независимия кандидат за кмет на София Мая Манолова, съобщиха от щаба на Манолова. По думите на охранителите, които са били на смяна около полунощ са чули силен шум. Първоначално си помислили, че са младежи, които всяка вечер се забавляват около палатката, снимат се и се разхождат в близкия парк. Когато охраната тръгнала към вандалите, те бързо нарязали стените на шатрата с нож и се разбягали.От щаба на Манолова са подали сигнал до полицията за извършения вандалски акт. Вандалите са хвърляли и бирени бутилки. Това е трети вандалски акт върху шатрата на Мая Манолова. Предишните два пъти тя беше надраскана с химикал и с маркер, а този път е нарязана.", "date": "2019.10.06", "title": "Вандали нарязали шатра при НДК, в която се помещава предизборния щаб на Мая Манолова"}
{"url": "http://www.cross.bg/kmet-vasilev-raiionen-1614772.html", "text": "/КРОСС/ „След осем години все още нямаме работещ кмет, проблемите се увеличават, а решения няма! Вие сте на ход да промените нещата!\", обърнаха се на днешната среща в кв. „Чайка\" живеещите там към кандидата за районен кмет от „БСП за България „- инж. Йордан Василев, съобщиха от пресцентъра на БСП-Пловдив.Заедно те начертаха карта на проблемите за конкретната част от район „Източен\".„Жизненоважно е изграждането на Южен обходен колектор. Липсата му води до наводнения на мазетата ни \", възмущават се гражданите. „В ХХI век е недопустимо подобно нещо, а да не забравяме, че с новото строителство населението се увеличава постоянно, следователно и проблемът ще се задълбочава\", отбеляза и Йордан Василев. Не помага и състоянието на отводнителните шахти, които или са запушени, или са покрити, или са на неподходящо място, стана ясно от разговора.Хигиената е друго притеснение за живеещите в квартала, като според тях служители на ОП „Чистота\" от известно време ги няма, за да изпълняват задълженията си. По въпроса с хигиената инж. Василев посочи и конкретно решение: „Ще се сложат кофи за смет пред всяка къща - по една за биоразградим и по една за битов отпадък. Сметта ще се извозва по график. Мога да дам пример - така е в кв. „Коматево\" в момента\", изложи визията си за справяне с проблема кандидатът за районен кмет с №56.„Трябва някой да се погрижи и за децата в района - да се изгради детска площадка, да се поддържа парка чист и сигурен. Тази адекватна грижа за най-малките от доста време насам липсва\", заявиха присъстващите на срещата, а кандидатът за районен кмет обясни, че един от  ангажиментите, залегнали в платформата му , е именно децата и грижата към тях, повече зеленина и детски площадки в района, за да бъде наистина комфортно място за живеене.На финала той обясни, че на телефонен номер 0878 439 587 гражданите могат да подават сигнали и винаги ще бъдат чути, а хората му пожелаха успех и заявиха убеденост, че той ще бъде следващият кмет на район „Източен\". ", "date": "2019.10.06", "title": "Граждани към Йордан Василев: От осем години в „Източен”  не сме имали работещ кмет, Вие сте на ход!"}
{"url": "http://www.cross.bg/domovete-enefekt-blizo-1614773.html", "text": "/КРОСС/ Близо половината от населението не може да се справи с отоплението през студените месеци. Такива са изводите на неправителствената организация „ЕнЕфект\". По данни на Европейския комитет на регионите, близо 40% от българите не могат да си позволят достатъчно топлина в домовете, а близо 50% не могат да си осигурят хлад през лятото. В европейски мащаб, 11% от жителите на Европейския съюз, т.е. около 54 млн. души, се водят енергийно бедни, съобщава NOVA.По данни на неправителствената организация „ЕнЕфект\" близо половината българи трудно отопляват домовете си. „Ние се опитваме да изчислим до каква степен разходите за енергиен комфорт в домовете си са съизмерими с доходите на домакинствата. Близо половината от нашите сънародници не могат да отопляват домовете си до комфортни равнища\", посочва Драгомир Цанев от „ЕнЕфект\".Месечната целева помощ за отопление за този сезон е 93,18 лева на месец. До края на септември подалите документи за повече топло вкъщи са 258 212, одобрените са 196 980, а тези, на които е отказана помощ са 30 279. Най-много от нуждаещите се са поискали да им се помогне за твърдо гориво, а най-малко - за топлоенергия и природен газ.„Не е тайна, че най-големият замърсител през зимния сезон са жилищата, които са обитавани предимно от хора с ниски доходи, които горят дърва и всякакви неща. Това има много сериозен ефект върху чистотата на въздуха и върху здравето на всички нас. Получава се така, че от една страна ние подпомагаме горенето на замърсяващи източници на отопление и на замърсяващи горива, а от друга, подпомагаме с националните политики борбата с мръсния въздух в градовете\", казва още Цанев.Според „ЕнЕфект\" най-добрата мярка срещу енергийната бедност е санирането - хем не замърсява въздуха, хем било по-топло вкъщи.„Ако намалим нуждата от потребление и разходите за отопление ще паднат със сравнима стойност. Емисиите и от парникови газове също ще бъдат намалени значително\", посочи Цанев.По данни на регионалното ни министерство санираните многофамилни жилища са 1764 за 1 769 838 510, 41 лв.  Най-много са се възползвали в Бургас, Пловдив и Благоевград, а най- малко - в Монтана, Видин и Разград. По същата програма предстои да бъдат санирани последните 258 блока в страната. ", "date": "2019.10.06", "title": "Близо 40% от българите не могат да си позволят достатъчно топлина в домовете"}
{"url": "http://www.cross.bg/zashtoto-chastnite-bolnitzi-1614771.html", "text": "/КРОСС/ „Колективният трудов договор в здравеопазването трябва да бъде разпрострян и да стане задължителен за всички, включително и за частните болници. За следващата година са необходими поне още до 200 млн. лв.\". Това каза президентът на КНСБ Пламен Димитров в интервю за предаването „Неделя 150\" по БНР.„С около 15 процент трябва да бъде увеличен единният стандарт в училищното и в детското здравеопазване. Второто парче от системата са здравни заведения, финансирани от Министерството на здравеопазването. Там трябва минимум 10-12 процент увеличение. Голямата група от хора в държавните, в общинските и в частните болници, които се финансират през бюджета на НЗОК, за там трябват 160-200 млн. лева\", на мнение е той. Според Димитров, оставка на министъра не е решение на проблема, защото, по думите му, проблемът е забъркван през последните 20 години.От своя страна председателят на Медицинската федерация към КТ „Подкрепа\" Соня Върбанова съобщи, че от федерацията няма да подкрепят протеста на 7 октомври, който КНСБ организира, а ще търсят пряк диалог с властта. „Лимитите трябва да отпаднат, защото те са пречка за болниците. Искаме увеличаване на сумата, която е от БВП, както и увеличаване на стойността на 1 час нощен труд, защото в момента за това се плащат стотинки, а ние държим заплащането на час нощен труд да стане 0, 5 процента от минималната работна заплата\", заяви Соня Върбанова. ", "date": "2019.10.06", "title": "Пламен Димитров КНСБ: Колективният трудов договор в здравеопазването трябва да стане задължителен за всички, включително и за частните болници"}
{"url": "http://www.cross.bg/degeneratziya-kampaniya-napravlenie-1614774.html", "text": "/КРОСС/ Българският Червен кръст стартира информационна кампания, обхващаща социалнозначими заболявания в областта на кардиологията и офталмологията. Откриващото събитие ще се проведе на 7 октомври (понеделник) от 11:45 ч. в зала „Музейна\" на централата на БЧК (бул. „Джеймс Баучер\" 76) и е посветено на възрастово-обусловената макулна дегенерация, която е прогресивно хронично заболяване на очите и е причина за загуба на централното зрение при голям процент хора. Презентация по темата ще изнесе д-р Веселин Даскалов - офталмолог и специалист по микрохирургия на окото.В продължение на един месец, водещи специалисти офталмолози и кардиолози ще представят информационни презентации в градовете - София, Пловдив, Варна, Велико Търново, Перник, Благоевград, Шумен, Ловеч, Плевен, Ямбол, Бургас, Дупница, Хасково.Кампанията е насочена към определени възрастови групи с цел превенция, ранна диагностика и възможности за лечение на възрастово-обусловената дегенерация на макулата, диабетен макулен едем, миокарден инфаркт  и инсулт. В направление кардиология, ще бъдат обхванати хора от 45 до 75 години и пациенти с неклапано предсърдно мъждене, а в направление офталмология насочеността е към 50 - 65-годишните. ", "date": "2019.10.06", "title": "БЧК стартира информационна кампания, обхващаща социалнозначими заболявания "}
{"url": "http://www.cross.bg/bankov-informatziya-otkradnaha-1614755.html", "text": "/КРОСС/ Откраднаха голяма сума пари от банков клон в София. По първоначална информация сумата, която е открадната, е над 100 000 лева.Грабежът е извършен в банков клон, разположен в голям търговски център на бул. \"Европа\". Според информация на МВР сигналът е получен в 16.18 часа в събота. Служителка на банков офис в кв. „Люлин\" е подала сигнал за извършена кражба от сейфа на клона, информира NOVA.Пристигналите на място полицейски екипи са изяснили, че минути преди това, за кратко време, жената е напуснала офиса, по нейни данни е затворила, но не е заключила сейфа. Установила е липсата на парите, когато се върнала. Става въпрос за кражба, не за обир.Криминалисти от ГД „Национална полиция\" и СДВР издирват извършителите на престъплението. Към момента не е ясно и колко души са извършили престъплението. ", "date": "2019.10.06", "title": "Откраднаха над 100 хил. лева от банка в София"}
{"url": "http://www.cross.bg/kruv-iiordanova-yvelichili-1614757.html", "text": "/КРОСС/ Кръводарителите у нас са се увеличили с около 4 процента, съобщи директорът на Националния център по трансфузионна хематология. Въпреки това, страната ни остава на едно от последните места в Европа по брой кръводарители, информира БНТ.Кръвните центрове в страната вече разполагат и със съвременна апаратура за изследване на дарената кръв. България вече ще изследва с най-съвременната технология. По думите на Д-р Ваня Йорданова от Национален център по трансфузионна хематология,тестовете, които са използвани, досега, не са позволявали да бъдат открити заразени хора, в рамките на до 45 дни назад.С NAT- технологията Хепатит B, C и ХИВ се откриват до пет дни след заразяването, уточни Д-р Ваня Йорданова.  Вероятността за предаване на инфекция чрез кръв, практически се свежда до нула. \"Ние си работехме, както трябва, тестовете, които използваме, са на световно ниво\", допълни д-р Йорданова. С новата технология, донорът ще разбира по-рано, ако кръвта му е заразена. Така терапията ще започне навреме, а лечението ще е по-евтино. Освен това, плазмата, която се отделя при вземане на кръв и се използва за производство на някои лекарства, вече ще се изследва у нас. Оборудването и обучението на специалистите за NAT-технологията се поема от програма на Образователното министерство. Здравното се ангажира да осигури средства за консумативите, нужни за изследванията. ", "date": "2019.10.06", "title": "Кръводарителите у нас са се увеличили с около 4 процента"}
{"url": "http://www.cross.bg/zaplatite-ychilishta-premierut-1614758.html", "text": "/КРОСС/ Премиерът Бойко Борисов обеща допълнителни 360 млн. лв. за увеличение на заплатите на учителите още догодина. Парите ще бъдат предвидени в бюджета за 2020 г., за да се достигне плавно до обещаното от кабинета двойно повишаване на заплатите в бранша до края на мандата на правителството.Въпреки допълнителните финансови стимули, няма нито един учител, който иска да преподава в ромски училища. Това показа първият етап на Националната програма на Просветното министерство \"Мотивирани учители \", информира БНТ. За преподаване в такива училища програмата предлага 300 лв. над заплатата, а от понеделник допълнителните пари ще са 500 лева над основната заплата.  ", "date": "2019.10.06", "title": "Премиерът Бойко Борисов обеща допълнителни 360 млн. лв. за увеличение на заплатите на учителите още догодина"}
{"url": "http://www.cross.bg/kmet-nyama-vasilev-1614760.html", "text": "/КРОСС/ Живеещите на ул. „Преспа\" са сюрпризирани от едностранно прекратяване от страна на районната администрация на договорите за наем на гаражите им и поради тази причина потърсиха помощ от кандидата на „БСП ЗА БЪЛГАРИЯ\" за районен кмет, инж. Йордан Василев. Шестте блока, всеки  с население колкото едно село, намиращи се в една от най- рисковите части на града, остават без места за паркиране на личните си автомобили. Хората имат договори за наем с общината и редовно си плащат дължимите суми. Въпреки че някои от договорите са подновени преди два месеца, всеки един от наемателите е получил писмо, че в едномесечен срок трябва да демонтират гаража си, поради инвестиционни намерения на общината с цел благоустрояване на терена. В противен случай, администрацията принудително ще се погрижи за премахването, а разноските ще заплатят собствениците на металната конструкция, пише още в писмото.„Това е най-крайната обитаема източна част в града, в непосредствена близост до кв. „Столипиново\". Затова се притесняваме от кражби и посегателства над автомобилите ни\", изразяват тревогата си гражданите. Те посочват още, че уличното осветление не се поддържа и в по-голямата си част в момента не свети, което също е предпоставка за престъпления. „Помня като дете, че тук, пред гаражите беше кал и треволяци. Ясно е, че няма да можете да паркирате колите си повече тук. Ясно е, че Общината няма проект, няма и пари да облагороди района!\", заяви инж. Василев.„Изберете ли ме за кмет на района, ще отменя заповедта за събаряне на гаражните клетки до приемане на проект за облагородяване на района и осигуряване на финансиране за изпълнението му\", категоричен е кандидатът за кмет на „Източен\" с № 56 в интегралната бюлетина. „Това е отмъщението на Николай Чунчуков - неговото довиждане към нас, след като няма повече да бъде кмет\", смятат живеещите там. Те изрично заявиха намерението си да направят жива верига, ако се стигне до настъпление на багери към техните гаражи. Йордан Василев в подкрепа към тях ще им помогне с организирането на подписка, която ще бъде депозирана в Общината заедно с писмо в знак на недоволство с неспазване на договора и погазване на човешките права на гражданите.  ", "date": "2019.10.06", "title": "Йордан Василев към живеещите на „Преспите“: Когато стана кмет, спирам бутането на гаражите "}
{"url": "http://www.cross.bg/semeiistva-ikonomistut-petur-1614759.html", "text": "/КРОСС/ Правителството определи новата линия на бедност за догодина. Тя ще е 363 лева или с 15 лева повече от сегашната. Според нея се определят и помощите за социално слабите семейства. По данни на кабинета, под прага от 363 лв. ще останат близо 1 700 000 семейства. Тази тема коментира в интервю за предаването „Събуди се\" по Нова телевизия икономистът Петър Ганев.„Тези 15 лв. няма да променят много, тъй като това е линия, спрямо която получаваш или не някои помощи. Когато тя се повиши, реално това се случва всяка година, повече семейства биха могли да получат социални помощи. Детските надбавки, например, не са обвързани с линията на бедността\", каза икономистът. Според него, малките общини в страната ще продължат да се обезлюдяват. „Най-вече тези в Северозападна България и близките до границата с Македония и Сърбия. Областните градове като Монтана, Враца и Видин имат своя потенциал, но той изисква рестарт на тези центрове\", каза още Петър Ганев.", "date": "2019.10.06", "title": "Правителството ще повиши линията на бедност с 15 лв. от догодина"}
{"url": "http://www.cross.bg/sofiya-nevrohiryrgiya-nevrohiryrgiyata-1614761.html", "text": "/КРОСС/ София ще бъде европейска столица на неврохирургията през 2022 г. Новината за огромното признание към българските неврохирургия дойде от Дъблин. Там  преди броени дни се проведе годишното отчетно-изборно събрание на Европейската асоциация на неврохирургичните дружества (EANS). Новината съобщи председателят на Българското дружество по неврохиругия проф. Николай Габровски, д.м.н.  по време на годишната конференция на дружеството в Правец. XXVIII Национална конференция на Българското дружество по неврохирургия се проведе в периода 5-7 октомври 2019 г.След оспорвана битка, София беше избрана за домакин на конгреса на EANS през 2022 година. Престижното председателство печелим за първи път в историята на неврохирургията ни. Конкурентите, които успя да „надвие\" българската неврохирургия са повече от сериозни. След тайно гласуване София успя получи доверието на общото събрание. Другите кандидати бяха  Барселона и Тел Авив.София 2022 е резултат от месеци на упорит труд и неуморните усилия на екип от неврохирурзи и ивент мениджъри, благодарение на които София 2022 ще затвърди мястото на страната ни като водещ фактор в областта на науката. Това показва високата оценка, която световно признатите неврохирурзи дават на колегите си от България.Очаква се, в рамките на ексклузивното научно медицинско събитие, което ще се проведе в София през есента на 2022 г да посрещнем най-изявените неврохирурзи от цяла от Европа и света. Те ще представят новостите и напредъка в опознаването на най-малко сложната и неразгадана част от човешкото тяло - нашия мозък. „Бих искал да благодаря на всички, които работиха, за да може днес да съобщим новината на годината в сферата на неврохирургията - София ще бъде домакин на конгреса на EANS през 2022 г. Този успех е израз на доверие към българската неврохирургия. А, това, колеги и приятели, сме всички ние.\", обърна се към делегатите на конгреса проф. д-р Николай Габровски, д.м.н.Всяка година една европейска столица бива определена за домакин на престижния форум. Така след тежка надпревара се обявява коя страна ще председателства форума след 3 години. През този период предстои сериозна и наситена с множество отговорности работа, а дейността му се следи зорко за спазване на високите стандарти на асоциацията.Европейската асоциация на неврохиругията (EANS) е сред най-престижните научна формации в света и е безспорно водеща в Европа. Освен ежегоден научен конгрес, EANS организира обучителни курсове, които завършват с изпит за Европейска диплома по неврохирургия. София беше домакин на такъв курс през 2016г. Отличните впечатления от града, организацията и нивото на обучение са били важна стъпка в доверието към София и българската неврохирургия. ", "date": "2019.10.06", "title": "София става Европейска столица на неврохирургията през 2022 г."}
{"url": "http://www.cross.bg/ninova-kmet-shymen-1614762.html", "text": "/КРОСС/ \"Имаме огромен шанс за победа в Шумен и тя не е за кандидата за кмет Венцислав Венков, нито за общинските съветници - тя е за вас\". С тези думи лидерът на БСП Корнелия Нинова се обърна към стотиците граждани в залата на Младежкия дом в града. \"Вярвам в нашия кандидат Венцислав Венков, в неговата почтеност и отдаденост на интересите на Шумен\", продължи тя и изрази подкрепа и за листата с кандидати за общински съветници, водена от председателя на партията Веселин Пенчев. Нинова представи акценти от платформата на левицата. \"Кметовете на БСП поемат ангажимент да не се увеличават местните данъци и такси\", подчерта тя. По думите й за младите хора ще бъдат осигурени безплатни детски градини, помощ с общински жилища за млади семейства, помощ за програмите ин витро. \"Искаме да се спрат продажбите на общинските терени, а вместо това те да се предоставят за инвестиция и икономическа изгода за района\", каза още Нинова.\"Горд съм и за мен е чест да съм кандидат за кмет, издигнат и подкрепен от БСП. Много е важно хората, които искат властта, да си затворят устата и да си отворят ушите за проблемите и вижданията на хората\", заяви от своя страна кандидатът за кмет на левицата Венцислав Венков. Той представи конкретни решения за проблема с чистотата - на водата, въздуха и околната среда в района. \"Това са най-неотложните проблеми на шуменци, които трябва да се решат в следващия мандат. От 40 години близо 200 000 души пият вода от язовир, строен за напояване, а плащат най-скъпата вода\", каза още той. Кандидатът за кмет на БСП се ангажира да работи приоритетно и за образованието, за въвеждане на иновативни образователни модели, обвързаност между образованието и икономиката. ", "date": "2019.10.06", "title": "Корнелия Нинова: Победата на БСП в Шумен ще е победа за шуменци"}
{"url": "http://www.cross.bg/danni-bankata-iztichane-1614763.html", "text": "/КРОСС/ „Сбербанк\" идентифицира виновния за изтичането на данни на 200 клиенти на банката, който се оказа неин служител, информира РИА Новости. Няма заплаха за кражба на данни от общо 60 милиона карти, съобщиха от банката.В четвъртък, 3 октомври, \"Сбербанк\" обяви, че ден по-рано е узнала за възможно изтичане на данни от кредитни карти, което засяга поне 200 клиенти. Банката започна вътрешно разследване за умишлени криминални действия на служител като основна версия - външното проникване в базата данни е невъзможно поради нейната изолация.В резултат на вътрешно разследване, на 4 октомври службата за сигурност на банката, в сътрудничество с правоприлагащите органи, откри, че ръководителя на сектора в едно от бизнес подразделенията на банката е имал достъп до базите данни по силата на служебните си задължения и според „Сбербанк\" се е опитал да открадне информация за клиенти.Както бе отбелязано в пресслужбата на „Сбербан\", те са успели да съберат доказателства за вината на служителя. Той е направил самопризнания и сега служителите на реда работят с него.„Няма риск от изтичане на клиентски данни\", се подчертава в съобщението на „Сбербан\".При нито един от случаите няма заплаха за сигурността на средствата на клиентите на банката, подчерта кредитната институция.Изпълнителният директор на \"Сбербанк\" Герман Греф, увери, че картите, от които е имало изтичане на данни, са били под специален контрол на банката, всяка сделка, извършена по тях, е била наблюдавана, така че няма заплаха от кражба на клиентски средства. Той добави, че първоначално кръгът от заподозрени е включвал 35 души, но след това е стеснен на двама, а накрая до един банков служител, който впоследствие е признал.Греф каза още, че служителят на „Сбербанк\", заподозрян в изтичане на данни на 200 клиенти, е изправен пред наказателна отговорност.Служителят, според ръководителя на „Сбербанк\", е обяснил действието си с лични причини, сега банката проверява тази информация.„Всички карти бяха преиздадени, собствениците няма от какво да се притесняват\", успокоява той. ", "date": "2019.10.06", "title": "Хванаха виновника за изтичането на банкови данни в Русия"}
{"url": "http://www.cross.bg/gurtziya-pompeo-otbranata-1614764.html", "text": "/КРОСС/ Държавният секретар на САЩ по време на своето посещение в Атина подписа разширено споразумение за отбрана с Гърция и подкрепи позицията на Гърция срещу продължаващите провокации на Турция в Източното Средиземноморие, описвайки незаконните сондажни дейности в изключителната икономическа зона (ИИЗ) на Кипър като „неприемливи\", информияра \"Фокус\". „Казахме на турците, че незаконното сондиране е неприемливо и ще продължим да предприемаме дипломатически действия, за да сме сигурни, че както правим винаги, щe гарантираме, че се осъществява само законна дейност\", каза Помпео по време на съвместна пресконференция с гръцкия външен министър Никос Дендиас.„Искаме да гарантираме, че (приетите от международната общност) правила уреждат проучвателните дейности за енергийните ресурси на Средиземно море и никоя държава не може да държи Европа като заложник\", добави той.По-рано в събота гръцкият премиер Кириакос Мицотакис също помоли Помпео за подкрепа в отношенията с Турция, като отбеляза, че последните стъпки на Анкара в региона са „грубо нарушение на суверенните права на Кипър\".Дендиас и Помпео подписаха протокол за изменение на Споразумението за взаимно сътрудничество в областта на отбраната между двете страни, което се отнася до използването на база Суда (на остров Крит) и въздушните бази Стефановикеио и Лариса в Централна Гърция и пристанището Александруполис. И двамата министри подчертаха важността на Споразумението за насърчаване на стабилността в региона, докато Помпео посочи, че тя не е свързана с дейностите на Турция.Майк Помпео заяви, че Гърция е важна за стратегическата стабилност в Европа и Източното Средиземноморие, докато Дендиас изтъкна, че страната му се завръща на международната сцена като стълб на стабилността в по-широкия регион след кризата. И двамата потвърдиха, че започва нова ера в двустранното сътрудничество.„Имаме нов ден в отношенията между нашите две страни и нашия ангажимент към демокрацията и се надяваме, че Гърция ще бъде стратегически партньор в Европа и Източното Средиземноморие\", каза Помпео и добави, че САЩ искат да станат съюзник на Гърция в повече области като енергетиката например.„Стратегическото надграждане на сътрудничеството със САЩ е гаранция за сигурност, стабилност,развитие и просперитет\", заяви Дендиас и добави, че сътрудничеството между двете страни се разширява и в други области като икономика, търговия, енергетика, инвестиции, борба с тероризма и други.Дендиас и Помпео на пресконференция след срещата си, в допълнение към обсъждането на значението на споразумението, в отговор на журналистически въпроси засегнаха и дейностите на Турция в Егейско море, като Дендиас заяви, че с \"незаконните сондажни дейности се нарушава международното право. \"„Разбираме рисковете, знаем за тази активност и работим, за да избегнем милитаризацията на този въпрос и ескалация (на напрежението). Трябва да постигнем взаимно приемливи резултати. Не можем да позволим на никого да извършва незаконни сондажни дейности. Това не може да бъде позволено,\"заяви държавният секретар на САЩ.Премиерът на Гърция Кириакос Мицотакис прие в събота държавния секретар на САЩ Майк Помпео в имението Максимос.Приветствайки Помпео, Мицотакис поиска помощта на САЩ в справянето с турските провокации срещу Кипър и Гърция. \"Последните дейности на Турция нарушават правата и суверенитета на Кипър\", заяви гръцкият премиер и добави, че САЩ са заинтересовани от региона и единственото, което Кипър иска, е спазването на международното право.Мицотакис се позова на крайната реторика на Анкара, отбелязвайки, че активността на Турция не съответства на международното право и на добросъседските отношения.По отношение на сътрудничеството в сектора на отбраната Мицотакис отбеляза, че то може да бъде взаимно полезно, особено за стабилността и безопасността в района.Той също така говори за интереса на американските компании за инвестиции в Гърция, като посочи инвестициите на Pfizzer, Cisco, Onyx в корабостроителниците в Сирос и косвено EXXON, който се интересува от съвместни предприятия в изследванията на въглеводородите в района на остров Крит. Гръцкият премиер отбеляза и сътрудничеството в областта на туризма, както и стипендиите за гръцки студенти, програмите за обмен и „премахването\" на визите за гръцките граждани.Мицотакис добави още, че е на лице сътрудничество и в енергийния сектор , особено с доставките на втечнен газ и проучванията за въглеводороди.Министърът на отбраната на Гърция Никос Панайотопулос посрещна в събота в казармите \"Папагу\" в Атина държавния секретар на САЩ Майк Помпео.Според съобщение на Министерството на отбраната желанието на Гърция и САЩ за по-нататъшно укрепване на сътрудничеството в секторите на отбраната и сигурността бе потвърдено отново на срещата между двамата. Успоредно с това те подчертаха желанието си за засилване на двустранното сътрудничество за насърчаване на сигурността и стабилността в Източното Средиземноморие, както и за ефективно справяне със зачестилите напоследък провокации и заплахи в региона.Освен това двамата министри обсъдиха перспективите и възможностите, създадени от новото гръцко-американско споразумение за задълбочаване на двустранното сътрудничество в отбранителния сектор с акцент върху ролята и перспективите за развитие на гръцката отбранителна промишленост и инвестициите на САЩ в инфраструктурата с цел този проект да бъде от полза и за националната икономика.Панайотопулос, според съобщението, е обърнал специално внимание на гръцките инициативи за развитие на тристранни форми на регионално сътрудничество в областта на отбраната със страни от района с цел сигурността, стабилността и просперитета в тази част от света.В реч по-късно в събота в Културния център на Фондация „Ставрос Ниархос\" Помпео заяви, че гръцката демокрация се е оказала „изключително устойчива\" и изрази надежда икономиката на страната да се съвземе бързо.Като похвали страната за намаляване на бюрокрацията, за подпомагане на чуждестранния бизнес, Помпео също изрази опасения относно китайските инвестиции в Гърция, като заяви, че има доверие в гръцкото правителство да знае кога и дали да приеме китайски инвестиции.След речта си в Културния център на фондацията „Ставрос Ниархос\", Помпео също защити подхода на администрацията на Тръмп към Украйна, който е в центъра на разследването за импийчмънт. Попитан за разследването, Помпео го определи като „глупава игра на гоненица\", която „не е полезна\".Митинг в центъра на Атина от подкрепяния от Комунистическата партия профсъюз \"ПАМЕ\", който се противопоставяше на използването на бази в Гърция от американските войски беше белязан от изолирано насилие от страна на демонстранти, изгорили американско знаме и хвърлили боя върху статуята на покойния президент Хари Труман в близост до центъра на града.", "date": "2019.10.06", "title": "Майк Помпео обеща подкрепа на Гърция и договори засилване на американското военно присъствие в страната"}
{"url": "http://www.cross.bg/toma-yavil-gospod-1614749.html", "text": "/КРОСС/ Св. апостол Тома - от Дванадесетте апостоли, родом от Галатия, не бил с другите апостоли, когато възкръсналият Господ се явил. Поискал и той да се увери лично във възкресението и това станало на осмия ден (Иоан. 20:27-28).Проповядвал в Парта, Мидия и Индия. В един град обърнал във вярата царица Мигдония и сестра й Терциада.Хвърлен в тъмница, в огнена пещ - на нажежена желязна скара, останал невредим. Поведен да бъде умъртвен вън от града, след него следвали новоповярвалите Азан и Сафот, висши сановници. Апостолът ги благословил: Сафот поставил за свещеник, Азан - за дякон.Прободен с копие - починал. Мощите му били пренесени в Месопотамия, на гроба му ставали чудеса. Родината на св. апостол Тома е Галилея. Като видял чудесата на Спасителя, той повярвал в Него и тръгнал подире Му. Богочовекът, въпреки злобата на юдеите, които търсели да Го убият, решил от страната отвъд Йордан да отиде във Витания, за да възкреси Лазаря. Тома, наричан Близнак, казал на другите ученици:- Да идем и ние да умрем с Него!По време на прощалната беседа на Тайната вечеря Господ Иисус Христос казал на учениците Си:- А къде отивам Аз знаете, и пътя знаете.Тома запитал:- Господи, не знаем къде отиваш; и как можем да знаем пътя?Иисус го погледнал и му дал такъв отговор:- Аз съм пътят, истината и животът; никой не дохожда при Отца, освен чрез Мене. След възкресението Си Господ се явил на Своята пречиста майка, явил се на Мария Магдалина и на другите жени-мироносици. Подир това се явил на двама ученици, които отивали за Емаус. Тия двама ученици - Лука и Клеопа - побързали да съобщят на другите за явяването на Господа.В същия ден вечерта Спасителят се явил на всички апостоли, без Тома.Апостолите казали на Тома:- Видяхме Господа.А той зявил:- Ако не видя на ръцете Му белега от гвоздеите, и не туря пръста си в раните от гвоздеите, и не туря ръката си в ребрата Му, няма да повярвам!След осем дни учениците били пак в същия дом. Тома бил с тях. Вратата, както обикновено, била заключена поради страх от юдеите.Дошъл Иисус, застанал посред тях и рекъл:- Мир вам!След това се обърнал лично към Тома и му казал:- Дай си пръста тук, и виж ръцете Ми: дай си ръката и тури и в ребрата ми; и не бъди невярващ, а вярващ!Развълнуван, Тома извикал:- Господ мой и Бог мой!- Тома - казал му Спасителят, - ти повярва, защото Ме видя; блажени, които не са видели, и са повярвали! След като минало време от слизането на Пресветия Дух в деня Петдесетница, апостолите хвърлили жребий - кой къде да отиде и проповядва словото Божие. На апостол Тома се паднало да отиде в Партия, Мидия и Индия.Не е било лесно, за него да тръгне на такъв дълъг път. Господ му се явил и го укрепил.По това време в Йерусалим дошъл търговец от Индия на име Аван. Той търсел изкусен художник, който би могъл да построи великолепен дворец за царя на оная страна. Тома казал на Аван, че той сам е изкусен в тая работа и се отправил с него за Индия.По пътя Тома и Аван се спрели в един град, където царят на тая страна правел сватба на дъщеря си. Двамата странници били поканени на сватбения обяд. Апостолът нищо не ял и тъжно гледал езическото веселие. Тук била и една еврейка, която занимавала пируващите, като свирела на флейта. Тя погледнала към Тома. Разбрала, че е съотечественик и веднага запяла:- Един е Богът на юдеите, Който сътвори небето и земята!Зарадвал се Тома, като чул в чужда земя родни звуци и прослава на истинския Бог. Той извършил няколко чудеса на това пиршество и предсказал близката смърт на царския виночерпец.Като видял, че гостът е свят човек, царят го помолил да благослови новобрачната двойка. Апостолът влязъл в стаята на младите, помолил се с тях, благословил ги, и им говорил за блаженството на християнския живот.Когато Тома излязъл от стаята на младите, Сам Господ им се явил и ги научил да водят целомъдрен живот. Младите съпрузи решили да се посветят в служба на Бога и скоро след сватбеното тържество приели свето Кръщение от ръцете на св. апостол Тома. При кръщението девицата била наречена Пелагия, а съпругът - Дионисий. По-късно Пелагия пострадала мъченически за Христовото име. Дионисий пък станал епископ в същата тая страна и усърдно разпространявал словото Божие.Апостол Тома и Аван, след дълго и изморително пътешествие, най-после стигнали в далечната страна Индия, и се явили при оня цар, който бил пратил да му се доведе изкусен майстор. Те взели от царя пари за постройката. Вместо да почне да строи двореца, Тома раздал парите на бедните и болните и усърдно се заел да разпространява Христовото благовестие. По внушение от Пресветия Дух, той знаел, че чрез това средство Бог ще му помогне да обърне към истината повикалия го цар.И това станало, макар че царят в началото се разгневил и заповядал да затворят апостола в тъмница.Братът на царя тежко заболял. Никой не вярвал, че ще оздравее. Но изведнъж той оздравял. Съобщил на царя, че Бог в чудно видение му открил небесно жилище, което му приготвял апостолът, вместо земен дворец. Поразен от това видение, той уговорил царя да освободи апостола.Двамата, царят и неговият брат, паднали пред нозете на апостола и го молили да ги научи на християнския закон. Те приели Кръщение и заживели благочестиво.Дошло времето на Богородичното Успение.Всички апостоли по чудесен начин се намерили в Йерусалим и участвували в погребението на Божията Майка.Тома стигнал в Йерусалим едва след нейното погребение. Той пожелал да се поклони на пречистото й тяло. Заради него апостолите отвалили гробния камък, но намерили само погребалните повивки. Нейният Син, Господ Иисус Христос, я бил взел на Небето при Себе Си, за да бъде оттам закрилница на целия човешки род.Скоро след това тя се явила на всички в небесното си величие и ги ободрила за предстоящите им нови благовестнически подвизи.Апостол Тома се върнал по същия път да продължи своето дело. В един град той обърнал много хора към светата вяра. Между тях била племенницата на тамошната царица Мигдония. Царицата сама пожелала да чуе чудната проповед на апостола. Преоблечена като проста жена, тя ходела при него заедно с много други люде и съвършено се убедила в истината на неговите думи. Оттогава животът й се променил. Тя обикнала поста и молитвата. Отказала се от дворцовите увеселения, които имали езически характер. Царят видял промяната и наредил да бъде извикана нейната сестра, царица Терцияна, жена на царя от съседна страна. Но Терцияна не само не могла да уговори сестра си да се върне към предишния си живот, но сама се научила на християнските добродетели и пожелала да види апостола. Двете сестри го повикали тайно в двореца, слушали наставленията му и накрай приели от него Кръщение. Терцияна се върнала при мъжа си християнка и започнала също живот, съобразен с новото учение.Царят, съпругът на Мигдония, се разгневил силно, когато узнал, че и двете сестри-царици приели новата вяра и се кръстили. Гневът му нараснал още повече, когато му било донесено, че народът му приема масово християнството и се отказва от езическите идоли. Ужасен от вестта, че и синът му Азан приел Кръщение, той наредил веднага да му бъде доведен апостолът, който тъй властно насаждал новата вяра, като го осъдил на страшни мъчения.Апостолът бил поставян под нагорещени железа. Но Бог го запазил. Хвърлен бил в огнена пещ. Из нея излязъл невредим. Бог пак го запазил. Така новопокръстените се ободрили във вярата си.Тия чудеса не опомнили царя. Той продължавал да беснее. Заповядал на войници да изведат апостола вън от града и там да го предадат на смърт. Подир него тръгнали много от новоповярвалите, между които личели на първо място Азан - царски син, Сифор - един от знатните сановници на царския дом.Когато дошли на мястото на наказанието, св. апостол Тома помолил войниците да му дадат време да се помоли.След това благословил двамата си високопоставени ученици: Сифор поставил за свещеник, а Азан - за дякон. Помолил ги да се грижат за вярващите и да работят за засилване на Църквата.Завършвайки по тоя начин апостолската си мисия, св. Тома приел мъченическа смърт. Войниците го убили пред погледа на множество разплакани негови ученици.Свещеник Сифор и дякон Азан извършили погребението на любимия апостол. След това те се заели с управлението на Църквата. Благочестивите Мигдония и Терцияна им помагали.Жестокият цар, който поискал смъртта на апостола, скоро се обърнал към Христа. Убедил се от чудесното изцеление на своя син Азан, който тежко бил заболял. Мигдония се радвала. Радвала се и Терцияна, защото и нейният съпруг, царят на съседната страна, също се бил предразположил да приеме християнството.Тъй в Партия и Мидия, както и в Индия, Църквата още в апостолско време почнала да тържествува над прогнилото езичество.© Жития на светиите ", "date": "2019.10.06", "title": "Св. апостол Тома. Прпмчк Макарий"}
{"url": "http://www.cross.bg/bulgarski-bivsh-depytat-1614751.html", "text": "КРОСС/ Димитър Туджаров, български шоуменАлбена Чакърова, българска актрисаЛюбо Ганев, български волейболистВладимир Манчев, български футболистИрина Акташева, режисьор и сценаристПетя Раева, бивш депутат, Проф. Стоян Михайлов, социолог, бивш депутатЮлия Берберян, тенис легенда ", "date": "2019.10.06", "title": "Родени на 6 октомври"}
{"url": "http://www.cross.bg/voiina-iioan-purviyat-1614750.html", "text": "/КРОСС/ 69 пр.н.е. - Трета Митридатова война: Войските на Римската република завладяват арменската столица Тигранакерт.1014 г. - В Преспа умира българският цар Самуил.1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.1600 г. - Във Флоренция се състои премиерата на най-ранната, съхранена досега опера - Евридика на Джакопо Пери.1683 г. - Първите немски заселници в Америка основават Джърмантаун (дн. в щат Пенсилвания).1829 г. - Първият модерен парен локомотив - Ракета, конструиран от Джордж Стивънсън, извършва първото си пробно пътуване от Манчестър до Ливърпул.1889 г. - В Париж започват представления е световноизвестното кабаре Мулен Руж.1913 г. - В София е основан Национален съюз, който пропагандира сключване на \"всебългарска\" уния с Католическата църква и ориентация към Австро-Унгария.1916 г. - Първата световна война: Започва битката при Черна, завършила с овладяване на Битоля от страна на Антантата.1919 г. - Съставено е 40-то правителство на България, начело с Александър Стамболийски.1927 г. - На екран излиза първият „говорещ\" филм „Певецът на джаз\" на компанията Warner Bros..1939 г. - Втората световна война: Последната полска армейска част е победена от армията на Хитлеристка Германия.1948 г. - При земетресение в Туркменистан загиват около 170 хил. души.1963 г. - В Бургас е открит Висшият химикотехнологически институт \"Проф. Асен Златаров\" (сега Университет \"Проф. Асен Златаров\").1966 г. - В САЩ официално е обявен за незаконен синтетичния наркотик LSD.1973 г. - Израел е нападнат едновременно от Египет и Сирия, започва Войната от Йом Кипур.1976 г. - В Китайската народна република е арестувана Бандата на четиримата.1979 г. - Папа Йоан Павел II става първият папа посетил Белия дом.1981 г. - Египетският президент Ануар Садат е убит от ислямски екстремисти, докато присъства на парада в Кайро по случай осем годишнината от началото на Войната от Йом Кипур.1993 г. - Майкъл Джордан се оттегля за първи път от NBA.2002 г. - Край бреговете на Йемен в резултат на терористичен акт потъва френския петролен танкер Лимбург, при което загива български моряк.2002 г. - Основателят на Опус Деи Хосе Мария Ескриба де Балагуер е канонизиран от Папа Йоан Павел II. ", "date": "2019.10.06", "title": "6 октомври в историята"}
{"url": "http://www.cross.bg/tema-bulgariya-sveta-1614753.html", "text": "/КРОСС/ Нова телевизия, „Събуди се\"Тема: Бедни и богати - как живеят в различните краища на България?Тема: Случаят „Балерината\". Танц на живот и смърт с Тайните служби през Студената война.Тема: Татуирани и цветни - две майки под прицела на общественото мнение.Тема: Изборите в живота през погледа на влогъра Chris Zahariev.Тема: През огън и лед: да прекосиш Америка пеша. И още. Българин покори света със снимки на родината.Тема: Най-най-най по надяждане с люти чушки.Тема: Среща с шампиона в спорта, който разплаква всички.Тема: Да създадеш Национален фолклорен ансамбъл \"Българе\".  Неразказаните истории на Христо Димитров.Тема: \"СкандаУ\" още по-скандални: Лъчо и Тото преди турнето на два континента.БТВ, „Тази събота и неделя\"Тема: Тя е най-бързата бяла жена в света, тя е нашата Ивет.Ще разреши ли съдът на Джок Полфрийман да напусне България?Кандидатът за кмет на София от „Демократична България\" Борислав Игнатов в едно лично интервю пред Жени Марчева.Като картина на Майстора - Елен Колева.Любовта е... Историята на Ованес Торосян и Милена Ерменвкова. БНТ, „Денята започва с Георги Любенов\"Тема: \"Местни избори 2019\": Любомира Ганчева, кандидат за кмет на община Пловдив от „АБВ\".Тема: Енергийни политики и независимост. Говори министър Теменужка Петкова.Тема: Адвокатите Йорданка Бекирска и Димитър Марковски: Неизвестните по делото Джок Полфрийман.Тема: Депутатът от БСП Иво Христов: Кой променя глобалната карта?Тема: 45 години на сцена: Димитър Туджаров-Шкумбата в неделното утро.Тема: Деси Добрева, с нови музикални проекти.Тема: Йордан Димитров, за новия сезон на \"България от край до край\".Тема: Епохата на климатичните промени. Проф. Христо Пимпирев в студиото.  ", "date": "2019.10.06", "title": "Теми и гости в сутрешните блокове на телевизиите на 6 октомтври 2019 г."}
{"url": "http://www.cross.bg/naii-trydnoto-sveta-neshto-1614752.html", "text": "/КРОСС/ Най-трудното нещо на света е да мислиш с главата си. Затова толкова малко хора се занимават с това. - Хенри Форд.", "date": "2019.10.06", "title": "Най-трудното нещо на света"}
{"url": "http://www.cross.bg/chasa-provede-varnaot-1614754.html", "text": "/КРОСС/ София.От 20:00 часа на сцената на зала 1 ще се състои концерт на Горан Брегович.***Варна.От 10.00 часа пред сцена „Раковина\" граждани на Варна ще се включат в Световния ден на ходенето.***Варна.От 19.30 ч. в Зала 1 на Фестивален и конгресен център Варна посреща комедията на сезона с номинация за АСКЕЕР- \"Капаро за трима\".***Велико Търново.От 09.00ч. в салон на НЧ „Зора-1869\" -с.Дичин ще се проведе юбилейно честване, посветено на 150 години от създаването на читалището.***Драгоман.От 11.00 часа Негово преосвещенство Белоградчишкият епископ Поликарп ще извърши освещаване на храм-параклис „Св. апостоли Петър и Павел\".***Пловдив.От 10:00 часа в зала „България\" на Международния панаир, ще се проведе третото издание на „Форум бременност и детско здраве\".***Пловдив.В 10.00 часа на паркинга на завода на LIEBHERR в зона „Марица\" ще се проведе най-голямото фирмено състезание, което се провежда за трети път в Тракия икономическа зона. В 12.00 часа е предвидено награждаването. ", "date": "2019.10.06", "title": "Предстоящи  събития в страната  на 6 октомври 2019 година"}
{"url": "http://www.cross.bg/vaksina-gripnata-kantardzhiev-1614775.html", "text": "/КРОСС/ Сега е времето подходящо за антигрипна ваксина, защото първо трябва да минат 21 дена от ваксинирането, за да е готова имунната система с предложените и антигени и да има адекватен имунен отговор към микроба, с който се ваксинира човек. Това каза в интервю на Агенция \"Фокус\" с директорът на Центъра за заразни и паразитни болести проф. д-р Тодор Кантарджиев.„Когато се поставя антигрипна ваксина, както и за повечето ваксини, но за грипната е много важно, човек не трябва да има някаква вирусна инфекция. Затова мисля, че времето октомври и ноември е подходящо за ваксиниране\", допълни още той. Проф. Кантарджиев обясни, че образованият българин има положително мнение към ваксинациите. „Тъй като последните години не крием истината за грипната ваксина, желанието на все повече българи да се ваксинират е документално доказано. Миналата година още ноември месец свършиха ваксините, допълнително бяха внасяни.По-миналата година в средата на ноември по аптеките нямаше ваксини за грип\", уточни той. „А истината за грипната ваксинация е това, което са казали колегите от центъра за контрол на болестите в САЩ. Ако се ваксинираш за грип, вероятността да се срещнеш с лекаря си през зимата е два пъти по-малка.Грипната ваксина намалява вероятността да се разболееш, не казвам, че предпазва на 100 %, както дифтерийната и морбилната ваксина. Нещо, което е медицински доказано, грипната ваксина намалява усложненията от грипната инфекция\", подчерта проф. Кантарджиев. ", "date": "2019.10.06", "title": "Проф. Тодор Кантарджиев: Сега е подходящото време за антигрипна ваксина"}
{"url": "http://www.cross.bg/bolnitza-ochna-zrenieto-1614777.html", "text": "/КРОСС/ Едни от най-известните български офталмолози ще ни съветват  как да съхраним зрението си от детство до дълбока старост. Събитието е предназначено за широката публика и се организира от Отделението по медицински науки при БАН, Международна очна фондация \"Зрение за всички\", Пациентска организация \"Глаукома\" и Специализирана очна болница за активно лечение \"Акад. К. Пашев\", по повод 150 години БАН и Световния ден на зрението, съобщи председателят на Организационният комитет акад. Петя Василева.Конференцията ще се проведе на 8 октомври т.г. от 15 ч. в основната зала на БАН на ул. 15 ноември 1. Освен презентациите на тема детско зрение, глаукома, катаракта, диабет и око,  дегенерация на макулата, сухо око и кератопластика са предвидени също музикална програма и коктейл.Като лектори ще участват доц. д-р Александър Оскар, началник на Очна клиника в УМБАЛ \"Александровска\", доц. д-р Марин Атанасов, Катедра по очни болести МУ Пловдив, д-р Йорданка Кирилова, специалист-офталмолог, СОБАЛ \"Акад. К. Пашев\".  Д-р Илиян Шандурков, Очна болница \"Вижън\" проф. д-р Христина Групчева, Катедра по очни болести МУ Варна, д-р Ирина Кунева, специалист-офталмолог, Очна болница \"Зора\". Входът е свободен с потвърждение на тел.  0894476212 поради ограничения капацитет на залата. ", "date": "2019.10.06", "title": "Светила в офталмологията съветват как да съхраним зрението си"}
{"url": "http://www.cross.bg/avtobys-preoburnal-chovek-1614781.html", "text": "/КРОСС/  Един човек е пострадал след като автобус се е преобърнал на автомагистрала „Тракия\" при 222 км, информира агенция „Фокус\". Пострадалият е закаран в лечебно заведение, където ще бъде прегледан. Инцидентът е станал около 13.30 часа с петнайсетместен автобус, в който са пътували само шофьорът и негов спътник. Към момента не е ясно дали става въпрос за техническа повреда или разсейване на водача. ", "date": "2019.10.06", "title": "Един човек е пострадал след като автобус се е преобърнал на магистрала „Тракия\""}
{"url": "http://www.cross.bg/kostadinov-vuzrastnite-hora-1614769.html", "text": "/КРОСС/ Пореден сигнал за нередност достигна до Костадин Костадинов, кандидат за кмет на град Варна на местни избори 2019 и той намери решение. Очевидно това е абсурдна политика възприета от пристанищния оператор като административен орган, който го управлява. За рибарското пристанище в града това е \"Паркинги и синя зона\". Така Морската ни столица става единственият град, в който пристанището се управлява от звеното в Община Варна грижещо се за паркирането. Може би заради това вместо три рибарски пристанища, както би трябвало да бъде, има едно, скоро обособено, на което не пускат рибари.  След намесата на Костадинов, който е и лидер на партия Възраждане проблемът беше разрешен.Вече рибарите ще имат достъп до предназначеното за тях пристанище като спазват изискванията да се записват при влизане и да попълнят еднократно  декларация, с която заявяват, че носят отговорност за собственото си присъствие в района. Благодарните рибари споделиха, че те са пенсионери,  риболовът е единственото удоволствие, което им е останало и  щеше да им бъде забранено, ако не  беше намесата на Костадин Костадинов. Лидерът на партия \"Възраждане\" не веднъж е подкрепял хората от така наречената трета възраст с реални дела по казуси и въпроси свързани с правото им на достойно съществуване.  Костадинов винаги се е отнасял с огромно уважение към тях и многократно е заявявал, че зачитането на техния принос към обществото е от изключително значение за добруването на народа. За съжаление и в резултат на действията на настоящите управляващи  възрастните хора в България живеят на ръба на оцеляването.Днес средната пенсия в страната ни е спаднала на 87 % от минималната работна заплата докато само преди 10 г. тя  беше 105 % от минималната работна заплата. Ето защо за българските пенсионери периодът на третата възраст не е период на заслужен отдих, а напротив те са един допълнителен резерв на постигането на икономически и духовен напредък на страната.  Налична е  сравнително силна  дискриминация  и по отношение на достъпа до пазара на труда на възрастните хора. Голяма част от тях продължават да работят изтласкани  в неформалния сектор, където те приемат условия на труд несъответстващи на техните възрастови характеристики. Поради това в страната ни е регистрирана едва 4%  заетост на хората от третата възраст, за сметка на 12 % в страните ЕС. В това отношение България също изостава в развитието на политики относно трудовата заетост на възрастните хора. Наблюдава се консервативно отношение към труда им. Система за дългосрочни грижи на пенсионерите в зависимо състояние  също е много остаряла, а новата която преминава в частния сектор е недостъпна поради високите цени.  Днес действат редица отрицателни фактори поради, които държавата ни не отдава заслуженото на хората, които я изградиха. България изостава в предоставяне на възможности те да се възползват от новата социална роля, която им се отрежда. Днешните властимащите превръщат, нас техните избиратели, в длъжник на възрастните хора, които получават от страната ни недостатъчно за достойно съществуване.  Нека помислим и за това на предстоящите избори като изберем личности поставящи нуждите на народа пред собствените си потребности.Непрекъснатите срещи на Костадин Костадинов с българските пенсионери му дават възможност да е на ясно с техните проблеми. Юридическото му образование и ролята му на общински съветник води до познаване на законовите механизми за решаването на проблемите свързани с възрастните хора в България. Жизнената и човешката му позиция води до това да ги подкрепя. Проблемите на възрастните хора и тяхното решаване са широко застъпени в предизборна програма на Костадин Костадинов, изградена на базата на познаване на същността им и начините за решаване. ", "date": "2019.10.06", "title": "Пореден казус във Варна е разрешен с помощта на Костадин Костадинов, кандидат за кмет на местни избори 2019"}
{"url": "http://www.cross.bg/telegraf-vodeshti-chasa-1614756.html", "text": "/КРОСС/ Водещи заглавия на първите страницив. 24 часа - стр. 1, 2 - Кой освен Слави о в партията му? Не се разбра - беше като масонско тайнствов. Телеграф - стр. 1, 4, 5 - Скални светилища даряват с бебеВодещи заглавия на вътрешните страницив. 24 часа - стр. 2 - ЧЕЗ ще запази активите си в България, ако КЗК за втори път предотврати сделкатав. 24 часа - стр. 3 - Борисов обеща още 360 млн. за заплати на учителитев. Телеграф - стр. 2 - Ставаме партньори с ОАЕ в борбата с тероризмав. Телеграф - стр. 8 - Свиха 185 бона за три минути от банкаВодещи интервютав. Телеграф - стр. 12, 13 - Китаристът Кирил Божков: Б.Т.Р. няма право да пее елмаз и стъклоВодещи анализи ", "date": "2019.10.06", "title": "Преглед на печата за 6 октомври"}
