{"url": "http://www.cross.bg/sofiya-chast-tzentralnata-1615512.html", "text": "/КРОСС/ Множество инциденти съпътстваха визитата на 4000 английски фенове, които пристигнаха в София за днешната евроквалификация срещу България на стадион „Васил Левски“ от 21:45 ч.Ултрасите на гостите създадоха много работа на полицията и охранителите на заведения в централната част, а един от островитяните дори намери смъртта си. 32-годишният англичанин е бил намерен в безпомощно състояние на бул. „Раковски\", съобщиха официално от МВР.Веднага е откаран с линейка в „Пирогов\", където обаче изненадващо започва да буйства. Крещял и псувал, като бил агресивен и налитай на бой на лекарите. Наложила се намесата на полицаи, които да го отведат в РУП. По пътя обаче британецът издъхва в патрулката. До вечерта от МВР се опитваха безуспешно да намерят приятели или близки, с които той да е пристигнал в София.От „Пирогов\" пък съобщиха, че причина за смъртта е свръхдоза наркотици - амфетамини, смесени с алкохол. Официалните резултати от аутопсията се очакват утре. Това обаче далеч не беше единственият инцидент с пияни фенове на Англия, които от няколко дни са окупирали със знамена и песни централната част на столицата. Четирима островитяни минаха през Спешна помощ, след като бяха нападнати от български ултраси. Те са се отървали само с разбити глави, а един от тях е със счупена ръка след атаката.Работа имаше и за охранителите на заведения, които се оплакаха, че пияните британци влизат в дамските тоалетни да уринират и притесняват останалите гости. Иначе звездите на Гарет Саутгейт все пак решиха да направят лека тренировка преди мача. За целта беше залостен стадион „Георги Аспарухов\", където Хари Кейн и компания потичаха двайсетина минути. Освен полиция футболистите на гостите бяха зорко следени и от частни охранители, които пътуват от Лондон навсякъде с тима.", "date": "2019.10.14", "title": "Английски фен почина в София от свръхдоза"}
{"url": "http://www.cross.bg/tzentur-vasilev-rehabilitatziya-1615499.html", "text": "/КРОСС/ Кандидатът от БСП за България за кмет на район Източен инж. Йордан Василев посети Националения център за рехабилитация на слепи в навечерието на Международния ден на белия бастун. Велик Атанасов - Председател на Съюза на слепите в България - Районна организация Пловдив, Стефан Данчев - управител на Национален център за рехабилитация на слепи и служители в рехабилитационния център разговаряха с кандидата с №56 за своите несгоди повече от час.Липсата на финанси и разбирането от страна на държава и община са най-сериозните проблеми, които центърът изпитва - стана ясно на срещата. Средствата, с които се справят, са предимно собствени. Кандидатстват по проекти, но финансите далеч не са достатъчно. Национални пари не се отпускат. „Когато вдигнат от следващата година заплатите на учителите, а при нас няма промяна, дали нашите кадри ще останат тук, или ще предпочетат да се развиват другаде?\", зададен бе реторичният въпрос. „Поради статута на използвания от нас имот, който е частен, общината не желае да съдейства с облагородяване на тротоарните площи край него\" - оплакаха се от НЦРС и споделиха, че в София е имало същият проблем, но там общината се е отзовала.  Представителите на НЦРС запознаха инж. Василев с дейността си - обучение на хора от цялата страна, на принципа на интернат, както и дневен център за пловдивчани. Бяха представени и различните възможности за професии, които незрящите могат да придобият тук - готварство, компютърна грамотност, грънчарство и др. „Реализацията впоследствие, обаче, е изключително трудна за хората, с които работим. Липсва комуникация между работодатели и незрящи\", обясниха обучителите.След обиколка из рехабилитационния център инж. Василев изрази възхищението си от постигнатото в него и и категорично заяви, че ако на 27 октомври му бъде гласувано доверие за кмет на район Източен с № 56, той изцяло ще подпомага дейността на центъра. Защото хората с бели бастуни заслужават повече; те не са втора ръка хора!Инж. Йордан Василев отдаде своята почит и към  Христо Белобрадов - първи ръководител на Центъра за рехабилитация на слепи, с полагане на цветя пред барелефа му във фоайето на сградата.", "date": "2019.10.14", "title": "Инж. Йордан Василев: Незрящите хора заслужават повече!"}
{"url": "http://www.cross.bg/vasilev-begovich-hertzegovina-1615513.html", "text": "/КРОСС/ „Като страни и народи ние имаме много близки традиции, включително ловни. А на Балканите ловът играе изключително голяма роля в живота на народите\" - това заяви новият посланик на Босна и Херцеговина у нас Здравко Бегович, който посети централата на Съюза на ловците и риболовците в България, за да се срещне с председателя на НЛРС-СЛРБ Васил Василев.По време на срещата, която бе по инициатива на Н.Пр. Бегович, инж. Василев го запозна с начина на функциониране на националната ловна организация и с условията за лов в нашата страна. А както стана ясно от разговора между двама ловци, в България и в Босна и Херцеговина ловните традиции и правила до голяма степен са сходни.В качеството си и на вицепрезидент на европейската ловна федерация FACE, отговарящ за страните от Югоизточна Европа, Василев увери посланик Бегович, че босненските ловци могат да разчитат на подкрепата на българските си колеги в контекста на евроинтеграцията на тяхната държава. Той подари на госта си луксозния албум „Ловът в България\", който проследява историята на лова по българските земи от древни времена до съвременността. ", "date": "2019.10.14", "title": "Председателят на НЛРС-СЛРБ прие посланика на Босна и Херцеговина"}
{"url": "http://www.cross.bg/katalyniya-zayavi-dnes-1615502.html", "text": "/КРОСС/ Протестиращи блокираха днес пет регионални пътни артерии в Каталуния, съобщиха от каталунската пътна агенция. Акцията бе предприета в знак на протест срещу произнесените днес присъди срещу водачите на движението за независимост на Каталуния, предадоха Ройтерс и БТА. Блокирани бяха и няколко улици в главния каталунски град Барселона, включително части от възловия булевард “Диагонал”, който пресича целия град, заяви местната полиция. Протести имаше и в още няколко големи каталунски общини като Жирона и Лейда. В района на град Жирона, който е крепост на сепаратистите, за кратко бяха блокирани железопътни релси, написа в Twitter железопътният оператор “Родалиес”.Говорител на полицията в Каталуния заяви пред Ройтерс, че засега няма данни за сериозни инциденти, но отказа да даде подробности. Лидерът на автономните власти в Каталуния Жоаким (Ким) Тора поиска амнистия за осъдените днес от Върховния съд на Испания сепаратистки лидери. “Искаме свобода за политическите затворници, за изгнаниците, искаме амнистия за всички преследвани”, каза Ким Тора в телевизионно обръщение. Осъдените каталунски сепаратисти трябва да се съобразят с присъдите си, заяви испанският премиер Педро Санчес и призова за диалог Каталуния.Върховният съд на Испания осъди днес за противодържавна дейност деветима политици и активисти на различни срокове затвор – от 9 до 13 години, и наложи глоби на други трима по по-лекото обвинение в неподчинение. Футболният клуб “Барселона” разкритикува решението на Върховния съд на Испания с думите, че “затворът не е решение”, предаде Асошиейтед прес. Клубът заяви, че спорът за независимостта на Каталуния трябва да бъде решен “изключително и само чрез политически диалог”. “Каталунците” призовават “политическите лидери да застанат начело на процес на диалог и преговори” и да проправят пътя за освобождаване на затворниците. Футболният клуб “Барселона” е същинска институция в Каталуния. Той отдавна има сложни отношения с движението за независимост, а на домакинските срещи на отбора редовно може да бъде видяно знамето на независима Каталуния, отбелязва Асошиейтед прес. Години наред сепаратистите разпъваха на стадион “Камп ноу” огромен транспарант, на който на английски пишеше “Каталуния не е Испания”. ", "date": "2019.10.14", "title": "Протести в Барселона за независимостта на Каталуния"}
{"url": "http://www.cross.bg/stanishev-sergeii-siriya-1615503.html", "text": "/КРОСС/ Европа не трябва да се поддава на шантаж за мигрантите, каза лидерът на Партията на европейските социалисти Сергей Станишев. Повод за думите му е заплахата на турския президент Реджеп Ердоган да отвори границата за над 3,5 милиона бежанци.\"Не може да бъде запушена устата на Европейския съюз. Европейският съюз направи много, за да помогне на Турция като държава да се справи с тази бежанска вълна, която стигна до тях. Оценяваме това, че наистина се прави много за бежанците от Сирия, но да ни шантажират по този начин - просто няма как да се приеме този разговор.Верните стъпки мога да ви кажа другата седмица, когато се видя и с нашите премиери. Защото това е постоянен диалог. Но принципната позиция разбира се е против тази военна интервенция\", каза евродепутатът и лидер на европейските социалисти Сергей Станишев. Според него има риск от финансова катастрофа заради военната операция в Северна Сирия и големият брой бежанци там.", "date": "2019.10.14", "title": "Станишев: Европа не трябва да се поддава на шантаж за мигрантите"}
{"url": "http://www.cross.bg/klimata-yadreni-ferytza-1615509.html", "text": "/КРОСС/ Изменението на климата е едно от най-големите предизвикателства на нашето време, a целта за намаляване на емисиите на парникови газове ще бъде трудно постижима без значително увеличение на ядрените мощности. Това заяви действащият генерален директор на Международната агенция за атомна енергия Корнел Феруца при откриването на Международната конференция за изменението на климата и ролята на ядрената енергия. Атомните електроцентрали не отделят практически никакви емисии на парникови газове или замърсители във въздуха по време на експлоатацията си. По време на техния жизнен цикъл те са вторият най-нисък източник на замърсяване след хидроенергия, посочи Феруца.Понастоящем в 30 държави работят общо 449 ядрени реактора по целия свят, генерирайки 10% от потреблението на световната електроенергия и една трета от всички нисковъглеродните източници. Това е еквивалентно на спестяването на газовете от 400 милиона автомобила всяка година. По думите на директора на организацията около 70% от електричеството в света идва от изгаряне на изкопаеми горива. Ако човечеството иска да постигне целите си срещу изменение на климата до 2050 година, около 80% от електроенергията ще трябва да се произвежда с нисковъглеродни емисии. Това е много амбициозна задача и \"осъществяването на този преход ще бъде голямо предизвикателство\". \"В момента ядрената енергия осигурява 10% от световната електроенергия. Но тя представлява една трета от цялата нисковъглеродна електроенергия, генерирана днес. Този факт заслужава да бъде известен по-добре.Постигнатият напредък в няколко държави по отношение на окончателното изхвърляне на радиоактивни отпадъци може да помогне за облекчаване на опасенията на обществото относно дългосрочната устойчивост на сектора\", коментира още Феруца. На конференцията, на която присъстваха 550 участници от 79 държави и 18 международни организации, бяха обсъдени енергийните политики по въпроси като изменението на климата и дългосрочната експлоатация на съществуващите ядрени електроцентрали. На срещата беше обсъдено и голямото закъснение на строителството и надвишаването на разходите на новите ядрени проекти в Европа и САЩ. Следователно трябва да се търсят решения индустрията да оптимизира работата - да намери начини да съкрати времето за строителство и разходите по проектите. Забавянето на проектите предизвиква критики към сектора. \"И все пак в много страни новите проекти изпълняват сроковете си навреме и в рамките на бюджета, в това число Беларус, Китай, Южна Корея и Русия\", обясняват от агенцията.", "date": "2019.10.14", "title": "Намаляването на въглеродните емисии е невъзможно без нови ядрени мощности"}
{"url": "http://www.cross.bg/ofis-rabotata-pomeshteniyata-1615469.html", "text": "/КРОСС/ В Научноизследователския институт по трудова медицина „Н.Ф. Измеров\" назоваха за руската РТ последиците от работата в офис върху здравето.Експертите отбелязват, че поради неблагоприятните условия в офис средата служителите започват да се разболяват все по-често.\"Основната причина за тази ситуация е влошаването на качеството на въздуха в офис помещенията, причинено главно от неправилно функциониращата вентилация и недостатъчния въздухообмен, интензивната работа с компютър и пренаселения персонал в помещенията\", отбелязват учените.Като последствия от такава работа специалистите характеризират невроза и тревожност. Те се развиват на фона на чести стресови ситуации поради високи професионални изисквания, липса на подкрепа в екипа или прилично възнаграждение, както и страх от загуба на работата.Психологическите проблеми от своя страна могат да доведат до развитието на органични заболявания, например, на нервната и сърдечно-съдовата система. Според учените проблемите на работното място също могат да доведат до нарушена репродуктивна функция.За да избегне проблеми, причинени от \"заседналия\" характер на работата, работникът в офиса трябва да отдели време за презареждане, съветва терапевтът Людмила Лапа.\"На всеки час трябва да ходите, да скачате, да се отпускате за 15 минути. Трябва да правите физически упражнения, да натоварвате мускулите, за да няма физическо бездействие. Тези малки неща ще ви помогнат да поддържате добър начин на живот\", казва лекарят.Също толкова важно е да не забравяте да пиете вода или чай, което ще помогне за намаляване на натоварването върху бъбреците и възстановяване на кръвоносните съдове, добавя тя.  ", "date": "2019.10.14", "title": "Работата в офис пречи на здравето"}
{"url": "http://www.cross.bg/vuzrast-silanti-zabolyavaniya-1615459.html", "text": "/КРОСС/ За поредна година се провежда програма на Министерство на здравеопазването относно профилактиката на оралните заболявания и поставянето на силанти - „Национална програма за профилактика на оралните заболявания при деца от 0-18 годишна възраст в Република България\".До края на месец ноември 2019 г. на децата от 5 до 8-годишна възраст се поставят безплатно силанти на първите постоянни дъвкателни зъби. Всеки родител може да посети, след предварително записване при лекар по дентална медицина, който е включен в изпълнението на тази Програма. Имената могат да бъдат намерени, по области и населени места, на уебсайта: , както и да бъдат направени консултации на безплатен телефон: 0800 14 546.", "date": "2019.10.14", "title": "Безплатно поставяне на силанти на деца от 5 до 8-годишна възраст до края на месец ноември 2019 г."}
{"url": "http://www.cross.bg/porsche-mobilnost-vuzdyshna-1615419.html", "text": "/КРОСС/ Днес Porsche и Boeing обявиха, че двете компании са подписали меморандум за разбирателство, според който двете компании ще започнат да проучват възможностите за създаването на решения за въздушна градска мобилност с основен акцент върху лукса.\"Porsche иска да пазшири обхвата си на производител на спортни автомобили като се превърне в марка лидер при луксозната мобилност\", коментира Детлев фон Платен, член на изпълнителния борд на подразделението Продажби и Маркетинг на Porsche AG.Според новото си сътрудничество, двете компании ще формират международен екип, който ще се запознае с различните възможнони аспекти на градската въздушна мобилност и ще направи анализ на пазара за евентуално въвеждане на такъв луксозен транспорт.В момента Boeing, Aurora Flight Sciences (субсидирана от Boeing) и Porsche разработват концептуално летателно превозно средство с изцяло електрическо задвижване, което е в състояние да излита и каца вертикално. ", "date": "2019.10.14", "title": "Porsche и Boeing ще търсят решение за луксозна градска въздушна мобилност"}
{"url": "http://www.cross.bg/oktomvri-nagrada-drama-1615494.html", "text": "/КРОСС/ На 13 октомври в зала 1 на НДК се състоя бляскавата церемония по награждаване на победителите от конкурсната програма на CineLibri! Голямата награда за най-добра литературна адаптация, съпроводена с изящна статуетка, отиде при кинематографичния шедьовър „Изпепеляване\" на режисьора Лий Чанг-донг, създаден по мотиви от разказа „Горящият хамбар\" от сборника „Изчезването на слона\" на Харуки Мураками.Председателят на журито Кристоф Ламбер връчи наградата на Христо Христозов, разпространител на филма за България. Решението беше мотивирано така: „Изпепеляване\" получава Голямата награда заради хипнотизиращата красота и атмосфера, с които е проникната една история с вкус на притча, изградена като поток от въпроси за отчуждението между поколенията, стойността на традициите в светлината на безличния космополитизъм и модерния консуматорски свят. Базиран на мистериозния разказ на Харуки Мураками, филмът е оригинална интерпретация на текста - фино, загадъчно и завладяващо преживяване, подплатено с небходимата доза ирония и незабравими кадри.\"Почетна грамота за майсторска литературна адаптация получи класираната на второ място биографична драма „Заличено момче\" на реж. Джоуел Еджъртън по мемоарната книга на американския писател и ЛГБТ активист Гарард Конли, който беше специален гост на фестивала. Разтърсващ разказ по действителни преживявания, филмът разглежда травматичните последици от т.нар. конверсионна терапия в Америка, засегнала стотици хиляди човешки съдби.На трето място журито постави \"Продавачът на вестници и цигари\" - нежна, мъдра, сърцераздирателна драма на реж. Николаус Лейтнер по романа на Роберт Зееталер. Филмът разказва за емоционалното и нравствено израстване на един младеж на фона на ескалиращото напрежение в навечерието на нацистката окупация във Виена и се явява трибют към таланта на Бруно Ганц, който влиза в образа на Зигмунд Фройд.След церемонията се състоя премиерна прожекция на психологическата драма „Тази, която не съм\" с една от грандамите на френското кино - Жулиет Бинош.Кино-литературният фестивал продължава до 20 октомври. Зрителите ще имат възможност да гледат наградените филми, както и част от продукциите извън конкурсната програма, да присъстват на галавечери на Унгария, Ирландия, Япония и Германия и да се срещнат с изтъкнатия израелски писател А. Б. Йехошуа по повод българската премиера на романа „Жената от Йерусалим\". Събитието ще се състои на 17 октомври в Дома на киното.На 20 октомври ще разберем и кои са заглавията, отличени в конкурса за късометражен филм, реализиран съвместно с TatraTea. Церемонията по награждаване на победителите ще се състои в кино Люмиер Лидл от 19:00 ч. Победителят ще получи диплом и парична награда в размер 2000 лв. ", "date": "2019.10.14", "title": "„Изпепеляване” по Харуки Мураками грабна Голямата награда на CineLibri 2019"}
{"url": "http://www.cross.bg/sliven-ninova-milev-1615500.html", "text": "/КРОСС/„Тук съм, за да подкрепя кандидата ни за кмет на Сливен Кольо Милев и кандидатите ни за общински съветници и кметове на населени места. Те са компетентни и почтени хора. Вярвам в тях и в техните доказани качества на хора, които милеят за общината\". Това заяви пред обществеността в Сливен председателят на БСП Корнелия Нинова. Тя обясни, че познава Кольо Милев преди като кмет и в момента като народен представител. „Той е изключително достоен и компетентен човек\", обясни Нинова. Лидерът на социалистите заяви, че в листата за общински съветници на Сливен има както много опитни, така и млади и енергични хора, които заедно могат да променят Сливен. „Искам пред всички ви да се отчета пред вас и цялата общественост. Не познавам толкова бързо приет закон, и то по искане на опозицията, като този, който внесохме и по наше настояване се прие - отпадна съкратеното производство за убийства. Бях в Сотиря, в дома на Криси, преживях този случай и съм изключително горда за това, което направихме\", каза Корнелия Нинова. Тя благодари на Кольо Милев и на останалите, работили за този закон. Нинова изрази учудване относно скорошното посещението на премиера Борисов в Сливен. „Да отидеш в област, където изби 5 хиляди животни, без причини и доказателства, и да говориш колко много си направил за животновъдството, е груб цинизъм към българския народ\", каза Нинова. Тя заяви, че държавата трябва да вложи всички налични средства, за да възстанови сектор животновъдство.  Корнелия Нинова изрази радост, че в общините кандидатите на „БСП за България\" продължават платформата „Визия за България\". „Много съм щастлива, че нашите кандидати във всяка община имат визия за тяхната община - ясна и изпълнима\", каза тя.  „Навсякъде в града все още виждаме това, което се направи през периода, когато бях кмет на Сливен. Знаете как заварихме Сливен- беше целият разкопан, със спрени евросредства и проекти заради сигнали за корупция в ОЛАФ. Само за 1 година възстановихме общината\". Това заяви кандидатът за кмет на Сливен на „БСП за България\" Кольо Милев. Той обясни, че е оставил на следващата власт проекти за 25 милиона лева, от които е изпълнен само един за 3,5 милиона лв. \"Ще спрем синята зона. Няма да позволим да се подиграват с бедните хора пред болниците и другите учреждения. Ще оптимизираме данъчната политика и ще върнем социалните придобивки за хората\", каза Милев. ", "date": "2019.10.14", "title": "Корнелия Нинова: Борисов, цинизъм е да избиеш животните на хората и да дойдеш да им говориш за развитие на животновъдството "}
{"url": "http://www.cross.bg/ivanov-interesi-konflikt-1615511.html", "text": "/КРОСС/ Бившият изпълнителен директор на Българския енергиен холдинг (БЕХ) Петьо Иванов е бил в конфликт на интереси, докато е съвместявал този пост с участието си в съвета на директорите на \"Булгаргаз\". Иванов бе отстранен от поста през юли т.г.  Решението на Антикорупционната комисия е взето на 18 септември, но е публикувано днес.От Комисията за противодействие на корупцията и за отнемане на незаконно придобитото имущество (КПКОНПИ) пишат, че като шеф на БЕХ Иванов неправомерно е гласувал сам за себе си при назначаването си в \"Булгаргаз\". Той сам си е определил заплатата. За това му е наложена глоба от 15 хил. лв. и е постановено отнемането на получените доходи (около 60 хил. лв., ако се съди по декларация пред самата КПКОНПИ).Актът може да се обжалва пред Административен съд - София, в срок от 14 дни след връчването, което не е ясно кога е станало. Към момента няма данни за постъпила жалба срещу това решение.  От Антикорупционната комисия дават конкретни примери за установения конфликт на интереси.В един от тях се казва: \"на 03 декември 2018 г. в град София (Иванов) е подписал сам със себе си Договор № РД-ЛС-БГ-31 за възлагане на управлението, от една страна като Изпълнителен директор на БЕХ, а от друга страна като член на СД на \"Булгаргаз\" ЕАД, с което е нарушил забраната по чл. 58, изр. второ от ЗПКОНПИ\".", "date": "2019.10.14", "title": "Бившият шеф на БЕХ Петьо Иванов бил в конфликт на интереси"}
{"url": "http://www.cross.bg/maksyda-opasni-peyachevich-1615504.html", "text": "/КРОСС/ Започна събарянето на още 15 опасни и самосрутващи се постройки в Максуда. Те са разположени в терена между ул. „Пробуда\", ул. „Крайезерна\", бул. „Девня\" и ул. „Ралица\", която е продължението на ул. „Г. Пеячевич\", съобщиха за Moreto.net от дирекция „Инженерна инфраструктура и благоустрояване\".В района се изгражда ново кръстовище между бул. „Васил Левски\", ул. „Г. Пеячевич\" и бул. „Девня\", чиято цел е да облекчи трафика. До момента в Максуда са премахнати над 200 опасни или незаконни обекта, а от началото на строителството на новия булевард „Левски\" от този район бяха изринати над 40 000 тона отпадъци. ", "date": "2019.10.14", "title": "Премахват още 15 опасни постройки във варненския квартал Максуда"}
{"url": "http://www.cross.bg/kasa-zdravnata-kruvnata-1615495.html", "text": "/КРОСС/ От догодина Здравната каса ще реимбурсира 1500 сензора за проследяване на кръвната захар.Това съобщи проф. Мая Константинова, детски ендокринолог на дискусия за добрия контрол при диабета. От няколко години Здравната каса реимбурсира и инсулиновите помпи за диабетно болните.С решението в новия бюджет да се заплащат от касата и 1500 сензора, догодина ще се даде възможност за по-добър контрол на кръвната захар. Сензорите дават възможност за непрекъснато следене на кръвната захар за разлика от еднократното отчитане на глюкозата в кръвта. Те ще предоставят динамична информация за скоростта, посоката и тенденцията към по-високи или по-ниски нива на глюкозата в реално време. В България все още няма фирма, която да внася сензорите, но с реимбурсирането от догодина проблемът би следвало да отпадне, смятат ендокринолозите.Здравната каса ще ги предоставя по определени критерии на пациентите - възраст, контрол на диабета и усложнения, посочва проф. Константинова: \"Да се дава не цялото количество на годишна база, а може би по един-два на месец, за да може все пак да се използва от по-голяма част от нашите пациенти\". Репортажа можете да чуете от звуковия файл.", "date": "2019.10.14", "title": "Здравната каса реимбурсира 1500 сензора за кръвна захар"}
{"url": "http://www.cross.bg/postradali-kraii-gorna-1615505.html", "text": "/КРОСС/ Четирима души са пострадали при катастрофа по пътя между селата Правда и Янтра край Горна Оряховица, съобщи МВР Велико Търново.Инцидентът е станал в събота около 19:30 часа.По първоначална информация лек автомобил \"Ситроен\", управляван от 48-годишен мъж от с. Първомайци, при движение с несъобразена скорост е напуснал пътното платно и се е преобърнал.В резултат на това са пострадали водачът и тримата пътници, сред които и 14-годишно дете. Всички са с леки наранявания и без опасност за живота. Водачът е изпробван за употреба на алкохол, пробата е отрицателна.Взета му е кръвна проба за химичен анализ. По случая е започнато досъдебно производство. ", "date": "2019.10.14", "title": "Кола се обърна край Горна Оряховица, четирима пострадаха"}
{"url": "http://www.cross.bg/ynikredit-mobile-ystroiistva-1615506.html", "text": "/КРОСС/ Считано от 02.01.2020 г. \"УниКредит Булбанк\" спира версията на Bulbank Mobile за устройства с операционна система Windows Phone, съобщиха от пресцентъра на трезора. Тази мярка е в следствие от решението на Microsoft да прекрати поддръжката и актуализациите на платформата си за мобилни устройства от декември 2019 г.След тази дата потребителите на Windows Mobile няма да получават обновявания на софтуера, вкл. такива за защита и сигурност на устройствата си, което ги излага на по-голям риск и уязвимост при използването на такъв тип мобилни телефони и не отговаря на изискванията на УниКредит Булбанк за използване на услугата мобилно банкиране, поясниха от финансовата институция.В тази връзка, за да продължат и занапред да използват удобствата на дистанционното банкиране, експертите от \"УниКредит\" препоръчват на потребителите да се възползват от новата мобилна версия на Bulbank Online или да преминат към устройства с операционна система Android и iOS. ", "date": "2019.10.14", "title": "\"УниКредит\" спира версията на Bulbank Mobile за потребителите на Microsoft "}
{"url": "http://www.cross.bg/otpadutzi-leva-boklytzi-1615507.html", "text": "/КРОСС/ От 300 до 50 000 лева е глобата за изгаряне на строителни отпадъци, гуми и други боклуци, което замърсява въздуха, алармират от екоинспекцията в Монтана.Горенето на излезли от употреба гуми, отработени масла и отпадъчни нефтопродукти, отпадъци от текстил, дървени дограми и други леснозапалими материали е забранено от законите. Изгарянето на такъв вид боклуци е процес, при който се отделят вредни емисии в атмосферата, а те са канцерогенни.Изгарянето на отпадъци е разрешено само на фирми, които притежават разрешително за дейността.„Изхвърлянето, изгарянето или друг вид нерегламентирано третиране на строителни отпадъци, в това число изхвърлянето им в контейнерите за смет, също е забранено. Нарушителите ще се глобяват. За фирми санкциите достигат до 50 000 лева.\", съобщават от РИОСВ. ", "date": "2019.10.14", "title": "От 300 до 50 000 лева бона глоба за горене на боклуци"}
{"url": "http://www.cross.bg/moskva-rybli-pazar-1615496.html", "text": "/КРОСС/ Разплащанията в рубли или в евро по енергийните транзакции ще ограничи зависимостта на Русия от САЩ, заявил пред \"Файненшъл таймс\" руският министър на икономиката Максим Орешкин. Орешкин добавил, че Москва иска да сведе до минимум участието на зелените пари в енергийните операции като привлече повече инвеститори да плащат в рубли. Руските държавни петролни и газови компании вече проучват алтернативни валутни опции заради геополитическото напрежение с Вашингтон.Москва отдавна иска да неутрализира влиянието на щатските икономически санкции чрез схема за \"дедоларизация\", в резултат на която емисионната програма на руското финансово министерство предвижда всички нови облигационни емисии да са в рубли или в евро. \"Банк России\" пък е редуцирала вложенията си в щатски правителствен дълг от 96 млрд. щ. долара до едва 8 млрд. долара през последните 18 месеца.По оценка на министър Орешкин популярността на националните облигации сред чуждестранните инвеститори, които притежават 29% от общия обем дълг в рубли, предполага, че Москва ще може да продава и енергийните си продукти в местната валута. Привлекателността на руските активи е обяснима: отрицателни лихвени проценти по еврото и положителни при рублата в съчетание със стабилна и предсказуема инфлация, без капиталов контрол и свободно плаваща парична единица, от която може да се излезе по всяко време.\"Газпром\", който е изнесъл за Европа природен газ за 51 млрд. щ. долара през миналата година, е продал през март първите в историята количества синьо гориво в рубли на западноевропейска компания. \"Роснефт\", чийто петролен експорт за Стария континент през 2018-а е бил в размер на 123.7 млн. тона, е остойностил септемврийските и октомврийските си търгове за незабавни доставки в евро. Пренасочването на приходите от продажба на нефт и газ, които пълнят почти половината от руския бюджет, от в други валути ще предизвикат коренна промяна в Русия, която очаква да постигне бюджетен излишък от 1.5% от БВП през тази година, благодарение отчасти на благоприятния валутен курс на рублата.Орешкин е коментирал за \"Файненшъл таймс\", че Москва е готова да похарчи \"ограничена сума\" от наличните 8.2 трлн. рубли в Националния държавен фонд. Средствата са спестени от 2017-а насам чрез отделяне на приходите от продадения на вътрешния пазар петрол на цени над 40 щ. долара за барел. Кремъл се надява чрез тези допълнително изразходени пари да даде тласък на хилавия национален растеж, който през тази година се очаква да падне под 1%, в съчетание с нереален бум на потребителското кредитиране. Първоначално руският министър на икономиката настоявал средствата в Националния държавен фонд да се инвестират зад граница, аналогично на норвежкия фонд. Преориентирането към политиката на вътрешни разходи ще се осъществи редом с допълнителни частни инвестиции и трябва да потуши опасенията на руската централна банка от евентуален скок на инфлацията.Орешкин е споделил пред \"Файненшъл таймс\", че Русия смята да засили двустранните си търговски отношения с Европейския съюз. През последните месеци френският президент Еманюел Макрон призова за политическо сближаване и за възстановяване на бизнес връзките с Москва след пет години на санкции заради анексирането на Крим през 2014-а. Руснакът припомни, че когато французинът е бил министър на икономиката, той е оглавявал комисията за развитие на отношенията между Русия и Франция, така е наясно как да процедира и да договаря съвместни проекти. Всъщност, ЕС иска да подсигури равнопоставеното присъствие на компании като \"Нокиа\" и \"Ериксон\" до китайската \"Хуавей\" на разрастващия се руски пазар за мобилни комуникации от пето поколение.Производителите на храни пък се надяват да се върнат на руския пазар, достъпът до който им бе отнет заради протекционистките мерки в отговор на европейските санкции. Разбира се, това няма да се случи докато Брюксел не облекчи достъпа на Москва до европейския пазар. Просто защото \"все още има много бариери от европейска страна: селскостопански субсидии и техническо регулиране, които ограничават достъпа на руска продукция да европейския пазар\"  и \"ако се говори за свободна търговия, тя трябва да е наистина, а не частично свободна\".", "date": "2019.10.14", "title": "Москва търси алтернативни валути за енергийните сделки"}
{"url": "http://www.cross.bg/klas-matematika-panchev-1615510.html", "text": "/КРОСС/ \"Не се коментира много, но имаме ново дъно в държавната образователна система\", заяви на Фейбук страницата си Стоян Панчев от ЕКИП.Той визира средния резултат на матурата по математика за седмокласници.  „33 точки от 100. Някак си това било 3,60. Едно време 30% се броеше за слаб, ама както и да е\", посочи Панчев. Напомняме, че малко по-добри са резултатите по български език, където седмокласници събират  средно по 53.06 точки. Само един единствен ученик от явилите се около 55 500 е изкарал по 100 точки и на двете матури. Припомняме, че на матурите след 12 клас през юни резултатите на зрелостниците стигнаха своето историческо дъно. Тогава стана ясно, че средната оценка от изпитите по български език и литература е Добър (4,06).  Това се оказа е най-слабото представяне, откакто този формат беше върнат през 2008 г.На матурите по математика абитуриентите имат по-добър резултат от 70 точки или оценка „много добър\". Тенденцията всяка година средният резултат да пада остава трайна. „МОН веднага се задейства да коригира проблема, като сформира екип, който отново да олекоти материала\", припомни Панчев.Проект на МОН наистина предвижда улесняване на учебните програми по математика, заради лошите резултати на външното оценяване след 7-ми клас. Вече е сформирана  работна група, която ще направи преглед на учебните програми по математика в V, VI и VII клас, за да се види къде може да се облекчат. Според просветния министър  Красимир Вълчев програмата е „прекалено бърза, амбициозна\" и  обещава да я облекчи. Следващият етап е промяна на съдържанието от 7 до 10 клас.  „Основното усилие на администрацията е да направи изпитите, така че да не се вижда собственият и системен провал. За щастие тя се проваля дори в замазването на положението. Всъщност всичко тези \"реформи\" на материала, изпитите, кое стихотворение се псевдоанализира в 6-ти клас и пр. са като да \"реформираш\" плановото стопанство с нова по-добра петилетка\", написа Панчев в коментар за предстоящите поправки.Според  проф. Иван Тонов от Софийския университет  пък българските ученици видимо изостават в материала. И това си лични на международните състезания, на които преди традиционно заемаха призови места. Сред мотивите на МОН за поправки в учебния план е и гладът за технически кадри. Целта е да се произвеждат повече специалисти  в областта на инженерните специалности, математиката и природните науки, тъй като те са сред дефицитните на пазара на труда.Остава отворен въпросът дали улесненият  материал ще запълни качествено тази липса. Напомняме, че според данни на Евростат България е първа по неграмотност в ЕС.  През 2016 ЕК докладва, че 41% от българските ученици до 16 години не са напълно грамотни. За сравнение - във Финландия този процент е 8,1%.В световен мащаб далеч пред нас по определени критерии за грамотност са Киргизстан, Тринидад и Тобаго, Туркменистан.", "date": "2019.10.14", "title": "Двойка е средната матура по математика"}
{"url": "http://www.cross.bg/tyrtziya-siriya-vupros-1615477.html", "text": "/КРОСС/ Москва не би искала дори да мисли за възможно военно стълкновение с Турция в Сирия, заяви прессекретарят на руския президент Дмитрий Песков, цитиран от РИА Новости, предава Фокус.„Дори не бихме искали да мислим за такъв вариант... Затова съществуват много канали за връзка между нашите военни, за които вече съм говорил\", заяви говорителят на Кремъл пред журналистите в отговор на съответстващ въпрос.В хода на брифинга Песков получи въпрос дали, от гледна точка на Русия, не е време Турция да напусне Сирия, изхождайки от това, че задачата й за борба с тероризма вече е изпълнена.Прессекретарят на Владимир Путин каза, че не може да отговори на този въпрос, „а това могат да направят само военните\". ", "date": "2019.10.14", "title": "Дмитрий Песков: Русия не би искала дори да мисли за възможен конфликт с Турция в Сирия"}
{"url": "http://www.cross.bg/septemvri-inflatziya-tzenite-1615485.html", "text": "/КРОСС/ефлация от 0,3% през септември спрямо месец по-рано отчете Националният статистически институт (НСИ). Поскъпването на живота от началото на годината до деветия месец е 1,7%, а годишната инфлация за септември 2019 г.  е 2,3%.Това е най-ниския процент на увеличение на цените от април 2018 г., а предишните няколко месеца инфлацията трайно се ускоряваше.Тези данни се следят „под лупа\", тъй като именно ниската инфлация е един от критериите за сближаване (т. нар. критерии от Маастрихт) на страните членки на ЕС. По-конкретно България трябва да поддържа ниска инфлация, която не надхвърля с повече от 1,5 процентни пункта средногодишната инфлация (HICP) в трите страни от ЕС с най-ниска положителна инфлация. Добрата новина е, че за момента отговаряме на това условие и вероятността да получим черна точка от страна на ЕК точно по това направление е малка. Според анализаторите умерената инфлация е свързана с икономическия растеж, какъвто страната ни постига.Средногодишната инфлация за периода октомври 2018 - септември 2019 г. спрямо периода октомври 2017 - септември 2018 г. е 3,1%, показват още данните на НСИ.През септември 2019 г. спрямо август са се увеличили цените на безалкохолните напитки 0,6%; алкохолни напитки и тютюневи изделия - с 0,2%, електроенергия, газ и други горива - с 0,3% и др.Намаление от 0,9% има при облекло и обувки.През първия есенен месец са се понижили цените на ориз - с 1,2%, брашно - с 0,1%, хляб „Добруджа\" - с 0,4%, тестени закуски и пици - с 1%, месо от едър рогат добитък - с 0,3%, месо от домашни птици - с 0,9% и други.През септември 2019 г. са се увеличили цените на свинско месо - с 3%, малотрайни и трайни колбаси - съответно с 0,3 и 0,9%, мляно месо (кайма) - с 0,4%, пълномаслено прясно мляко - с 0,3%, кисели млека - с 0,4%, сирене - с 0,6%, кашкавал - с 1% и други. Цените на лекарствените продукти са се увеличили с 1%, а цените на лекарските и на стоматологичните услуги остават на равнището от предходния месец.", "date": "2019.10.14", "title": "По-ниските разходи за храна дърпат инфлацията надолу през септември"}
{"url": "http://www.cross.bg/pleven-grad-obshtinata-1615484.html", "text": "/КРОСС/ - Защото и аз, и моите съпартийци усещаме Плевен като роден дом. В тази фраза е заложено нещо много съкровено, и същевременно много амбициозно. Защото домът е неприкосновената част на всеки един човек, на всяко едно семейство. Плевен има нужда всички ние да го почувстваме като дом и най-важното - да го подредим. Ако се замислим, ще открием, че в рамките на 30 години нищо различно и нищо голямо и положително не е станало. Случили са се значителни неща, свързани с унищожаването на икономиката и на инфраструктурата, с напускането на големи групи от хора, търсещи своето препитание в чужбина. Но като цяло позитивното почти отсъства. Да, нашият център е хубав, водната ни каскада и фонтаните са красиви, цветята и озеленяването създават добро настроение. Но състоянието на тротоарите, на пътната инфраструктура, трафикът, многото бездомни кучета, комарите, водният режим - това са все сериозни проблеми. Отсъства усещането за сигурност, като че ли Плевен е изпаднал в тежък застой. Аз имам обяснение, макар и политическо - в продължение на 20 години този град е доминиран от десни управленци, които в България не съществуват дори като парламентарно представен политически субект. Различни сме, но сме в застой.-Работеща администрация, със специално отношение към инвеститорите, оптимизиране на разходите и по-целесъобразно изразходване на средствата. Лично аз бих продължил добрите практики, но ще бъда по-активен, по-търсещ, по-смел към инвеститорите. Едно от първите неща, което искам да направя, е да се създаде  регистър на потенциалните терени, в които може да се инвестира, който да съдържа цялата необходима информация - сграден фонд, който не се ползва, инфраструктура, комуникации, местоположение, транспортни връзки и т.н. Освен това за развитието на всяко населено място е изключително важно и външното финансиране - както активно кандидатстване с проекти по оперативните програми, така и търсене на средства от държавата. Имаме разработена подробна визия за развитието на общината. Най-важното е хората да има къде да работят, да им е уютно, улиците и тротоарите да асфалтирани, градинските и околоблоковите пространства да са чисти, да има детски и спортни площадки, осветление, видеонаблюдение, да търсим решения на проблемите с трафика, с паркирането...Има много какво да се прави, защото през последните години Плевен спря да се развива, пропуснати бяха много възможности. Да, централният площад е красив, садят се цветя, но това не е достатъчно. Бюджетът на общината не е малък и смятам, че има възможности за оптимизиране на разходите, повишаване на приходите и по-целесъобразно изразходване на средствата. Но на практика бяха увеличени такса смет и данъка на повечето автомобила, разшири се „синя зона\", увеличи се числеността на администрацията, изтегли се кредит... Настоящият кмет е почти постоянно в социалните мрежи и обяснява на гражданите кое и защо не може да стане. Да, контактът с жителите на общината е важен, но аз смятам, че един кмет трябва да е повече играч, отколкото коментатор /ако може да използвам спортната стилистика/. Да е постоянен и упорит, дори с риск да досади от своята настоятелност, но да търси и намира решение на проблемите на хората.-За жителите на общината тези местни избори са съдбовни. Хората искат промяна. Целият ми живот е преминал в този град, тук е семейството ми, тук са родителите ми,  приятелите,  тук искам да остана да живея - в по-уреден и сигурен град, по-чист и с повече възможности. Ние предлагаме добри решения за Плевен. Гласувайте! Само с нашата активност можем да преборим купения вот и на 27 октомври 2019 г да се поздравим с успех!***Илиян Йончев е кандидатът за кмет на община Плевен, издигнат от БСП. Той е роден на 11.03.1976 г. в Плевен, завършва Езиковата гимназия в родния си град, след което се дипломира в СУ „Климент Охридски\", със специалност „Право\" и специализации по „Правораздаване\" и „Международно право и международни отношения\". Има магистратура по здравен мениджмънт от МУ-Плевен. От 2005-та година работи в МУ-Плевен, като в момента е ръководител „Секретариат, европейски програми и проекти\". Два мандата е общински съветник, областен управител на област Плевен за периода 06.2013-08.2014 г. и три мандата заместник председател на Общинската организация на БСП-Плевен. Президент на Ротари клуб Плевен Центрум 2016-2017. Владее четири езика.", "date": "2019.10.14", "title": "Илиян Йончев: Само с изборна активност може да преборим купения вот"}
{"url": "http://www.cross.bg/proychvane-rabotna-anketno-1615486.html", "text": "/КРОСС/Това сочи проведеното второ анкетно проучване сред работодателите за нуждите им от работна ръка. Отчетена беше добра активност от фирмите, попаднали в представителната извадка на Агенцията по заетост за област Добрич Днес се проведе среща на Работната група, определена със заповед на областния управител Красимир Кирилов във връзка с провеждането на второ анкетно проучване сред работодателите за нуждите им от работна ръка. Заседанието бе председателствано от заместник областния управител Живко Желязков.В единствената точка от дневния ред представителят на Дирекция „Бюро по труда\" Атанас Йорданов представи обобщените данни, като отбеляза, че в извадката, направена от Агенцията по заетост, са попаднали общо за областта 112 фирми, от които 103 са попълнили въпросника. Спрямо средният показател за страната - 57.3 % попълнени анкети, за област Добрич се отчита добра активност - 88.8 %.Това, което прави впечатление от направеното проучване е, че с най-висок дял в следващите 12 месеца ще се търсят и наемат хора от сферата на услугите. Търсени ще са кадри в областта на туризма, медицината, педагогиката, селското и горско стопанства. Присъствалите на работната среща членове на работната група отново единодушно се обединиха в решението да се изпрати препоръка за съгласуване с работодателските организации на фирмите, които попадат в представителната за областта извадка за анкетно проучване. Обсъдено бе още, че се очаква да бъде взето решение анкетните проучвания за нуждите на бизнеса от работна ръка да се прави веднъж годишно, вместо както до сега - два пъти. Предстои направеното проучване да бъде представено за приемане на заседание на Областен съвет за развитие.", "date": "2019.10.14", "title": "Работници в сферата на услугите ще се търсят и наемат през следващите 12 месеца "}
{"url": "http://www.cross.bg/godina-dyuflo-nagrada-1615487.html", "text": "/КРОСС/ Икономистите Абиджит Банерджи (индиец), Естер Дюфло (францизойка) и Майкъл Кремер (американец) спечелиха Нобелова награда за икономически науки за 2019 година за създаване на експериментален подход за облекчаване на глобалната бедност, съобщиха от Кралската шведска академия на науките. \"Тази година лауреатите въведоха нов подход за получаване на надеждни отговори за най-добрите начини за борба с глобалната бедност\", се казва в изявлението на академията, цитирано от Ройтерс.Банержи и Дюфло са двойка не само в научната работа, но и в живота. Те са преподаватели в Масачузетския технологичен институт, докато Кремер е от Харвардския университет. Естел Дюфло е втората жена, спечелила нобеловата наградата за икономика. Тримата учени ще си поделят поравно 9-те млн. шведски крони от наградния фонд. Всяка година 5 млн. деца умират, преди да навършат 5 години, често от болести, които биха могли да бъдат излекувани по евтин или простичък начин.Тримата учени са развили методите си през 90-те години с работа в държави като Кения и Индия, а сега експерименталните им изследвания доминират този раздел от икономическата наука. Официално известна като наградата на Швейцарската централна банка (Riskbank) за икономически науки в памет на индустриалния инвеститор и изобретател на динамита Алфред Нобел, самата тя не е създадена от нейния основател, а по-късно. Тази награда е създадена от Riksbank през 1968 година, като нейният първи носител е избрана година по-късно. ", "date": "2019.10.14", "title": "Съпрузи с кауза взеха Нобеловата награда за икономика"}
{"url": "http://www.cross.bg/obekt-arheologichesko-traseto-1615488.html", "text": "/КРОСС/ Агенция „Пътна инфраструктура\" откри тръжна процедура за избор на изпълнител за извършване на спасително археологическо проучване на новооткрит археологически обект при 18-ти км по трасето на път І-8 Калотина - СОП. Срокът за подаване на офертите е до 21 ноември, а стойността на обществената поръчка е 86 000 лв. без ДДС.Новооткритият обект е от късната античност като по време на извършеното археологическо наблюдение са открити горели кости, фрагменти от глинени съдове и стъкло, както и фрагмент от накит.Археологическият обект е по трасето на участъка Драгоман - Сливница, чието строителство започна през май т. г. В отсечката между км 15+500 и км 32+447 ще бъде изградено второ платно, а старото ще бъде реконструирано и пътят ще стане с магистрален габарит. Участъкът е част от автомагистрала „Европа\", която ще свързва София с ГКПП „Калотина\". Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. ", "date": "2019.10.14", "title": "АПИ предвижда 86 хил. лв за археологическо проучване на новооткрит обект "}
{"url": "http://www.cross.bg/stoilov-todor-ypravlenieto-1615489.html", "text": "/КРОСС/ „Наш основен приоритет е жителите на район Централен, на всички пловдивчани, да бъдат наши партньори в управлението\" - каза на срешите си с жители от квартал „Съдийски\" Николай Радев - кандидат за кмет на Пловдив от левицата. В разговора с хората участваха и кандидат-районният кмет на Централен Тодор Стоилов и общински съветници от листата с № 56.Те откроиха акцентите в личните си ангажименти за управлението на града и района и в платформата на БСП „Пловдив на хората\". „Левицата е не за подмяната на едно лице с друго, а за смяна на модела на управление!\" - подчерта пред съгражданите си Тодор Стоилов.Общата система за отводняването на обратната и дъждовната вода, причиняващата множество наводнения, бе изтъкната като съществен проблем за живeeщите в квартал „Съдийски\". Към него бяха причислени и типичните за целия град препъникамъни: занемарените междублокови пространства, остарялата електрическа и канализационна мрежа и чистотата.„Славчо Атанасов не е алтернатива, той е част от статуквото. Възможност за реална промяна има. Това е„ БСП за България\", с вот № 56! -  заяви в заключение Тодор Стоилов. ", "date": "2019.10.14", "title": "Николай Радев: Разчитаме на партньорството на пловдивчани в управлението"}
{"url": "http://www.cross.bg/purvi-slychaii-na-afrikanska-chyma-v-raiiona-na-obshtina-asenovgrad-1615490.html", "text": "/КРОСС/  Положителна e пробата за болестта при диво прасе, отстреляно от ловци край високопланинското село Узуново, съобщава БНР.Заразеното животно е загробено в специално определено за целта място, а карантинната зона е в радиус от 5 километра. В нея изцяло се забранява всякаква човешка дейност, както и достъпът на хора и домашни животни, предупреждават от Горското стопанство в Асеновград. ", "date": "2019.10.14", "title": "Първи случай на африканска чума в района на община Асеновград"}
{"url": "http://www.cross.bg/kitaii-sdelka-trump-1615492.html", "text": "/КРОСС/Много шум се вдигна, покрай \"частичната сделка\" между САЩ и Китай и то най-вече от президента Тръмп и неговите подгласници. Но какво смята другата страна на монетата - Китай относно \"успешните преговори\"? Китайските държавни медии изглеждаха далеч по-предпазливи по повод честването на частичната търговска сделка между САЩ и Китай и предупредиха Вашингтон да „избягва отстъплението\".САЩ спряха планираното повишение на тарифите до 30% от 25%, за китайски внос на стойност поне 250 милиарда долара, което трябваше да влезе в сила от вторник. Но тарифното увеличение от септември не беше отменено и плановете за поредното повишение на тарифите на нов китайски внос от 15-ти декември, все още са в сила. \"Докато изглежда, че преговорите са дали фундаментално разбиране по ключовите въпроси и по-широките ползи от приятелските отношения, шампанското вероятно трябва да се държи неотворено и в леда, поне докато двамата президенти не поставят подписите си на хартия\", пише China Daily, официален китайски държавен вестник.Какво мислят в Китай за търговската сделка? Китайските държавни медии предупредиха САЩ през уикенда да „избягват настъплението\" относно частичното търговско споразумение и изразиха предупреждение за началната фаза на сделката, която президентът Доналд Тръмп нарече „много съществена\". Ако се има предвид досегашната практика, винаги има възможност Вашингтон да реши да отмени сделката, ако смята, че това ще служи по-добре на нейните интереси, се казва още в китайския вестник. В свой материал озаглавен „Нека да завършим фаза първа, преди да преминем към следващата\", официалният китайски държавен английски вестник посочи недпредсказуемостта на администрацията на Тръмп по отношение на външната политика. „САЩ трябва да избягва отстъпването от сделка, както беше в миналото, и вместо това да цени постигнатото като проява на здрави и стабилни отношения между Китай и САЩ, които обслужват интересите на двете страни и на света\", се казва в китайската медия. Отделно, Daily People - собственост на Комунистическата партия на Китай - повтори в статия от събота: „Няма победители в търговската война и двете страни не трябва да попадат в капана за загуба.\"САЩ и Китай, двете най-големи икономики в света, бяха въвлечени в продължителна търговска война повече от година, хвърляйки сянка върху глобалния растеж. Позовавайки се на глобалното икономическо забавяне, People's Daily добави: „Светът се нуждае от Китай и САЩ, за да си сътрудничат помежду си, за да влагат положителна енергия в световната икономика и да използват възможностите за по-светло бъдеще\". Президентът на САЩ Доналд Тръмп заяви, че първата фаза на търговската сделка ще бъде изготвена през следващите три седмици. Като част от първа фаза, Китай ще закупи между 40 и 50 милиарда долара американски селскостопански продукти. „Фаза втора ще започне почти веднага\" след подписването на първата фаза, заяви Тръмп в Овалния кабинет заедно с вицепремиера на Китай Лю Хе. Още по темата: Уолстрийт не купува \"частичната сделка\" между САЩ и Китай Кой е най-лошият сценарий за развитието на спора САЩ-Китай?", "date": "2019.10.14", "title": "Ето какво мислят китайските медии за \"голямата сделка\" на Тръмп"}
{"url": "http://www.cross.bg/kondor-evropeiiskata-komisiya-1615493.html", "text": "/КРОСС/ Европейската комисия одобри германския мостов заем на стойност 380 милиона евро (419,3 милиона долара) за чартърната авиокомпания Кондор (Condor), подразделение на британския туроператор Томас Кук (Thomas Cook Group), който фалира миналия месец, предаде ДПА.Заемът, отпуснат от федералното правителство и германската провинция Хесен, цели да помогне на Кондор да продължи дейността си. Европейската комисия одобри в понеделник заема, след като установи, че той няма да осигури на Кондор несправедливо предимство. Мярката ще помогне да се гарантира спокойно продължаване на въздушно-транспортните услуги и да се избегнат проблемите за пътниците, посочва ЕК. Шестмесечният заем ще се плаща на траншове при строги условия, отбелязва ЕК, като допълва, че Кондор ще трябва да представя всяка седмица нуждите си от налични средства. Новите вноски ще бъдат изплащани само когато на компанията не ? стигат пари.Освен това Германия се ангажира да гарантира, че заемът ще бъде върнат след шест месеца или Кондор ще трябва да бъде подложен на мащабно преструктуриране, да се върне към дългосрочна жизнеспособност, допълва ЕК. Тези условия ще намалят до минимум изкривяването на конкуренцията, което евентуалното може да бъде предизвикано от държавната помощ, отбелязва Европейската комисия. В Кондор работят общо 4900 души. Компанията води преговори с евентуални купувачи.", "date": "2019.10.14", "title": "ЕС одобри германския заем за авиокомпания подразделение на фалиралия Томас Кук"}
{"url": "http://www.cross.bg/tarifi-airbus-pez-1615474.html", "text": "/КРОСС/ Световната търговска организация (СТО) официално разреши на САЩ да наложи тарифи за до 7,5 милиарда долара на вноса на стоки от ЕС. Това идва след решение по-рано този месец на арбитър на СТО за европейски субсидии към производителя на самолети Airbus.Органът за уреждане на спорове на СТО, съставен от представители на всичките 164 членове, даде зелена светлина на Вашингтон да предприеме мерки, насочени към противодействие срещу ЕС и страните, които произвеждат Airbus - Великобритания, Франция, Германия и Испания.Упълномощаването беше формалност и беше обявено днес, предаде Reuters. Налагането на тарифи можеше да бъде отказано само ако всички присъстващи членове на организацията гласуваха против. Срещата е продължила само 20 минути.Представителят на САЩ Денис Шей каза на срещата, че Вашингтон все още предпочита консенсусно решение. \"Но това може да се случи само ако ЕС наистина прекрати ползите за Airbus от настоящите субсидии и гарантира, че субсидиите няма да бъдат възстановени под друго име или друг механизъм\", посочи той.Делегацията на ЕС пък заяви, че съществуват \"сериозни опасения\" и че тарифните мерки на САЩ са недалновидни.Евентуалното налагане на тарифи ще бъде на фона на това, че Воеіng e нaпът дa зaгyби пoзициятa cи нa нaй-гoлям пpoизвoдитeл нa caмoлeти в cвeтa oт Аіrbuѕ. Πpeз пъpвoтo пoлyгoдиe нa 2019 гoдинa дocтaвĸитe нa ĸoмпaниятa намаляха c нaд eднa тpeтa, ĸaтo ocнoвнaтa пpичинa ca двeтe ĸaтacтpoфи cъc 737 МАХ.Πpeз пocлeднoтo дeceтилeтиe Воеіng и Аіrbuѕ ca в ocпopвaнa битĸa зa пopъчĸи oт aвиoĸoмпaниитe, ocoбeнo oт тeзи в Aзия. Oбщo тe ca cĸлючили дoгoвopи зa пoчти 13 000 caмoлeтa, което щe им oтнeмe ceдeм гoдини за пpoизводство.Πpeз 2012 г. Воеіng дocтaви пoвeчe caмoлeти oт Аіrbuѕ, ĸaтo тaĸa cи въpнa ĸopoнaтa cлeд дeceтилeтиe нa втopa пoзиция. Kpизaтa cъc 737 МАХ oбaчe пpeпънa aмepиĸaнcĸaтa ĸoмпaния, което значително улесни Airbus.", "date": "2019.10.14", "title": "СТО разреши на САЩ да наложи тарифи за 7,5 милиарда долара на стоки от ЕС"}
{"url": "http://www.cross.bg/vodata-sektora-biznes-1615497.html", "text": "/КРОСС/ Българското правителство започва да работи по идеята да се въведе такса за водата, подобна на „задължения към обществото\", която сега плащат битовите и фирмените клиенти на ЕРП-тата, научи Economic.bg. Става въпрос за твърда компонента в крайната цена на водата за абонатите. Това ще е една от идеите, които ще се обсъждат по време на подготвената за близките дни среща на представители на ръководствата на Министерството на финансите, Министерството на регионалното развитие и благоустройството (МРРБ), Комисията за енергийно и водно регулиране (КЕВР), Българската асоциация по водите (БАВ) и други институции и организации.Тя се организира по нареждане на вицепремиера Томислав Дончев и явно показва, че решаването на проблемите във ВиК сектора вече не търпят никакво отлагане. Мисли се и за провеждане на голям обществен форум по темата веднага след местните избори. Най-важното, което в най-близко време трябва да се случи във ВиК сектора, е да се вкара „твърда компонента\" в цената на водата. Това коментира за Economic.bg инж. Иван Иванов, председател на Управителния съвет на БАВ. Причината е, че, например, голяма част от разходите на ВиК операторите, особено в малките общини, са абсолютно невъзвръщаеми. А авариите в такива региони са чести не само поради старата инфраструктура, но поради неравномерността на налягането в нея вследствие на малкото потребление.„Категорично сумите, плащани от местните жители, не могат да възстановят дори и няколко процента от разходите за поддръжката на мрежата. Затова включването на твърда компонента в цената на водата, дали тя ще се казва „такса инсталация\" или „такса инфраструктура\" или по някакъв друг начин, ще помогне за стабилизирането на ВиК сектора\", смята инж. Иванов. БАВ ще предложи върху тази бъдеща твърда компонента в цената на водата да не се начислява ДДС или поне налогът да се плаща след събирането на сумите от клиентите. Сега ВиК операторите фактурират изразходваната вода и внасят ДДС върху сумите в законния срок, но много клиенти плащат сметките си със закъснение, нерядко дори от по няколко месеца. Като цяло въвеждането на твърда компонента в цената на водата би трябвало да позволи на ВиК дружествата да планират по-добре разходите си за в бъдеще. Причината е, че сега в бизнес плановете не е позволено да се залага увеличаването на разходите заради поскъпването на тока, въпреки че всяка година на 1 юли КЕВР определя нови, обикновено по-високи цени на електроенергията и свързаните с нея услуги, като достъп, пренос, разпределение и дори на специалната цена „задължения към обществото\". Затова всичките тези „удари под кръста\", като повишения на цените на енергоносителите и пр., трябва да бъдат посрещани от ВиК операторите чрез залагането и реализирането на нови икономии, смятат от асоциацията. Да се отнеме правото на общините да съгласуват бизнес плановете на ВиК дружествата в раздела „цена\", а само по целесъобразността на заложените в тях инвестиционни предложения. Това ще е друга тема, която ще се обсъжда на предстоящата среща на цитираните по-горе институции и организации. Определянето на цената на водата трябва да остане работа само и единствено на независимия регулаторен орган.Причината за това предложение е, че поради некомпетентност общините блокират с години приемането на бизнес плановете и на новите цени на водата, а оттам - и инвестициите в регионите. „Начинът, по който си подредихме бизнес планирането във ВиК сектора засега показва, че не е ефективен\", коментира Иванов. „Още от 2017 г. всички оператори трябваше да имат 5-годишни бизнес планове и да ги изпълняват, а все още има дружества без такива - като ВиК Хасково, например\", добавя той. Това ще са само част от темите, които трябва да залегнат в бъдещия секторен закон, за който се говори от 15 години и за чието изготвяне вече е постигнато политическо съгласие и дори е сформирана работна група. До Коледа би трябвало да бъде изчистена концепцията какво да бъде включено в новия закон, а самият нормативен акт да влезе за обсъждане през следващата есенна сесия на парламента. Очаква се с приемането му регулирането на водния сектор да бъде извадено от правомощията на КЕВР и да бъде прехвърлен на отделен орган с цел повишаване на неговата ефективност. По инициатива на КНСБ пък за четвъртък е насрочена срещата, на която ще бъдат обсъждани възможностите за увеличаване на заплатите на служителите във ВиК сектора в България. Проблемът с доходите на работещите в бранша наистина е изключително сериозен, тъй като средните заплати там се движат в диапазона 600-700 лв., което пък създава условия за непрекъснат натиск върху ръководствата на ВиК операторите у нас в две посоки.От една страна служителите настояват за увеличение на заплатите и след като дълго време не го получават - напускат работа основно в посока към частните строителни компании. От друга страна социалната политика на сегашното правителство залага поетапно увеличение на минималната работна заплата, в резултат на което само след 1-2 години тя ще се изравни със средните възнаграждения във ВиК сектора. В същото време прословутите 5-годишните бизнес планове на операторите масово залагат символично увеличение на заплащането в дружествата от 2-3%, и то - върху ниската база от 600-700 лв., което едва покрива ръста на инфлацията за периода.В същото време в енергийния сектор заплащането е неколкократно по-високо, въпреки че става въпрос за предоставянето на еднакво важни комунални услуги, като на всичко отгоре дейността и на двата сектора се регулират от КЕВР. Комисията посочват като аргумент срещу по-бързото повишаване на заплащането във ВиК сектора необходимостта от „оптимизирането\" му, което, преведено, означава съкращаването на разходи, включително и за персонал. За да се стигне до намаляване на персонала до общоприетите в страните от ЕС нива, са необходими инвестиции в иновативни решения, за да бъдат заменени съответния брой хора с техника. Нещо, което държавният регулатор винаги се стреми максимално да орязва, за да не се отразява повече от „социално допустимото\" върху цените на водата за населението. Всичко това показва, че разговорите на срещата в четвъртък няма да са никак леки.", "date": "2019.10.14", "title": "Правителството обмисля такса „задължение към обществото“ и за водата"}
{"url": "http://www.cross.bg/prokyratyra-firma-mechkov-1615475.html", "text": "/КРОСС/ Специализираната прокуратура и ГДБОП извършват действия по разследването на организирана престъпна група за изнудвания, в т.ч. чрез заплахи и физическо насилие, действаща на територията на Бургас и Бургаска област.Информация за хода на досъдебното производство ще бъде предоставена след приключване на процесуално-следствените действия, съобщиха от Специализираната прокуратура.По неофициална информация на NOVA до този момент са арестувани петима души, сред които и собственик на голяма охранителна фирма. Част от задържаните се намират в сградата на ОД на МВР в Бургас.Специализирана полицейска акция тече в момента в Бургас. Полицаите са завардили входовете и изходите на града. В акцията участват служители на Криминалната полиция при ОДМВР, ГДБОП и Специализираната прокуратура, съобщиха за от полицията.В района на ОДМВР е извършен арест на шефа на охранителната фирма VTA Николай Мечков.  Според свидетели тази сутрин той е бил извикан заедно с адвоката си за справка на бул. \"Христо Ботев\" 46. Офисът на охранителната фирма се намира на около 200 метра нагоре по булеварда, съобщава \"Флагман\". На излизане от дирекцията Мечков и адвокатът му внезапно са били връхлетени от спецполицаи с качулки.Той е първият от прибраните.  От близо 2 месеца Мечков не бе забелязван да паркира черния си джип Мерцедес пред своя офис на бул. \"Христо Ботев\" 79. Той предпочиташе да избягва публични прояви. Фирмата му обаче охраняваше голям брой увеселителни обекти и заведения за обществено хранене по Южното Черноморие. Това е първата специализирана операция на ст. комисар Радослав Сотиров от деня, в който през миналата седмица оглави ОД на МВР-Бургас.Служителите му очакваха светкавични рокади и уволнения на началници на РУП и сектори, но явно приоритет на новото ръководство ще е дейността на организираната престъпност. ", "date": "2019.10.14", "title": "Разбиха брутална група за изнудвания"}
{"url": "http://www.cross.bg/ninova-nova-korneliya-1615476.html", "text": "/КРОСС/ Председателят на БСП Корнелия Нинова посети Твърдица и Нова Загора по случай Петковден - празник и на двата града. Заедно с кандидатите за кметове на Твърдица Ваня Колева и на Нова Загора Румен Христов поздравиха жителите и пожелаха просперитет и здраве.  \"Нека Света Петка да ви пази. Бъдете силни и свободни хора. Пазете младите и се грижете за възрастните\", пожела Нинова.  Лидерът на БСП разговаря с производители на български стоки. Тя заяви, че за родното производство е нужна държавна политика и подкрепа.", "date": "2019.10.14", "title": "Корнелия Нинова: За родното производство е нужна държавна политика и подкрепа"}
{"url": "http://www.cross.bg/prokyror-evropeiiski-suvetut-1615478.html", "text": "/КРОСС/ Съветът на ЕС постигна съгласие за назначаването на Лаура Кьовеши за европейски главен прокурор. Вотът на външните министри на страните-членки трябва да бъде потвърден от Европейския парламент. Очаква се службата на главния прокурор да заработи през ноември догодина, предаде БНР.\"Съветът ще продължава наблюдението си върху задействането на службата, за да има гаранции, че той ще бъде ефективен и ще се превърне в крайъгълен камък в борбата срещу измамите и корупцията с европейски средства\", заяви министърът на правосъдието на Финландия Анна-Моя Хенриксон, чиято страна е ротационен председател на ЕС.", "date": "2019.10.14", "title": "Съветът на ЕС подкрепи Кьовеши за европейски главен прокурор"}
{"url": "http://www.cross.bg/sustoyanie-putishtata-nezadovolitelno-1615466.html", "text": "/КРОСС/ Близо 40% от пътищата в България са в незадоволително или лошо състояние. Това се разбира от доклад за състоянието на безопасността за движение в страната. Документът е публикуван в правителствения Портал за обществени обсъждания и е цитиран от \"Сега\". Докладът е изготвен от създадената наскоро Държавна агенция \"Безопасност на движението по пътищата\".След обстоен анализ на състоянието на пътищата в България е установено, че по-голяма част от общо над 19 500 км пътна мрежа е изградена преди повече от 20 години. Това налагало влагането на сериозни финансови ресурси за извършване на основен ремонт, както и за пътно поддържане.Според данните от доклада 25% от българските пътища са с лошо състояние на настилките, а други 13.3 на сто са с незадоволително. Подчертава се, че тези близо 40% от пътищата представляват риск от гледна точка на пътната безопасност. От документа се разбира още, че настилката на 22% от пътищата е в задоволително състояние, а настилките на 27 на сто от тях са в добро състояние. В отлично са едва 12%.Малко над половината пътна мрежа е с незадоволително състоянието на банкетите. Отводнителните окопи са проблем при 56 на сто от пътищата. Две трети от хоризонталната маркировка по българските пътища също е в незадоволително състояние.Над 20% от републиканската пътна мрежа попада в границите на населени места. Авторите на доклада твърдят, че това увеличава значително риска от пътнотранспортен травматизъм. Според тях статистиката за пътнотранспортните произшествия, загиналите и ранените задължително насочва към необходимостта от подобряване на пътната инфраструктура.Установени са 77 участъка със сериозна концентрация на пътни инциденти. В анализа се посочва, че са нужни допълнителни мерки по отношение на техническото им състояние - непочистено крайпътно пространство, недобро състояние на маркировка, липса на разпознаваемост и идентифициране на потенциалните опасности. ", "date": "2019.10.14", "title": "Близо 40% от пътищата в България са в много лошо състояние, сочи доклад"}
{"url": "http://www.cross.bg/siriya-tyrtziya-prezidentut-1615479.html", "text": "/КРОСС/От миналата седмица в северните части на Сирия тече военна интервенция на турската армия. Няколко европейски политици призоваха Турция да спре инвазията в Сирия и предупредиха, че има опасност тази военна операция да създаде неудържима хуманитарна криза и да подпомогне Ислямска държава отново да се активизира в района. Няколко европейски страни декларираха, че спират доставките на оръжие за Турция.Президентът на САЩ Доналд Тръмп изтегли американските военни от територията и реагира с няколко гневни туита в социалната мрежа, с които заплаши със санкции турската икономика. Президентът на Турция Реджеп Таип Ердоган заяви, че Анкара няма да отстъпи и ще продължи военната операция \"Извор на мира\" в Сирия, като подчерта, че целта на турските сили е ликвидирането на терористите. Той увери, че борбата на Турция в Сирия и Ирак не е насочена срещу териториалната цялост на тези страни. Каква е реалната ситуация в северната част на Сирия, как ще се развие конфликтът, ще има ли нови бежански вълни, хуманитарни кризи и етнически прочиствания, може да чуете от разговора с проф. Владимир Чуков, арабист и анализатор.", "date": "2019.10.14", "title": "Операция \"Извор на мира\""}
{"url": "http://www.cross.bg/tzenata-obshtinski-gerb-1615481.html", "text": "/КРОСС/ Сагата с рязкото поскъпване на софийското билетче, започнала през 2016 г., когато цената му скочи с 60%, продължава.Ново дело срещу законността на рязкото и все още немотивирано поскъпване се очаква да се гледа другия месец от Софийския административен съд, след като миналата година предишното бе прекратено. До момента е имало няколко насрочени заседания - всички отложени. Делото е образувано по общо 11 подадени отделни жалби.Наскоро Центърът за градска мобилност за пореден път се похвали с покачване на приходите си - именно заради по-високата цена за еднократния билет.От 1 юни 2016 г. Столичният общински съвет одобри повишаване цената на еднократното пътуване от 1 лв на 1,60 лв. Мотивите - ще се продават повече абонаменти, ще има средства за обезпечаване на електронната система, по-екологични возила и ред подобрения на столичния градски транспорт. В добавка, цените на абонаментите щяха да се запазят. Реакцията на граждански организации и отделни политически партии бе крайно негативна - според тях нямаше сериозна обосновка за подобен рязък скок, а по закон такава е нужна. Започна дело по жалби на граждани и от \"Център за законодателни оценки и законодателни инициативи\".На същото мнение се оказа и Административен съд - София град, който отмени като незаконосъобразна новата цена. Столичният общински съвет няма данни за еднократното пътуване, нито разбивка какво съдържа цената и има ли компенсиращи разходи - инфлация, застраховка на пътници и др., посочиха магистратите. \"Московска\" 33 моментално пусна жалба на втора инстанция, а билетчето продължи да се продава за 1,60 лв. Върховният административен съд, който има дълъг срок за решаване, не побърза да одобри или върне акта на по-долната инстанция. А инициаторите на поскъпването измислиха как да гарантират, че няма да загубят - направиха чисто нова наредба. В нея цената остана същата, но имаше други промени и съответно делото загуби своя предмет - старата наредба бе отменена.Вдигането на цената с 60% мина преди три години в общинския съвет с 34 гласа \"за\", 18 \"против\" и 6 \"въздържали се\". В подкрепа на това повишение гласуваха съветници от ГЕРБ и част от бившия вече Реформаторския блок - по-точно представители на ДБГ (в лицето тогава на Прошко Прошков) и на СДС. Любопитна подробност е, че в гласуването участваха 58 съветници от общо 61. Това означава, че ако 29-те присъстващи от ГЕРБ не бяха подкрепени от реформаторите, увеличението на цената нямаше да мине.На предстоящите местни избори и СДС е коалиционен партньор на ГЕРБ, а Прошков (който вече не е част от ДБГ) е кандидат за общински съветник от листата на същата коалиция.Делото започва отново и ще трябва да мине на всички инстанции. То е отложено многократно, за пореден път в петък. Следващото заседание е на 8 ноември и според адвокатката и общински съветник от БСП Милка Христова, тогава ще започне по същество.Отлагането е за събиране на нови доказателства.На въпрос дали е възможно отново да се повтори \"финтът\" със смяна на наредбата, тя отбеляза:Дали това ще продължи ще реши следващият СОС, за който ще избираме съвсем скоро.", "date": "2019.10.14", "title": "Борбата за цената на софийското билетче продължава в съда"}
{"url": "http://www.cross.bg/sever-bulgariya-severoiztochna-1615482.html", "text": "/КРОСС/ Министерство на енергетиката проведе регулярна проверка на готовността на Електроразпределение Север за работа през зимния сезон. Експертният екип на МЕ посети избрани от тях обекти от електроразпределителната мрежа в Североизточна България, складовата база, аварийните запаси на дружеството, състоянието на специализираната техника, окомплектовката на екипите за работа при зимни условия, наличието на документация по техническа експлоатация и безопасност. Специален акцент на комисията беше изпълнение на инвестиционната програма и обекти от нея със значение за сигурността на снабдяването с електроенергия.Инспектирани бяха електропроводи, подстанции, възлови станции и трафопостове на територията на Североизточна България. Представителите на Министерството се запознаха с графика на дейностите по подготовка на електроразпределителната мрежа за зимата и провериха качеството на тяхното изпълнение. Експертите на ЕРП Север оказаха пълно съдействие на проверяващите, като предоставиха всяка поискана информация и документация, както и пълен достъп до избраните за проверка съоръжения.Поддържането на мрежата в добро техническо състояние е целогодишна дейност на електроразпределителната компания. В рамките на зимната подготовка се извършват допълнителни инспекции, профилактика и обслужване на съоръженията, за да се гарантира тяхната надеждна работа през периода на неблагоприятни климатични условия и повишено натоварване. Те се обследват с инфрачервена камера за откриване на неизправности и своевременното им отстраняване.До момента са извършени инспекции на трафопостове, реконструирани са 915 километра мрежи ниско напрежение с усукан проводник, подменени са 13 362 броя изолатори средно напрежение, подменени и новопоставени са 191 стоманорешетъчни и 1674 стоманобетонни стълба средно и ниско напрежение, долято е 10 тона трансформаторно масло. През октомври и ноември по график ще се финализират дейностите по почистване на въздушните електропроводи, профилактика и текущи ремонти по някои съоръжения.Компанията разполага с 382 ремонтни екипа, снабдени с необходимите лични предпазни средства, специализирано оборудване и техника. Подготвен е автомобилният парк с наличните общо 940 високопроходими, екипни и специализирани автомобили. Нови 51 броя предстои да бъдат доставени до края на 2019 г. Осигурен е необходимият авариен резерв от основните видове материали и съоръжения. Компанията има изготвени планове за справяне с извънредни ситуации.Електроразпределение Север управлява и поддържа електроразпределителна мрежа с обща дължина 42 626 км на територия от 30 000 кв. км и обхваща 9 административни области в Североизточна България - Варна, Велико Търново, Габрово, Добрич, Разград, Русе, Силистра, Търговище и Шумен.", "date": "2019.10.14", "title": "Министерство на енергетиката провери подготовката на ЕРП Север за зимата"}
{"url": "http://www.cross.bg/donorite-donorstvoto-evropa-1615483.html", "text": "/КРОСС/ „Европейският ден на донорството е нашият ден на благодарността -към близките на донорите. За тяхното голямо сърце и загриженост, въпреки тежкия и деликатен за тях момент, в който трябва да вземат своето решение, с което те даряват не просто орган, те даряват живот. И това е най-важното, което има значение за нас - хората.\" С тези думи изпълнителният директор на Изпълнителна агенция „Медицински надзор\" Росен Иванов се обърна към всички гости и близки на донори по време на официалното отбелязване на Европейския ден на донорството във Военномедицинска академия днес.Сред официалните гости беше заместник-министърът на здравеопазването д-р Бойко Пенков, който постави едно от листенцата-символи, в почит и благодарност към донорите, на „Дървото на живота\", което е създадено в памет на донорите. Тази година дървото беше допълнено с имената на трима души, дали през 2019 г. шанс за втори живот на пациенти на болницата.Преди 23 години в Женева Съветът на Европа, в който членуват 47 държави, поставя началото на отбелязването на Европейския ден на донорството и трансплантацията. Оттогава той се провежда всяка втора събота на октомври, като домакин е различна държава. Целта на отбелязването на Европейския ден на донорството е да привлече вниманието на гражданското общество, медицинската общност и политиците от цяла Европа към значението на тази животоспасяваща терапия. Денят е възможност да се почетат всички донори на органи и техните семейства, както и да се благодари на специалистите по трансплантация в цяла Европа.По традиция Военномедицинска академия изказва на този ден своята признателност и благодарност към близките на донорите и към всички екипи, които са ангажирани с трансплантационния процес.", "date": "2019.10.14", "title": "Росен Иванов: Европейският ден на донорството е нашият ден на благодарност към близките на донорите"}
{"url": "http://www.cross.bg/leva-mrezha-potrebiteli-1615462.html", "text": "/КРОСС/ Това е залегнало в бизнеса плана на компанията. Досега компанията е инвестирала в градска мрежа 340 милиона евро. За да изпълни параметрите, Овергаз ще вложи още над 79 милиона лева. Това предвижда инвестиционната програма на дружеството от 2020 до 2024 година. До края на периода, благодарение на изградената мрежа, се очаква битовите потребителите да се увеличат двойно и да достигнат 129 000 потребители.Газоразпределителната компания подаде заявления в Комисията за енергийно и водно регулиране (КЕВР) за одобрение на бизнес план, както и на цени за разпределение и снабдяване - две компоненти от общо четирите, които формират крайната цена на потребителите. Цената за снабдяване покрива разходите на лицензираното дружество за фактуриране на газа, а тази за разпределение - транспорта на газа по изградената мрежа от дружеството в съответния регион или град.Промяната в цените е необходима, за да може дружеството да изпълни залегналите параметри в бизнес плана за изграждане на мрежа. Това ще доведе до увеличение на крайните цени за бита и стопанските потребители с по-малко от 1 стотинка за киловатчас потребена енергия. След като регулаторът одобри новите цени, природният газ ще остане най-евтиният източник на енергия. В битовия сектор, където се използва предимно електричество, газифицираните потребители ще пестят между 102 лева на всеки мегаватчас потребена енергия. Икономията в стопанския сектор ще бъде 75 лева на мегаватчас при замяна на мазут и цели 141 лева на мегаватчас при преминаването от нафта към синьо гориво. ", "date": "2019.10.14", "title": "Овергаз ще изгради близо 400 км. нова газова инфраструктура за следващите 5 години"}
{"url": "http://www.cross.bg/suchetano-grub-talant-1615464.html", "text": "/КРОСС/ Спортният талант на „Еврофутбол\" Светлозар Николов грабна приза за „Най-добър състезател\" на завършилия в неделя 5-ти международен турнир по плуване „Бриз\" на 25-метровия басейн „Парк арена\". 19-годишният представител на пловдивския клуб „Спринт\" завоюва отличието след четири златни медала, като постижението му на 400 м съчетано плуване от 4:17.43 мин. е най-добрият резултат по ФИНА от турнира - 765 точки. Заро е шампион и на 100 м съчетано с 57.47 сек, на 200 съчетано с 2:02.62 мин. и на 200 м бруст с 2:14.27 мин. Още един Спортен талант в плуването - Тиана Темелкова се окичи с един сребърен и три бронзови медала от надпреварата в Бургас. Състезателката на другия пловдивски клуб „Младост 91\" е втора на 50 м гръб с 32.68 сека. 13-годишната Тиана спечели бронзовите отличия на 100 м гръб с 1:10.74 мин., на 200 м гръб с 2:32.36 мин. и на 50 м свободен стил с 28.93 сек.В турнира „Бриз\" участваха над 500 плувци от пет държави - България, Египет, Молдова, Румъния и Сърбия и бе включен в календара на международната федерация.„Еврофутбол\" пожелава успех на всички Спортни таланти! ***Медийни партньори на програма „Спортни таланти\" са: сайтовете actualno.com, offnews.bg, sportlive.bg, blitz.bg, viasport.bg, bgsprint.com, bgathletic.com, ngobg.info, thestarstribune.bg, dir.bg; вестниците „Труд\" и „Еврофутбол\";  агенциите КРОСС, Пик и БГНЕС, както и радиата Дарик радио и БНР. За поредна година подкрепа ни оказва и Националната спортна академия „Васил Левски\".", "date": "2019.10.14", "title": "Спортният талант на „Еврофутбол“ Светлозар Николов с четири златни медала от турнира „Бриз“"}
{"url": "http://www.cross.bg/zagora-stara-veshtestva-1615480.html", "text": "/КРОСС/ Две лаборатории за производство на синтетични наркотици в домашни условия разкриха служители на ОДМВР - Стара Загора, съобщиха от пресцентъра на МВР. Задържани са двама местни жители - мъже на 24 и 33 год., на които Окръжната прокуратура е повдигнала обвинения за престъпление по чл. 354а ал.1 от НК. На 9 октомври служители на Второ РУ - Стара Загора провели специализирана полицейска операция за противодействие на производството и разпространението на наркотични вещества, в хода на която е задържан 24-годишен местен жител. При извършено претърсване в жилището му в Стара Загора, полицаите намерили различни химически вещества и съдове с полепнали по тях остатъчни количества от тях, за които има данни, че са използвани за производство на синтетични наркотици в домашни условия.Иззети са също найлонови торбички, съдържащи около 13 г белезникави кристалообразни вещества, реагирали при полевия наркотест на метамфетамин, 4 хартиени опаковки със същата дрога, полиетиленова торбичка с около 4 г канабис.  Два дни по-късно, в хода на аналогична спецакция, осъществена от служители на Първо РУ - Стара Загора, е извършено претърсване  и  изземване в апартамент, обитаван от 33-годишен мъж. Открити са голям брой стъклени и пластмасови бутилки, съдържащи прекурсори за производство на наркотици, и различни съдове с полепнали по тях остатъчни количества от химични вещества.Иззети са също 140 таблетки от различни медикаменти, 5  топчета канабис, кутийка, съдържаща опаковано в полиетиленови пликчета белезникаво,  кристалообразно  вещество,  което при  тестване  с  полеви  наркотест реагира  на  метамфетамин. Иззетите вещества са предадени за експертиза. С постановление на Окръжна прокуратура - Стара Загора на двамата мъже са наложени мерки за неотклонение „задържане под стража\" за срок от 72 часа, а работата по образуваните досъдебни производства продължава под ръководството на прокуратурата.", "date": "2019.10.14", "title": "Две домашни нарколаборатории разкри полицията в Стара Загора "}
{"url": "http://www.cross.bg/bulgariya-konsyli-karanikolov-1615465.html", "text": "/КРОСС/ „Съвсем скоро ще бъдем готови със Закона за индустриалните зони. Всеки инвеститор, който желае да дойде и да прави бизнес в България, ще може да се възползва от него\". Това заяви министърът на икономиката Емил Караниколов по време на Конференция на почетните консули на Република България. Във форума участваха 71 от общо 75 почетни консули, представляващи страната ни в 45 държави.Целта на конференцията е да бъде направен преглед на дейността на българските почетни консули зад граница, да бъдат споделени добри практики, както и да бъдат представени актуалните тенденции във външната политика, икономиката, търговията и инвестиционните възможности на България.По време на форума министър Караниколов припомни, че в края на октомври с притеснение и надежда очакваме развръзка по казуса Брекзит. „В контекста на повишената несигурност в глобален мащаб, Министерството на икономиката ще продължи да работи за запазване на икономическата и финансовата стабилност в страната, като същевременно се предприемат активни мерки за постигане на устойчиво висок икономически растеж\", каза още той.  По негови думи в перспектива развитието на българския износ ще остане силно зависимо от възстановяването на европейската икономика. В тези условия вероятно все още ще се наблюдава усилено преориентиране към трети пазари, които за разлика от европейския пазар показват завиден растеж. От началото на годината общият ни износ бележи рекордни нива  и възлиза на близо 38 млрд. лв.Икономическият министър изтъкна, че последните данни  мотивират да се търси възможности за ръст на експорта на пазарите на бързо развиващите се икономики, както и за увеличаване пазарния дял на българските стоки в страни, които са наши традиционни търговски партньори и остават високо платежоспособни.В заключение министър Караниколов благодари на почетните консули, че представят България като фактор за стабилност и подчерта, че разчита на съдействие от тяхна страна за по-нататъшно разширяване на двустранните делови връзки и позиционирането на България като предпочитана дестинация за инвеститорите.", "date": "2019.10.14", "title": "Министър Караниколов: Подготвяме новата концепция за развитие на индустриалните зони "}
{"url": "http://www.cross.bg/stanishev-radev-plovdiv-1615467.html", "text": "/КРОСС/ На Пловдив му отива кмет, който е интелигентен, разумен, умерен и който може да върши нещата. Такъв е Николай Радев - човек с личен авторитет и много уважаван директор на Английската гимназия. Това каза президентът на ПЕС и български евродепутат Сергей Станишев, който пристигна в града на тепетата, за да подкрепи листата и кандидатите с № 56. Първият социалист в Европа подчерта, че кандидатурата на Радев е символна за Пловдив, защото той умее да работи с хора, а стотиците успешно подготвени от него ученици доказват способността му да се грижи и за бъдещето.„Аз съм оптимист за Николай Радев\", каза Станишев и прогнозира промяна в синия Пловдив. „Видяхме, че в последния мандат управлението на ГЕРБ е далеч от желаното, въпреки благоприятната икономическа конюнктура\", посочи лидерът на европейските социалисти. Той посъветва пловдивчани да не се подвеждат по кандидатури, които изглеждат атрактивно, но фактически обслужват ГЕРБ. „ГЕРБ знаят , че са в отстъпление и се страхуват, затова са пуснали кандидатури - мюрета, които да отвлекат гласове от основната опозиционна сила БСП и от нашия кандидат Николай Радев\", обясни Сергей Станишев.Той се обърна и към левите избиратели в Пловдив - да не се заблуждават кой е автентичният кандидат на левицата. Станишев беше категоричен, че по същество тези, които управляват държавата, се опитват да си разменят мандатите и в Пловдив. „Пловдивчани да не се подвеждат, а да търсят същинската и дълбоката промяна, която е в техен интерес и която олицетворява Николай Радев\", завърши Сергей Станишев. Както и в други предизборни кампании, когато е посещавал Пловдив, той не изневери на стила си лично да поговори с пловдивчани, раздавайки рекламни материали от единия до другия край на Главната.В червения рейд се включиха също областният председател на БСП Георги Гергов, народният представител Теодора Халачева, Николай Радев с екипа си районни кметове - Тодор Стоилов за р. Централен, Атанас Баташки за р. Северен, Добромира Тошева за р. Тракия, Ангел Иванов за р. Южен, Десислава Йорданова за р. Западен и Йордан Василев за р. Източен.Група млади хора поканиха Станишев на кафе в Капана, за да поговорят как ще се отрази Брекзит на българите, с какви средства ЕС ще се справи с бежанската криза, за Дъблинския регламент и охраната на външните граници на Евросъюза. Там Здравка Минева, млада поетеса, му подари първата си стихосбирка \"Дистанция\". Станишев се спря и на щандовете с пчеларите, от където си купи буркан мед и увери производителите, че български евродепутат от групата на социалистите е ангажиран с проблемите им.На връщане продавач на балони му подари червен с формата на меч, а той го връчи на Николай Радев със заръката да победи опонентите си. Не липсваха и популярните селфита, които младежи си направиха с президента на ПЕС.", "date": "2019.10.14", "title": "Станишев: На Пловдив му отива интелигентен кмет като Николай Радев "}
{"url": "http://www.cross.bg/predizvikatelstvo-izgaryaniya-mrezhi-1615468.html", "text": "/КРОСС/ 12-годишно хлапе от американския щат Мичиган е било прието в болница с тежки изгоряния в областта на брадичката, гърдите и корема, след като е взело участие в ново безразсъдно предизвикателство в социалните мрежи - т.нар. огнено предизвикателство, предаде \"Канал 3\" Малчуганът е изкарал в болничното заведение четири дни, тъй като е бил с изгаряния от втора степен. В момента възстановяването му продължава в домашни условия. Майката на пострадало дете заяви пред американски медии, че синът и? и негов приятел са гледали видео в една от социалните мрежи, в което били предизвикани да тестват своята издръжливост, като за целта трябва да се подпалят. Полицията е започнала разследване по случая, макар да е убедена, че в случая става дума за нова опасна ''мода'' сред подрастващите, които не осъзнават последствията за своето здраве. През изминалата година 12-годишно момиче от Детройт пострада при сходен инцидент със самозапалване, което тогава получи 50% изгаряния.", "date": "2019.10.14", "title": "12-годишен се запали заради интернет предизвикателство"}
{"url": "http://www.cross.bg/galaxy-counterpoint-smartfoni-1615470.html", "text": "/КРОСС/ Компанията за пазарни анализи Counterpoint Research сподели предварителните си данни за развитието на пазара за смартфони в САЩ през третото тримесечие на годината. Оттам отчитат 4% спад на годишна база през август до 11.3 милиона устройства, като общо за юли и август спадът е още по-сериозен - 10%.През септември най-много доставени смартфони отчита Apple, чиято серия iPhone 11 се радва на по-сериозен интерес спрямо миналогодишните модели. При предварителните продажби и през първата седмица от пускането им в продажба най-търсен е бил iPhone 11 Pro Max, но от Counterpoint очакват това да се промени през идните месеци в полза на базовия iPhone 11. Сред предложенията с Android от телекомите най-популярен е Samsung Galaxy S10, но търсенето постепенно намалява, като се забелязва повишен интерес към моделите от серията Galaxy A - A10e, A20 и A50. Интересно, но продажбите на серията Galaxy Note10 са по-ниски от очакваното и са по-слаби от тези на Galaxy Note9. Най-продаваният 5G смартфон в САЩ е Galaxy S10 5G, но от Counterpoint отчитат ограничено навлизане на технологията. Източник: Counterpoint Research", "date": "2019.10.14", "title": "Продажбите на смартфони в САЩ отбелязват спад през третото тримесечие"}
{"url": "http://www.cross.bg/avren-kmet-obshtinata-1615471.html", "text": "/КРОСС/ БСП, Демократична България и НФСБ подадоха жалба до прокуратурата и ЦИК за действията на досегашната общинска администрация в Аврен с кмет Емануил Манолов, защото на територията на общината има вписани нови 1034 жители. Това е опит да се манипулира вота в полза на ГЕРБ, твърдят те.Новите граждани на Аврен са регистрирани на адреси, които те даже не знаят къде са намират, а някои са с адрес електрически трафопостове и кравеферма, пишат подателите на жалбата до медиите. Ето какво още се казва в съобщението: \"Населението на община Аврен се е увеличило с 1515 души по настоящ адрес като всички от общинската администрация и техните роднини, въпреки че живеят във Варна са регистрирани на адреси в община Аврен с цел да гласуват за ГЕРБ, пише в жалбата.Отделно със 158 души извън община Аврен са сключили граждански договори като са били задължени да се регистрират пръснати в 17-те села в общината. Бащата на сегашния кмет на Аврен, който пък е кмет на село Царевци, също от общината, също от ГЕРБ се хвалил на площада на селото, че на трафопост и кравеферма са регистрирани по 50 техни избиратели от други общини обясниха авторите на сигнала до прокуратурата. Жалбоподателите искат спешно съдействие на прокуратурата и очакват спешна проверка от икономическа полиция, които да привика новите жители на общината и да ги пита на кой адрес живеят, като са убедени, че повечето от тях не само не знаят адреса си, но и не могат да намерят къщите в които са регистрирани.Искат и графологична експертиза, защото всички молби за новото жителство са написани от секретарките на кметовете на 17-те села, тоест имат един същ почерк. На практика новите жители в кавички обезсмислят изборите в община Аврен. Схемата се прилага в много общини, като те получават избиратели-туристи от други свои общини, където изборът не е на кантар. Например за кмет на Аврен ще гласуват хора, които живеят в Нови Пазар и варненските ромски махали, които дори не знаят къде е Аврен. Друг момент е, че по-голяма част от администрацията на кметство Аврен живее във Варна, всеки ден пътува на 30 км за сметка на общинския бюджет, а е регистрирана, че живее в общината и ще гласува за досегашния кмет.\" ", "date": "2019.10.14", "title": "Три партии подадоха жалба до ЦИК и прокуратурата за изборите в Аврен"}
{"url": "http://www.cross.bg/gradut-nizhni-novgorod-1615463.html", "text": "/КРОСС/ Списание „Форбс\" класира градовете на Русия, с изключение на Москва, направили значителен скок в урбанизацията, културата и качеството на живот през последните десет години.Първото място заема Нижни Новгород. Градът е домакин на много фестивали като „Alfa Future People\" и „Art Ravine\", които привличат хора от цялата страна, се казва в статията. Също на Нижни Новгород - за първи път извън Москва - беше присъдена наградата за иновации.Следва го Санкт Петербург - центърът на алтернативната култура. Градът е сцена не само на културни събития, но и на социални проекти. В северната столица на всеки ъгъл има старинни магазини, независими стрийт-арт изкуства и пътуващи театри, в които се играят представления, получили „Златната маска\", отбелязва списанието.Лидерската тройка затваря Казан. Градът е домакин на младежко архитектурно биенале и фестивал на режисурата „Занаят\", новаторска архитектура около големите езера града, и стартира програма за развитие на паркове и площади.След първите три следват Екатеринбург (Уралско индустриално биенале и Център „Елцин\"), Владивосток (Център за съвременно изкуство „Заря\") и Красноярск (Панаир на съвременното изкуство и книжовната култура).В класацията попадат също и Тула (проект „Ясна поляна\" и градско пространство „Искра\"), Ярославъл (проект „Текстил\"), Кострома (арт-център „Станция\" и фабрика за съвременни приложни изкуства „Хлеб\") и Иркутск (комплексна регенерация на историческата среда и проект \"Зимен университет\").Източник: БТА ", "date": "2019.10.14", "title": "Класация най-перспективните градове в Русия"}
{"url": "http://www.cross.bg/kilometra-gurtziya-yuzhna-1615472.html", "text": "/КРОСС/еметресение с магнитуд от 3,9 по Рихтер е регистрирано днес по обяд в района на Коринтския залив, Южна Гърция, съобщава \"Катимерини\".Според данни на гръцкия институт по геодинамика трусът е станал в 12,24 часа в морето северно от Ксилокастро.Епицентърът му е бил на 33 километра североизточно от Галаксиди на дълбочина от 17,5 километра.Земетресението е било усетено и в област Атика, където се намира столицата Атина, предаде БТА. ", "date": "2019.10.14", "title": "Трус разлюля Южна Гърция"}
{"url": "http://www.cross.bg/anglichanin-pochina-v-sofiya-1615473.html", "text": "/КРОСС/ От столичната полиция потвърдиха за смъртен случай на чуждестранен гражданин, но отказаха да разкрият дали се касае за футболен фен.  В момента се извършва аутопсия, за да се установи точната причина на смъртта, съобщиха още от СДВР.Тази вечер на Националния стадион „Васил Левски\" в среща от евроквалификациите, а столицата е препълнена от запалянковци на гостуващия отбор.От \"Пирогов\" пък обясниха, че при тях е бил докаран англичанин, той обаче отказал лечение и се държал изключително агресивно с медиците, затова била извикана полиция, която го извела от болничното заведение. По-рано през деня бе съобщено за няколко сблъсъка между фенове в София. ", "date": "2019.10.14", "title": "Англичанин почина в София"}
{"url": "http://www.cross.bg/bozhankov-zhivota-hora-1615451.html", "text": "/КРОСС/ „Успехът в живота не е на финала на късия спринт, той е на финала на последния километър от дългия маратон. Не очаквайте бързи плодове от вашата работа. Ако системата ви дразни, не чакайте тя да се промени сама - променете я вие. Търсете съмишленици - никога не оставяте вашите приятели, които се борят за истина и свобода сами\". С тези четири съвета се обърна към стотици младежи Божанков. Кандидатът за кмет, издигнат от коалиция „БСП за България\", АБВ и „Движение 21\" им подари концерт на любимия им хип-хоп певец 100 кила. Подкрепен от Маги Джанаварова и двама гайдари, известният рапър започна участието си с патриотичната песен „100 гайди\".„Горна Оряховица има чудесни, млади, креативни и модерни хора. Именно заради това направихме днешното събитие\", посочи Явор Божанков и разказа за нещата, които винаги са го водили в живота. „Възрастните казват, че в кариерата, в работата, в политиката животът чака младите хора с отворени врати. Като завършите и се сблъскате с трудностите, разбирате, че той не ни чака с отворени обятия\", каза кандидатът за кмет. Той добави, че когато е прохождал в политиката и е станал народен представител, е заявил, че иска да преследва истината и справедливостта. \"Срещнах цялата лошотия и упорство на света. Защото нищо не е толкова лесно и розово. Истинските неща в живота искат жертви и отговорност\", разказа Божанков.", "date": "2019.10.14", "title": "Четири съвета за успех в живота даде на младите хора кандидатът за кмет на Горна Оряховица Явор Божанков."}
{"url": "http://www.cross.bg/dobromira-tosheva-raiiona-1615452.html", "text": "/КРОСС/ В поредния от рейдовете на кандидата за кмет от „БСП за България\" за район Тракия Добромира Тошева, заедно с  кандидати за общински съветници от района, отново се откроиха тревожещите хората тук проблеми и несгоди.Ето главните:Необходимост от културна институция в района.Общинска охрана , която да опазва имуществото от посегателствата на недобросъвестни граждани. Помещения за хигиенни нужди в парковете и спортните площадки.Школи за децата с различни занимания, като танци, езици, музикални инструменти и компютърни зали. „Радваме се, че всичко това е намерило отражение в нашата платформа - каза Добромира Тошева. - Хората са объркани. Те са впечатлени,че управляващата партия ГЕРБ налива страшно многото средства в кампанията. Някои от кандидатите им, самовлюбени в себе си, са завзели района - такива реплики се чуват често на нашите срещи. Много от съгражданите ни са изгубили вяра, цитират поговорката „Бог високо, цар далеко\", смятайки, че никой не се интересува от обикновените хора\". Към тях е нейното послание:„Повярвайте ни! Заедно сме по-силни. Разчитаме на тези, на които им пука, на тези от Вас, които са загрижени за утрешния ден. Подкрепете ни с № 56!\"   ", "date": "2019.10.14", "title": " Добромира Тошева: Проблемите на хората в Тракия са в нашата платформа. Имаме решение с № 56!"}
{"url": "http://www.cross.bg/tzenite-zhilishtata-frank-1615453.html", "text": "/КРОСС/  София е на 19-о място в света и на девето място в Европа по ръст на цените на жилищата, показва индексът на консултантската компания Knight Frank за второто тримесечие, съобщава Между април и юни цените на жилищата в столицата са нараснали с 9,6% на годишна основа, сочат данните на компанията. Това поставя София след Утрехт в Холандия и преди френския град Лион в класацията на Knight Frank, която включва 150 града в света.Общо цените на жилищата в изследваните градове са нараснали средно с 3,5% през второто тримесечие на годината. Най-бързо растящият жилищен пазар в света е бил китайският град Сиан, където цените на жилищните имоти са се увеличили с 25,1%. Десетката се допълва от Будапеща (24,2%), Хидерабад (18,3%), Ахмедабад (15,3%), Ухан (14,6%), Санкт Петербург (14,6%), Порто (13,6%), Чунцин (12,1%), Загреб (11,4%) и Атина (11,2%).На другия полюс е Сидни, където цените на жилищата са намалели с 9,4%. Следват Дубай със спад от 9,3%, Мелбърн (-7,8%), Абу Даби (-7,5%), Делхи (-7,1%), Йерусалим (-5,5%), Дарвин (-5%), Ванкувър (-4,9%) и Абърдийн (-4,8%).Общо в 80% от градовете, включени в индекса на Knight Frank, цените на жилищата са нараснали през 12-те месеца до второто тримесечие, като повишението на нововъзникващите пазари достига 5,9%, а на развитите пазари - 2%.Като цяло индексът продължава да отчита по-нисък среден ръст спрямо върховото равнище от 6,7% в края на 2016 г. Knight Frank отбелязва, че растящата икономическа несигурност, политическите кризи и безпокойството за достъпността на жилищата понижават нагласите на основните жилищни пазари.В Европа цените на жилищата в Порто, Загреб и Атина  растат от ниска база и продължават да са под върховото им равнище преди финансовата криза. Knight Frank отбелязва растящата пропаст между градове в една и съща страна. Например, цените на жилищата в Уелингтън, Нова Зеландия, са нараснали с 9,1% на годишна основа, докато в Оукланд са намалели с 2,9%. Жилищата в Отава са поскъпнали с 6,3%, докато във Ванкувър са поевтинели с 4,9%. В Лион цените на жилищата са се повишили с 9,2% на годишна основа, а в Марсилия са нараснали само с 0,3%. Във Финикс жилищата са поскъпнали с 5,8%, а в Сиатъл са намалели с 1,3%.„Състоянието на местната икономика, противоположните пазарни цикли и в някои случаи по-затегнатите регулации на имотния пазар са факторите за тези различия. Редица големи градове се озовават на дъното на индекса през това тримесечие, включително Лондон, Ню Йорк, Оукланд, Рим, Дубай и Сидни\", казва Кейт Евърет-Алън, ръководител на изследванията на жилищните пазари в света в Knight Frank.„В много от тези градове секторът на луксозните имоти продължава да изпреварва традиционния пазар, а в други анализът на движението на цените през последното тримесечие показва, че темпът на понижаване започва да се забавя\", допълва тя.„Освен холандските градове, които се възстановяват след рязък спад през 2012 г., останалите пазари растат от ниска база и в редица случаи недостатъчното предлагане през последните години подлага на натиск цените, тъй като търсенето се засилва\", отбелязва Евърет-Алън.  ", "date": "2019.10.14", "title": "София е в топ 20 по най-бързо поскъпване на жилищата в света"}
{"url": "http://www.cross.bg/orban-viktor-karashoni-1615454.html", "text": "/КРОСС/ Унгарската опозиция спечели кметските избори в столицата Будапеща и нанесе тежък удар на премиера Виктор Орбан, съобщава БГНЕС.Това е първият електорален удар срещу националистическия премиер Виктор Орбан, откакто той дойде на власт през 2010 г.Кандидатът на левия център Гергели Карашони победи действащия кмет на столицата Ищван Тарлош. Тарлош бе на поста от 2010 г. и бе подкрепен от дясната партия Фидес на Виктор Орбан. Тази нощ той призна загубата си и поздрави 44-годишния Карашони по телефона.Карашони сравни победата си с тази на кмета на Истанбул, който спечели срещу кандидата на президента Таип Реджеп Ердоган.Това е първа победа на опозицията в Унгария от 2010 година насам. Според досегашните резултати противниците на режима на Виктор Орбан ще спечелят поне в 10 големи града.  ", "date": "2019.10.14", "title": "Партията на Орбан загуби Будапеща на кметските избори"}
{"url": "http://www.cross.bg/neostaryavashtata-igri-osmi-1615455.html", "text": "/КРОСС/ Гимнастичката от Узбекистан Оксана Чусовитина спечели квота за олимпийските игри в Токио през 2020 г.! Така тя ще участва на най-големия спортен форум на планетата за осми пореден път!Неостаряващата шампионка се представи на нужното ниво на световното първенство в Щутгарт и със сигурност ще бъде сред най-възрастните в Япония през следващата година.   ", "date": "2019.10.14", "title": "Неостаряващата Чусовитина отива на осми олимпийски игри"}
{"url": "http://www.cross.bg/izlozhbata-myzeii-istoricheski-1615456.html", "text": "/КРОСС/  Днес в Музея на народните художествени занаяти и приложните изкуства в Троян се открива изложбата „Луксът на XIX век\". Тя ще бъде представена от директора на Регионален исторически музей - Русе проф. Николай Ненов, който е и автор на концепцията. Изложбата включва част от експозицията „Дарени и спасени съкровища\" на Регионален исторически музей - Бургас.Увеличаващата се средна класа и силата на модните тенденции през XIX век извикват на живот фабрично производство на декоративни елементи от интериора - свещници, фигурки, съдове, мебели, скулптури. Широкият спектър от вкусове и качество поражда разнообразни форми и материали. Появяват се нови метални сплави, които заменят среброто и бронза. Това прави луксът и изкуството достъпни за широк слой граждани.Експонатите в изложбата всъщност са стандартно производство, поръчват се по каталог.Всекидневието се разгръща в четиринайсет теми - Пътешествия и сувенири, Времето у дома, Скулптура, Бронзът на бедните, Бронзови животни, Бюст, Интериор, Книги, Фотография, „Сребро\", Порцелан, Стъкло, Каталози със стоки. Експонират се часовници за камина, сервизи от кристал, порцелан и метал, свещници, огледала, кутии за бижута, подноси, скулптури. Представен е естетическия вкус на буржоазията в Европа.„Луксът на XIX век\" показва всекидневни предмети, заловени при опит за нелегален трафик от Регионална митническа дирекция - Бургас през 1996 и 2000 година, които чрез мобилната изложба се вкарват в обмен, осмислят се и се превръщат в наследство. ", "date": "2019.10.14", "title": "В Троян се открива изложбата „Луксът на XIX век\""}
{"url": "http://www.cross.bg/sityatziya-blizkite-lozenetz-1615458.html", "text": "/КРОСС/ В навечерието на Европейския ден на донорството в УМБАЛ „Св. Марина - Варна\" беше реализирана 13-тата за тази година донорска ситуация. Благодарение на решението на близките на изпаднал в мозъчна смърт 53-годишен мъж бяха дарени и трансплантирани органи на четирима души.В УБ „Лозенец\" успешно са присадени бъбреци на 58-годишна жена и 50-годишен мъж. Нова възможност да живее получи и 56-годишен мъж, на когото в същото лечебно заведение беше трансплантиран черен дроб.Поради липса на съвместимост с подходящ реципиент в България, сърцето е предложено по линия на Евротрансплант и е предоставено на нуждаещ се пациент от болница в Берлин, Германия.Екипът на Изпълнителна агенция „Медицински надзор\", който организира и координира донорската ситуация, изказва своите съболезнования и дълбока признателност към близките на донора.Изразяваме благодарност към работа на екипите от координатори и трансплантолози на УМБАЛ „Св. Марина-Варна\" и УБ „Лозенец\".", "date": "2019.10.14", "title": "Четирима получиха втори живот в навечерието на Европейския ден на донорството"}
{"url": "http://www.cross.bg/delchev-gotze-klyb-1615460.html", "text": "/КРОСС/ Град Гоце Делчев ще бъде домакин на информационната кампания „Бъди войник\" на 15 октомври. Събитието е включено и в поредицата прояви за отбелязване на 107 години от Освобождението на Неврокоп. Това е вторият град от Благоевградска област, в който кампанията гостува.От 15,30 ч. на площад „Гоце Делчев\" ще се проведе информационна борса за набиране на войници и матроси. В нея ще бъдат представени Сухопътните войски, Военновъздушните сили, Военноморските сили, Специалните сили, служба „Военна полиция\", Националната гвардейска част, Централното военно окръжие. Присъстващите ще могат да се запознаят с възможностите, условията и сроковете за кандидатстване и постъпване на служба в Българската армия. В информационната борса ще участват и представители на Националния военен университет (НВУ) „Васил Левски\" и на Висшето военноморско училище (ВВМУ) „Н. Й. Вапцаров\", които ще разясняват условията за прием и обучение във висшите военни училища.По същото време в района на площада ще бъдат разположени образци въоръжение, техника и оборудване от състава на Сухопътните войски и Служба „Военна полиция\".  На събитието в Гоце Делчев ще присъства заместник-командирът на Сухопътните войски бригаден генерал Валери Цолов. Той ще даде брифинг за представителите на медиите в 15,30 ч.  на мястото на събитието.От 17,30 ч. също на площад „Гоце Делчев\" ще започне концерт на формации към Военнния клуб в града и самодейци от Народно читалище „Просвета\". На сцената ще излязат група за автентичен фолклор към фолклорна формация „Форгулица\" от военно формирование 26400 - Бригадно командване - Благоевград, трио „Мегдана\" към  Военен клуб - Благоевград, изпълнители от танцов клуб „Пиринско злато\" към Военен клуб - Гоце Делчев, деца от школата към Неврокопският ансамбъл, денс формация „Олимпея\",  група  „Формейшън\" - село Огняново и танцова формация от село Дъбница.", "date": "2019.10.14", "title": "Град Гоце Делчев ще бъде домакин на кампанията „Бъди войник“"}
{"url": "http://www.cross.bg/iiotova-bulgariya-poslanik-1615461.html", "text": "/КРОСС/ Двустранните контакти между България и Франция и предизвикателствата пред Европейския съюз обсъдиха на среща на „Дондуков\" 2 вицепрезидентът Илияна Йотова и новият френски посланик Флоранс Робин. „При изпращането ми във Вашата страна президентът Макрон изтъкна отличните ни двустранни отношения\", посочи посланик Робин.Акцент в разговора бе развитието на сътрудничеството между България и Франция в областта на образованието и науката. Общо беше мнението, че качеството на образованието е определящо за цялостното развитие на личността, на обществото и на държавата.  Обсъден бе проблемът с обхващането в образователната система на деца от уязвими групи, както и нарушеният баланс между образованието и професионалните умения и изискванията на пазара на труда. Категорична бе общата позиция, че образованието трябва да работи заедно с бизнеса. Френският посланик изрази готовност за редица съвместни проекти с българската държава.Вицепрезидентът Йотова и посланик Робин бяха единодушни, че са необходими повече инвестиции в науката и трябва да се развие интересът на младите към нея.На срещата бе обсъдена и бъдещата Европейска комисия. Илияна Йотова подчерта, че тя трябва да бъде съставена от силни, смели и отговорни хора, които да предлагат работещи решения на кризите в Европа. „За съжаление, предишната ЕК не можа да свърши почти нищо по мигрантския въпрос, а той днес тежи с нова сила\", посочи вицепрезидентът.Илияна Йотова изтъкна двойните стандарти като един от основните проблеми в ЕС и отбеляза като пример неприемането на България в Шенген по политически, а не технически съображения. „Проявата на тези двойни стандарти потъпква вярата на нашите граждани в обединена Европа, в общи европейски ценности\", каза вицепрезидентът, като подчерта, че България е доказал се лоялен партньор и гарант за сигурността на Балканския регион, а и на целия Европейски съюз като негова външна граница. ", "date": "2019.10.14", "title": "Вицепрезидентът Йотова обсъди двустранните ни отношения с новия френски посланик в България"}
{"url": "http://www.cross.bg/tollpass-ystroiistvo-avtomobili-1615442.html", "text": "/КРОСС/  \"Интелигентни трафик системи\" АД представя на собствениците на тежкотовaрни автомобили и автобуси бордово устройство, което да използват при старта на тол системата.Бордовото устройство TollPass OBU e сертифицирано за автоматичен толинг. То ще предава данни в реално време и ще отчита дължимите такси автоматично.TollPass OBU е решение за транспортните компании, които ежедневно осъществяват доставки или превоз на пътници. Заедно с тол платформата за регистрация и мониторинг  ще осигурят цялостно решение за тол таксуване.Предимствaтa на бордовото устройство TollPass са сигурност, точност и удобство при работа. Не изисква специализиран монтаж и се захранва от запалката на автомобила. Менюто е на български език и дава възможност шофьорът да сменя броят оси на автомобила, което е изискване според българската нормативна уредба.TollPass бордово устройство предава данни в реално време, което позволява на собствениците на тежкотоварни автомобили и автобуси да упражняват непрекъснат контрол над превозните си средства.Софтуерът на TollPass OBU се обновява дистанционно и на устройството се получават функционални съобщения, които дават обратна връзка и информация на шофьорите.До официалния старт на електронното тол таксуване на автомобили над 3.5 тона електронните винетки остават валидни за всички превозни средства -. ", "date": "2019.10.14", "title": "\"Интелигентни Трафик Системи\" АД представя бордовите си устройства"}
{"url": "http://www.cross.bg/tzigari-elektronni-geshanova-1615444.html", "text": "/КРОСС/ Електронните цигари стават все по-модерни у нас. Вече се появиха първите сигнали и официални данни за загинали хора.19 вече са починалите от белодробни заболявания, свързани с употребата на електронни цигари в Съединените щати.Американските центрове за контрол и превенция на заболяванията, предупреждават за над хиляда души с белодробни проблеми. Случаите са регистрирани в 48 щата. 80% от заболелите са под 35-годишна възраст, а 16% дори са непълнолетни. Затова продажбата на електронни цигари вече е забранена в щатите Мичиган и Масачузетс.Примерът им последва и Индия. В Европа на път да го направи е Холандия. Потвърдени са 530 случая на заболявания в САЩ, вероятно предизвикани от пушене на електронни цигари. Новата епидемия покосява главно млади хора. Две трети от заболелите са на възраст между 18 и 34 години.Според официалните данни смъртните случаи в САЩ са вече 26, а не 19. Всички щати са ангажирани, освен Аляска. Броят на болните е вече над 1300 души. По 200 нови случая има всяка седмица, смъртните случаи също се увеличават. Американските лекари казват, че това е едно мистериозно увреждане на белите дробове, което се наблюдава.Те не са подготвени да реагират адекватно на тези увреждания, обясни в сутрешния блок на БТВ „Тази сутрин\" д-р Гергана Гешанова от коалиция \"Без тютюнев дим\".Пенчо Бояджиев е търговски мениджър на компания за внос на вейпинг продукти. Той внася такива цигари от почти осем години.По думите му в България потребителите на електронни цигари са около 50 000. Властите в САЩ имат информация откъде са проблемите, свързани с вейпинга. Общото между всички е, че в над 80% от случаите това се дължи на употребата на забранени наркотични вещества - тетрахидрокабинол. Регулацията в Европа забранява използването на тази съставка в електронните цигари. В САЩ обаче тя е разрешена за медицински цели, поясни Бояджиев.Още преди три години с европейска директива за тютюневите изделия са вкарани в регулация електронните цигари и течностите.Д-р Гешанова обаче не се съгласи с това твърдение и обясни, че в над 15% от случаите смърт е настъпила при хора, които никога не са използвали това вещество. Тя допълни, че дори и да няма тетрахидрокабинол в течността, тя вреди на здравето. СЗО е категорична, че трябва да се натрупа много по-голям опит, за да се каже със сигурност дали количествата са по-малки, кое липсва и как се отразява тази липса. Не можем да кажем със сигурност, че те са по-безвредни, допълни д-р Гешанова.В България също се произвеждат течности за електронни цигари. Трите най-големи фирми са в Пловдив и София. За тях е сигурно, че техните продукти са сертифицирани и отговарят на всички изисквания, поясни Пенчо Бояджиев.У нас тази европейска директива се изпълнява стриктно, въпреки че Министерството на икономиката нямат свой контролен орган, който да провери дали наистина е така. Те приемат на доверие това, което им се даде. Дано то да е добросъвестно направено, допълни д-р Гергана Гешанова.", "date": "2019.10.14", "title": "Какви рискове крият електронните цигари?"}
{"url": "http://www.cross.bg/stadiona-zaradi-stadion-1615441.html", "text": "/КРОСС/ Столичната дирекция на вътрешните работи предприема засилени мерки за сигурност заради предстоящия мач между България и Англия .Двубоят от квалификациите за Евро 2020 е тази вечер от 21.45 часа на Националния стадион „Васил Левски\".Преди, по време и след провеждане на футболната среща полицейските служители ще следят за опазването на обществения ред и за недопускането на инциденти . Хора във видимо нетрезво състояние няма да бъдат допускани до стадиона. Полицията приканва зрителите да се възползват и от по-ранното отваряне на стадиона, за да няма струпване по входовете в последните минути преди срещата. Националният стадион ще бъде частично затворен в някои сектори заради наказание за расизъм, наложено от УЕФА.По време на двубоя ще има и допълнителни наблюдатели, които ще следят за нови случаи на дискриминация. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. Двубоят ще доведе и до промени в движението в центъра на София. Между 17:00 и 24:00 часа се забранява паркирането при сектор Г на стадион „Васил Левски\", а от 8:00 часа сутринта - на моста пред стадиона.", "date": "2019.10.14", "title": "Засилени мерки за сигурност заради футболната среща между България и Англия"}
{"url": "http://www.cross.bg/consento-platforma-zdraveopazvane-1615457.html", "text": "/КРОСС/ Consento е името на иновативна българска платформа за е-здравеопазване, която беше представена официално на провелия се на 11 и 12 октомври в Парк хотел Стара Загора VIII Национален конгрес на пациентските организации. Събитието беше под надслов „Бъдещето на общинското здравеопазване\", а основен акцент бяха перспективите пред общинското здравеопазване, различните негови модели здравеопазване за осигуряване на по-всеобхватна и по-качествена грижа за пациентите, реализираните ефективни и действащи практики на местно ниво, както от страна на местната власт, така и от активните пациентски организации, работещите чужди модели в областта и възможностите за насърчаване на донорството, трансплантациите, скрининговите изследвания и др.Здравната платформа Consento обхваща всички необходими функции за улеснявне на комуникацията между лекар и пациент. Достъпна е както през уеб интерфейс, така и за най-популярните смартфони. Нейният екип си е поставил за цел да направи качествените медицински услуги по-достъпни, използвайки предимствата на новите технологии.Consento се включи в първия ден от конгреса, в сесията посветена на добри практики от чужбина и тенденции в грижата за общността. В презентацията си д-р Бранимир Радуилов, представляващ Consento в ролята на експерт, представи резултатите от European Health Consumer Index 2019 година. От тях се вижда стремителното изкачване на предни позиции на Сърбия и Северна Македония, благодарение на въвеждането на електронна система за запазване на часове за преглед. Той описа и възможностите на Consento в сферата на дигитализиране на здравеопазването чрез иновации като телемедицина, електронно здравно досие, запазване на час онлайн и през специализиран медицински кол център и други инструменти, които подобряват комуникацията между лекар и пациент и превръщат пациента в активен участник в грижата за собственото му здраве.Участниците в сесията зададоха множество въпроси, свързани с достъпността на новите технологии за част от населението, затруднения избор на точния специалист за конкретно тяхно състояние и неяснотите относно това кой следва да играе ролята на координатор и да насочва пътя на пациента през здравната система. ", "date": "2019.10.14", "title": "Представиха българската платформа за е-здравеопазване Consento "}
{"url": "http://www.cross.bg/vultzi-tyka-hora-1615443.html", "text": "/КРОСС/ Почти всеки ден хищниците изяждат домашните животни, а местните хора не могат да се справят с нашествието. В селото са притеснени, че наред с крави, овце и кози, вълците може да посегнат и на хора. Често те са сами в гората събират дърва за зимата, макар да знаят, че зад дървета и храсти често ги наблюдават огромни вълци. „Големи животни, по 70-80кг има. Големи са, стари и големи вълци\", споделя Христо, местен жител, пред Нова ТВ.Онзи ден тука в гората  по нивата с овцете. Дъжд валеше и вълка скача върху тях по и едно яре отнесе и една овца тука хванахме, отече тя. Изплаших се и аз. Голям беше, каза Вангел Махлелиев.Нападения срещу хора още няма. Но местните се страхуват, защото вълците слизат в селото гладни и стръвни. Разпраха стоката на хората, овци, кози, всичко изядоха, коментира Паца Терзийска.Козарче има тука едно, всеки ден му взимат по една коза, вълци има. И на много, и на много правят беля, през ден правят беля. Е тука на говедаря, на Вальо, разбираш удавиха кучето на кошарата дома има вълци, споделя още Христо.Ловни дружинки в Раздол има, но успехът в улова не е голям. За миналата година е отстрелян само един хищник. ", "date": "2019.10.14", "title": "Вълци тормозят цяло село, местните се страхуват за живота си"}
{"url": "http://www.cross.bg/manolova-zayavi-dopulni-1615445.html", "text": "/КРОСС/ На хората им е писнало от голи обещания, те искат конкретни действия и това е една от причините да се кандидатирам за кмет на София. Това каза в сутрешния блок на БНТ кандидатът за кмет на столицата Мая Манолова.Като минем през неизпълнените обещания за детска градина за всяко дете, наличието на канализация в столицата - част от най-скъпите квартали в града са без такава, като се погледне състоянието на тротоарите, които всеки път се обещава да се оправят - много неща се обещават преди избори, но реално не се изпълняват, допълни тя.Фандъкова е обещала на най-скъпите райони Драгалевци, Бояна, Княжево, Симеоново до 2017-2018 година да е изградена каналиация и ангажиментът не е изпълнен. Хората живеят на септични ями. Вчера бях в северните райони, там е по същия начин. Това заяви независимият кандидат за кмет на София Мая Манолова. Нищо не е започнало, всичко е на фаза прединвестиционни проекти и проучвания, обясни тя.Според Манолова този проблем е жизненоважен и трябва да се реши преди финала на програмния период, който е до 2020 година, плюс три години. Ако няма възможности за европари поради различни пречки и пропуски, това трябва да се каже честно и ясно на жителите, както и да се обясни в какви срокове и стъпки може да се направи без европрограма, категорична е тя.Относно презастрояването на столицата, Манолова заяви, че моделът, по който се управлява София досега е изчерпан, а и сбъркан чрез политиката на управлението да сгъстява строителството и да я задъхва. Тя представи своята идея за създаването на Северен град, като се започне от инфраструктура довеждаща до кварталите, а след това и създаването на административен център в летището на Доброславци.Това е шанс за младите и активните да се реализират и да си направят свой дом, което да ги стимулира да раждат повече деца, заяви Манолова и допълни, че идеята е в този град строителството да е нискоетажно и еднофамилно. Проблемите на хората не могат да бъдат замитани, категорична е тя.Гражданският кандидат допълни, че е поела ангажимент да върне Витоша на гражданите, защото в момента планината е заложник на икономически интереси и на безхаберието на Столичната община. Ще върнем достъпа до Витоша с лифтове и с автобуси, ще направим отново планината място за спорт на децата. Предвиждам със спортните клубове, с туристическите клубове да направим проект как я връщаме като място за спорт, възстановяваме занемарените влекове, възстановяваме ученическите писти, даваме по пет безплатни урока по ски за всяко дете, представи тя идеите си за възстановяване на планината Витоша като целогодишно място за спорт.Работата по най-горещите теми е неглежирана и не се върши, заяви още Манолова.Хората в Банкя си искат банята, вчера бях там. Искат минералните извори, искат старата слава на София с минералните извори, обясни още тя и допълни, че минералните извори, баните, посегателството над Централната минерална баня и проблемите с концесиите на минералната баня в Банкя са сред проблемите, за които хората често споделят. ", "date": "2019.10.14", "title": "Мая Манолова: На хората им е писнало от голи обещания, те искат конкретни действия"}
{"url": "http://www.cross.bg/chasa-signal-kostenetz-1615446.html", "text": "/КРОСС/ Около 20.44 часа на 13 октомври на тел.112 бил подаден сигнал за скандал пред частен адрес в Костенец.Няколко минути по- късно постъпил нов сигнал за мъж в безпомощно състояние, лежащ пред същия адрес. При огледа е констатирана смъртта на 34- годишния, а по тялото му са установени множество прободни рани.След незабавни оперативно- издирвателни действия на криминалистите от ОДМВР- София съвместно с колегите им от сектор „Престъпления против личността\" в ГДНП, като съпричастни към тежкото престъпление са задържани за срок до 24 часа двама - мъж и жена от същия град.По случая е образувано досъдебно производство по чл. 115 от НК. Действията по разследването продължават под наблюдението на Софийска окръжна прокуратура. Предстои материалите да бъдат докладвани в съда в оглед вземане на постоянна мярка за неотклонение на извършителите. ", "date": "2019.10.14", "title": "Двама са задържани за извършено тежко криминално престъпление в Костенец"}
{"url": "http://www.cross.bg/ninova-kazanluk-petrov-1615447.html", "text": "/КРОСС/Председателят на БСП Корнелия Нинова посети Казанлък, за да подкрепи кандидата за кмет, издигнат от левицата - Стоян Петров, листата за общински съветници и кандидатите за кметове на населени места. \"Поздравявам ви за всичко, което правехте като опозиция  в годините на  управление на ГЕРБ в общината. Ще изтъкна само едно - благодарение на вас, беше спасена Равда от продажба и обслужване на задкулисни интереси. Така показахте, че няма да допуснете разграбване на общинската собственост и знам, че ще продължавате да пазите интересите на съгражданите си\", заяви Нинова.  Тя продължи, че кандидатът на БСП Стоян Петров е човек, завършил военноморското училище, капитан трети ранг, човек, който никога не се е докосвал до политиката, до обществена поръчка. \"Той е почтен професионалист, отдаден на вас. Предлагаме ви личност, чийто живот е отдаден на честта и достойнството\", каза още председателят на левицата. Тя изрази подкрепа и за листата за общински съветници и подчерта, че тя е съчетание на много опитни и много млади хора, а средната възраст е 39 години. \"Това е един от резултатите на промяна в партията. В цялата страна имаме над 500 млади хора кандидати за кметове и общински съветници\", подчерта Нинова. Тя обясни нуждата от промяна и в Казанлък - общината се управлява задкулисно, правят се ремонти на ремонтите, не се прави социална политика. \"Има потенциал за промяна, а единствената пречка е страхът - страхът да изкажеш мнение, да критикуваш властта, дори да бъдеш днес тук. Нека помогнем на всеки да бъде свободен човек\", завърши Нинова.\"Време е за промяна. Няма друга по-силна кауза от тази- да върнем Казанлък на казанлъчани\", заяви председателят на общинската администрация на БСП Румяна Друмева. Кандидатът за кмет Стоян Петров подчерта, че е приел да бъда кмет от най-голямата партия в България- БСП, защото е обединена и отворена за по-широк кръг от хора. \"Не приемам модела на управление на Казанлък - еднолични решения, липса на професионалисти. Управляващите искат да ги слушаме, но забравиха да ни чуват. Искат да виждаме свършеното, но забравиха да ни гледат в очите. Не приемам разделението в обществото. Знам кой съм, какво мога и всичко можем да постигнем, ако сме заедно\", каза още Петров.", "date": "2019.10.14", "title": "Корнелия Нинова: Над 500 млади хора са част от нашите кандидати "}
{"url": "http://www.cross.bg/voda-rezhim-lyato-1615448.html", "text": "/КРОСС/ Жители на пловдивското село Стрелци ни изпратиха клип, с който алармират, че от чешмите им тече мътна и кална вода. Според твърденията им, това не е единичен случай, а системен проблем. дори с възмущение ни пишат \"Цяло лято бяхме на режим, а в момента е предизборна кал\". Тази сутрин жителите на стрелци се събират на протест.В селото живеят около 600 души. Проблемът с питейната вода там бил от години, но от три месеца ситуацията е критична, казват местни жители. Селото ни е голямо, хубаво. Имаме две предприятия, магазини, кафенета. Много хора, млади майки и училище. Нямаме информация какво се случва. Цяло лято имахме нерегламентиран режим - има вода, няма вода, разказва жена от Стрелци.Калната вода е потекла от чешмите на местните жители в четвъртък. Преди 3 години те писали писмо до омбудсмана, с което информират обществения защитник за проблема. Обикновено от ВиК им обяснявали, че има проблем или режим. Обещавали да сменят филтъра. Хората се страхуват да не тръгне зараза.Миналата година от ВиК - Пловдив получихме хидрогеоложки доклад, в който са изследвали какво количество вода може да се добива в района. Това доведе до решение на Общинския съвет да придобием един имот, който се намира в близост до резервоара. Той е с обем 150 кв. м. В имота се предвижда да заработи сондаж, обясни Борис Гърков от Община Брезово.А от ВиК обещаха до седмица в селото да има чиста питейна вода. ", "date": "2019.10.14", "title": "Жители на пловдивско село излизат на протест"}
{"url": "http://www.cross.bg/konstantinov-izbori-mihail-1615449.html", "text": "/КРОСС/ Две седмици остават до местните избори. В студиото на Сутрешния блок на БНТ проф. Михаил Константинов заяви, че към момента подготовката на изборите върви много добре. По думите на проф. Константинов местните избори са най-сложните за изпълнение. По думите му ако трябва да се класифицират, най-лесни за подготовка са изборите за президент, след тях са европейските, парламентарните и като най-трудни остават местните. Той обясни, че от 2015 година насам има усложнение в подготовката на местни избори, защото има по-висок брой кандидати, както и преференции, които допълнително усложняват подготовката.Най-слабото звено при подготовката на избори е слабата подготовка на секционно-избирателните секции. Константинов припомни и ситуацията от преди 4 години в зала Арена Армеец, като се надява подобни ситуации да не се повторят тази година. Очаква се ЦИК да въведе онлайн примерни протоколи, които да служат като упражнение за секционните служители.Михаил Константинов коментира и местата, в които ще се приемат протоколите. Той заяви, че въпреки че ще се приемат бюлетините само в зала Арена Армеец, те ще се предават на три отделни места вътре в залата, като се надява това да улесни процедурата.Към момента се очаква обучението да се извършва електронно, чрез предварително попълване на бюлетини. Все още няма вписан в закона метод за обучение чрез мобилно приложение. Проф. Михаил Константинов заяви също, че няма опасност компютрите на информационното обслужване да бъдат хакнати, защото са изолирани. При предходните избори е имало хакерска атака срещу сайтовете на редица институции, но тези атаки не са позволили проникване в самите системи.Според Константинов квадратчето в бюлетините \"Не подкрепям никого\" няма никакво значение, и че според него \"гласът\" е празен. Той обясни, че реалните гласоподаватели в страната са 5 800 000 души, но по списъците на ЦИК те са 6 200 000, което ще доведе до обявяване на по-ниска избирателна активност, дори ако реалните цифри показват обратното. Избирателните комисии са сформирани от различни политически сили, като секциите трябва да се саморегулират. По думите на Константинов в страната има над 2000 избирателни комисии, в които наблюдателите нямат възможност да проверят. Михаил Константинов каза още, че най-много се търгува с гласове при местните избори, защото няколко гласа могат да променят хода на вота. Той призова властите да глобяват и да арестуват нарушителите и допълни, че най-активна е продажбата на гласове в малките населени места.", "date": "2019.10.14", "title": "Проф. Михаил Константинов: Местните избори са най-сложните за изпълнение"}
{"url": "http://www.cross.bg/vladov-donorite-donorstvoto-1615450.html", "text": "/КРОСС/ В Световния ден на донорството България беше поставена на последно място по извършени трансплантации от всички европейски държави. В същото време над 1000 души чакат за трансплантация, за да получат нов шанс за живот. Репортерът Бояна Черганов  разговаря по темата с проф. д-р Никола Владов от ВМА. Според него Денят на донорството е важен, защото се отдава почит към всички донори, които по думите му са извършили високохуманен акт. В клиниката, в която работи, донорите са увековечени на \"дървото на живота\". Проф. Владов заяви, че въпреки че страната ни изостава от другите европейски държави, \"дървото на живота\" продължава да нараства. Той обясни още, че продължават да се търсят начини, за да се увеличат донорите в страната, като се преминава към живи донори, кръстосано донорство, домино трансплантации и др. Самият процес по донорство изисква много работа, като се очаква в страната програмата за донорството да стартира скоро. Чрез нея се ще се увеличат донорите и ще се насърчи процеса.Според проф. д-р Владов пробойните в системата е подготовката и организацията на донорския процес. По думите му в страната има достатъчно добри специалисти. При всеки старт на донорски програми има известно забавяне, но Владов успокои, че е нормално и подобно забавяне при стартирането на програмите има и в други държави. Според него България ще се изкачи в класацията, след като заработи програмата за насърчаване на донорите.Днес ще бъдат добавени нови листенца към \"дървото на живота\", като ще се извърши церемония, която да почете всички, които са дарили орган и са спасили човешки живот.", "date": "2019.10.14", "title": "Проф. д-р Никола Владов: Денят на донорството е важен"}
{"url": "http://www.cross.bg/nepal-kitaii-vizitata-1615433.html", "text": "/КРОСС/ Китай и Непал заявиха вчера, че започва нова ера в отношенията им след визитата в Непал на китайския президент Си Цзинпин, предаде Франс прес. Президентът Си обеща железопътна линия и тунел между двете държави, предаде БТА. Китайският лидер обяви, по време на дискусиите с непалската президентка Бидхя Деви Бхандари, предоставянето на помощ от 3,5 милиарда юана (493 милиона долара) за периода 2020-2022 г. с цел \"подобряване на жизненото равнище на непалския народ\", заяви високопоставен непалски служител. Всичко, което трябва да знаете за: Местни избори 2019 В общо изявление за медиите двете страни заявиха, че визитата на Си \"е признак за началото на нова ера в отношенията между Непал и Китай и представлява важен етап в историята на приятелското им сътрудничество\". Си Цзинпин бе първият китайски ръководител, посетил Непал, от 23 години насам, отбелязва Франс прес. По време на визитата на китайския президент бяха подписани най-малко 15 споразумения, едно от които за проучване на възможността за трансгранична железопътна линия, която да свърже Китай с Индия през Непал. Проучване ще бъде направено и на възможността за построяване на тунел, който да свързва Китай с непалската столица Катманду. Очаква се също така реализацията на проекти за ремонт на съществуващи пътища. Китай и Непал искат също така да задълбочат сътрудничеството си в сферата на водноелектрическите централи, сигурността, търговията и образованието. Въпреки че Индия традиционно е най-важният съюзник на Непал, Китай засили наскоро присъствието си в хималайската страна, предоставяйки милиони долари за построяване на пътища и водноелектрически централи, отбелязва Франс прес.", "date": "2019.10.14", "title": "Китайският президент обеща железопътна линия и тунел между Непал и Китай "}
{"url": "http://www.cross.bg/lenta-dvizhenieto-osushtestvyava-1615434.html", "text": "/КРОСС/ До 18 ч. днес движението от км 27 до км 28 на АМ \"Хемус\" в посока Варна  се осъществява в една лента поради ремонт на пътната настилка. Ограничено е движението по активната лента, трафикът преминава по изпреварващата лента.", "date": "2019.10.14", "title": "Движението на АМ \"Хемус\" се осъществява в една лента"}
{"url": "http://www.cross.bg/detza-detzata-problemut-1615420.html", "text": "/КРОСС/ Протест в столична детска градина заради липса на достатъчно пространство, в което да се обучават и да играят децата. Родители са недоволни, че заради ремонт в групите има деца над капацитета на помещенията, а 90 деца са настанени в салоните за музика и физическо.  Според родителите повече от 170 деца от 124 ЦДГ \"Бърборино\" са настанени в помещение за 65 деца. Там има и група с деца с диабет. Родителите разказаха още, че децата спят на матраци на пода, седят на възглавници отново на пода. Директорката на детската градина Теменужка Димитрова заяви, че за всяко дете има легло. Заради ремонта децата са разпределени в четири групи. Според председателя на родителското настоятелство проблемът се преекспонира. Той не отрече, че децата са в по-големи групи, но по думите му те се чувстват комфортно. Родителите обаче възразиха и не се съгласиха с това твърдение. Те настояват проблемът да бъде решен.", "date": "2019.10.14", "title": "Родители на деца от 124 ЦДГ \"Бърборино\" протестират"}
{"url": "http://www.cross.bg/nyyk-grenlandiya-ostrova-1615435.html", "text": "/КРОСС/ Ларс Барсалей Педерсен купил апартамент от 120 кв. м едва миналата година, като платил около 368 300 долара. Когато го обявил за продажба това лято, успял да го продаде за по-малко от два месеца за около 44 200 долара повече спрямо сумата, която платил за него, пише Wall Street Journal. „Пазарът наистина полудя. Има огромен недостиг на апартаменти и на всичко, в което човек може да живее. Всичко, което може да се продаде, ще се продаде независимо от състоянието му\", казва Педерсен.Бързо поскъпващият пазар, за който той говори, не е Лондон или Ню Йорк, а отдалеченият арктически остров Гренладия, където бързо растящата столица Нуук (население от 18 хил. души) има процъфтяващ имотен пазар. Цените може да станат още по-високи благодарение на изненадващото попадане на Гренландия под светлините на прожекторите вследствие на коментарите на американския президент Доналд Тръмп, че иска да купи острова, който е автономна територия в кралство Дания. Въпреки че много жители на Гренландия и на Дания първоначално се разгневиха, местни брокери на недвижими имоти и туроператори казват, че генерираното от Тръмп внимание е довело до увеличаване на запитванията от чужденци, които имали интерес да посетят острова или да купят жилища.Ларсерак Егеде, собственик на имотна компания в Нуук, казва, че компанията му обикновено получава по едно-две запитвания от потенциални чуждестранни купувачи на година, но в седмицата след изказването на Тръмп получил около десет запитвания. Един купувач от Лондон се обаждал няколко пъти, за да пита за цените в Нуук и бил шокиран колко са високи, разказва Егеде. „Оттогава не се е обаждал\", допълва собственикът на имотна компания, който прекарва уикендите си в лов на северни елени. Егеде казва, че обявените за продажба имоти от компанията му обичайно се продават за около месец, като най-привлекателните жилища намирали купувач за един ден или няколко часа, често още преди да се озоват на сайта му.Ожесточеното наддаване е нещо обичайно. „Продаваме апартаменти по-бързо, отколкото ги обявяваме\", казва той и изчислява, че цените са нараснали с между 5% и 10% през последните пет години. Инвеститорите, които се изкушават да закупят имот в Гренландия, откриват, че трябва да се справят със значителни предизвикателства. За начало земята е колективна собственост и не може да бъде закупувана от отделни хора, така че за строителството на жилище се изисква разрешение от общината. Гренландия е най-големият остров и най-рядконаселената територия в света, като близо 56 хил. души споделят малко над 2 166 000 кв. км. Мнозинството жители са потомци на ескимосите инуити. В някои части на острова слънцето не изгрява месеци наред през зимата. По-голямата част от острова е обвит от постоянен лед. В крайбрежните зони планинският и скалист терен затруднява и оскъпява строителството. Разделени от лед и фиорди, градовете и селата на острова, в някои от които живеят под 50 души, са достижими само с лодка, самолет или кучешки впряг. Гренландия има само едно голямо международно летище „по средата на нищото\", казва Клаус Георг Хансен, жител на Нуук, който изучава гренландското общество.Той казва, че са планирани още две нови международни летища в Нуук и в Илулисат и местните жители се надяват, че това ще стимулира туризма на острова. След Втората световна война много гренландци започват да живеят в субсидирани апартаменти, които са собственост или на правителството, или на работодателите им, и мнозина продължават да живеят в такива жилища. Правителството е най-големият работодател на острова, а сред другите големи индустрии са риболовът и туризмът. Повечето хора в градовете живеят в жилищни сгради, които в Нуук стигат до около 12 етажа. Закупуването или строителството на еднофамални жилища обаче стават все по-популярно. Поради липсата на частни имоти няма огради между къщите и технически дори обособяването на градина изисква разрешение. Въпреки тези неудобства в Нуук цените отбелязват силен ръст, който се дължи главно на факта, че хората напускат малките градове в търсене на по-добра работа и възможности за образование в градовете. Предлаганите имоти в Airbnb също са нараснали значително през последните години в Гренландия, допринасяйки за по-високите цени, казват брокери. Говорител на Airbnb не е съгласен: „Твърдението, че 200-те обяви в Airbnb от Гренландия влияят на достъпността на жилищата е подвеждащо и неправилно\".Най-скъпото жилище, продадено в Нуук до момента, е намерило купувач за 1,25 млн. долара през 2018 г., казва Егеде, който управлявал трансакцията. Това била къща с площ от 362 кв. м с висококачествено строителство и гледка към морето в привлекателен квартал близо до центъра на Нуук. Извън големите градове обаче картината е различна. Все повече къщи в отдалечените села пустеят, тъй като местните жители напускат. Когато чуждестранни купувачи питат за жилища в по-малки градове на Гренландия, те често са обезкуражени от логистиката. Миналата година агентът по недвижими имоти Кенет Мортенсен получил запитване от англичанин, който искал да купи къща в отдалечено село с около 300 жители, която да използва за плаване с приятели. Той променил решението си, след като разбрал, че стигането до града с лодка е възможно само през лятото. През останалото време трябвало да лети от Исландия, когато позволява времето, да каца на чакълеста писта и след това да взема хеликоптер. „Той наистина искаше да има къща там, но в крайна сметка каза не. Стигането до там беше твърде трудно\", спомня си Мортенсен.", "date": "2019.10.14", "title": "Желанието на Тръмп да купи Гренландия нажежава жилищния пазар на острова"}
{"url": "http://www.cross.bg/dete-sigyrnost-petkov-1615436.html", "text": "/КРОСС/ За съжаление това е един от многобройните случаи на изоставено дете. Общата бройка за миналата година е над 1 000. Детето веднага е настанено в социален дом и са положени всички грижи за него. Със сигурност усилията на социалните работници ще бъдат насочени към връщането на детето на родителите или близкия му семеен кръг. Това е първото нещо, което се прави, защото за едно дете е най-добре да расте в своя близък семеен кръг. Това каза в сутрешния блок на БТВ „Тази сутрин\" социалният министър Бисер Петков, който коментира инцидента с изоставено дете в столичния квартал \"Люлин\" и истерията в Сливен. Моята информация е, че родителите са посетили социалната служба в \"Люлин\" предишния ден. Не съм запознат с всички подробности, но знам със сигурност, че преди да бъдат идентифицирани те са си тръгнали. Явно се е появил някакъв страх, съмнения. Със сигурност това дете занапред ще бъде поставено под по-специално наблюдение. Социалните работници ще преценят дали детето ще бъде върнато на родителите или в близкия му семеен кръг. Знам, че бабата е изявила желание да гледа детето. Със сигурност най-доброто за едно дете е да расте в близкия си семеен кръг, повтори министър Петков.Данните за миналата година показват че над 3 000 деца са изведени от биологичното им семейства. Над 1/3 от тези случаи е заради изоставяне. Другите са заради застрашаване живота и здравето на детето. Категорично искам да обясня, че всичките причини за извеждане на дете от семейството са ясно разписани в закона. Няма абсолютно никакво завишаване на правомощията на социалните работници. Всяко едно решение за извеждане на дете от биологичното му семейство подлежи на съдебно решение. Социалните не могат сами да извеждат деца. Съдът трябва да потвърди това. След като се изведе едно дете, първо се търси възможност то да бъде настатнено в близък семеен кръг. Следващата стъпка е приемни родители и последната стъпка е настаняване в социални институции, защото знаете, че вече вървим закриване на социалните домове за деца, коментира социалният министър.За съжаление много хора повярваха на неистините, че ще се отнемат деца. Стратегия за детето трябва да има, но заради острата съпротива срещу този проект такава няма. Трябва да водим нормален разговор. Нашата система работи, но за съжаление има опити тя да се разруши. Със сигурност нашата система има нужда от подобрение, но всичко трябва да се случи в един нормален дебат без лъжи и истерии, категоричен бе Бисер Петков.Социалният министър коментира и предстоящите увеличения на пенсии и заплати. Повишението на пенсиите ще продължи да става по швейцарското правило. Новото е, че то вече ще действа в чист вид. Всички пенсии отпуснати до края на тази година ще бъдат осъвременени от 1 юли догодина. На база на показателите и предложенията в Закона за бюджета на ДОО може да говорим за средно увеличение с 6,6% на пенсиите. Средната пенсия ще нарасне с повече от 30 лева. Сега тя е 381 сега и ще стане над 420 лева. Ще се предложи минималната работна заплата от 1 януари догодина да стане 610 лева. Това е ангажимент, който правителството е поел и изпълнява. Предвиждаме и увеличаване на заплатите в бюджетния сектор с 10%, разкри Бисер Петков. ", "date": "2019.10.14", "title": "Бисер Петков: Миналата година над 3 000 деца са изведени от биологичните им семейства"}
{"url": "http://www.cross.bg/siriiiskata-siriiiskite-armiya-1615437.html", "text": "/КРОСС/ Сирийските кюрди съобщиха, че са постигнали споразумение с Дамаск за разполагане на сирийската армия близо до границата с Турция, съобщи Франс прес. \"За да отговорим на турската агресия и да ? сложим край, сключихме споразумение със сирийското правителство армията да се разположи по протежение на турско-сирийската граница с цел да бъдат подкрепени Сирийските демократични сили (СДС)\", заяви в комюнике кюрдската администрация в Северна Сирия. От комюникето става ясно, че освен да окаже подкрепа на СДС, към сирийската армия е отправен апел да освободи всички селища, завзети от турските сили и техните съюзници. Сирийската държавна агенция САНА заяви по-рано, че сирийската армия изпраща войски в Северна Сирия, които да се противопоставят на турската офанзива.", "date": "2019.10.14", "title": "Сирийските кюрди разполагат армията си до границата с Турция "}
{"url": "http://www.cross.bg/zheleznitzite-bulgariya-godini-1615424.html", "text": "/КРОСС/ В конкуренция с рейсовете железниците ще возят до шест града с 20 минути по-бързо. От средата на декември, когато влиза в сила новият график за движение, пътниците ще стигат ускорено до Пловдив, Стара Загора, Бургас, Варна, Благоевград и Горна Оряховица.В опит да увеличи приходите ръководството на железниците е принудено и да осигури по-добро обслужване на пътниците. Затова при част от влаковете, в които се возят най-много пътници, ще се намали времето за пътуване. Но липсата на 20 локомотива ще продължава да пречи за изпълнение на разписанието и БДЖ ще влезе на куц крак в новия график, който ще влезе в сила от 15 декември. От 20 дни има спиране на влаковете със слаб пътникопоток, но те ще бъдат възстановени от 20 октомври, обещават шефовете на железниците. Няма кадрова криза с машинистите, смята ръководството на „Холдинг БДЖ\".В товарните превози работят 545, а 947 са машинистите в пътническите, от които са напуснали 32-ма за няколко месеца. Натоварването им е голямо заради лоши разчети на нарядите, които ще бъдат оптимизирани. Така ще намалее извънредният им труд, но ще повлияе и на възнаграждението им, което в момента е 1500 лева на месец, обясни изпълнителният директор на холдинга инж. Никола Василев. Сред проблемите пред железниците са недостигът на части за ремонт, които не са поръчвани три години.В момента има локомотиви, които престояват над 200 дни в ремонтна дейност. За да се справят с липсата на машини, освен с взетите назаем от товарното си поделение локомотиви, БДЖ ще пусне процедурата за краткосрочен наем на тяга от оператори от България. Между 8 и 10 локомотива заедно с машинистите ще влязат „на служба\" в железниците, но това ще струва по-скъпо на БДЖ, отколкото да ремонтира своите машини заради допълнителни разходи като поддръжка и застраховки. Ето защо до две седмици трябва да започне и процедурата по дългоочакваните както за служителите, така и за пътниците нови влакове. Те ще бъдат поръчани с гаранционна поддръжка и обучение от страна на производителя.За гарантиране на експлоатацията им ще се изисква доставчикът им да осигурява части минимум 15 години Освен обучение на служителите ще се търси производителят на новите влакове да създаде и нови депа за ремонт в България. Планът е крайградските линии да покриват от мотрисите „Сименс\", на които ще се направи ремонт за следващите 15 години. За средните линии с разстояние 250 - 300 км, като маршрути между столицата и Пловдив, от града под тепетата до Бургас, и от Горна Оряховица до Варна, ще се закупят нови влакове със скорост до 160 км в час. За дългите маршрути ще се търси вариант за нови локомотиви и вагони. Така железниците ще бъдат по-гъвкави заради различния брой пътници в студените и топлите месеци. Тези машини ще може да се използват и за изпълнение на международните влакове, за разлика от мотрисите, които не могат да излизат от България.Тези решения важат за Южна България, но Северна България ще продължава да бъде обслужвана по-лошо както заради на липса на инфраструктура, така изобщо на планове за жп развитие на региона. Средната скорост ще бъде ниска, между 50 и 70 км в час. Там служба ще продължава да дават старите локомотиви „Шкода\", които заедно с вагони ще преминат капитален ремонт. От сегашните 120 локомотива основно възстановяване ще има за 30 и така ще бъде удължен животът им с поне 10 години според плановете на железницата. Поръчка на втора ръка вагони от Германия пък ще подсигури допълнителни места. Процедурата за покупката им също трябва да бъде пусната съвсем скоро, минимум 30 вагона търси ръководството, единичната цена е между 25 000 и 30 000 евро за брой.", "date": "2019.10.14", "title": "БДЖ ще вози с 20 минути по-бързо "}
{"url": "http://www.cross.bg/brexit-zayavi-pregovorite-1615439.html", "text": "/КРОСС/ Британският премиер Борис Джонсън заяви пред кабинета си, че все още е възможно да се постигне споразумение за Brexit, но остава да се свърши значителна работа, каза негова говорителка, цитирана от световните медии. „Премиерът информира кабинета за напредъка по протичащите преговори за Brexit и повтори, че може да се види път към споразумение, но все още остава да се свърши значителна работа за постигането му и че трябва да запазим готовност да напуснем на 31 октомври\", каза говорителката, цитирана от БТА.Главният преговарящ на ЕС за Брекзита Мишел Барние заяви по-рано, че остава да се свърши много работа и че преговорите с британския екип ще продължат в понеделник. Барние все пак определи като „конструктивни\" преговорите, които се състояха този уикенд между Лондон и Брюксел, се казва в изявление на Европейската комисия, цитирано от Франс прес. Барние информира тази вечер в Брюксел постоянните представители на 27-те страни членки на ЕС за хода на преговорите с Великобритания. По-късно той ще направи същото за европейските депутати, а във вторник ще докладва и на външните министри на ЕС в Люксембург.„Надеждата е, че британските преговарящи са проявили достатъчно гъвкавост, за да могат преговорите да продължат и бързо да приключат. Времето тече\", заяви европейски източник. Според друг запознат постигнатият напредък в разговорите през уикенда е по-малък от този, на който се е надявал ЕС, въпреки че все още има надежда за постигане на разбирателство. Въпреки че е трудно да се предвиди как ще се развият разговорите занапред, европейските лидери, които ще се срещнат на 17 и 18 октомври, няма да се договарят за конкретните правни формулирови.Това означава, че те трябва да бъдат договорени до сряда, посочва Bloomberg. В Париж в неделя германският канцлер Ангела Меркел припомни на Великобритания, че след излизането й от блока тя ще стане един от „потенциалните конкуренти\" на ЕС на световния пазар заедно с Китай и САЩ. Това е още една причина защо „Европа трябва да покаже от какво е направена\" с наближаването на Brexit, заяви тя редом до френския президент Еманюел Макрон преди среща на двамата за координиране на политиките. ", "date": "2019.10.14", "title": "Джонсън: Все още е възможно споразумение за Brexit, но има много работа "}
{"url": "http://www.cross.bg/pyblikata-vsichki-toni-1615440.html", "text": "/КРОСС/ Талантливото „врабче\" Рая от ОДК „Ние, врабчетата\" в Монтана сбъдна голямата си мечта да пее на една сцена с любимата си изпълнителка Тони Димитрова. Този неочакван за 10-годишното момиче момент се случи на 22-рия Международен конкурс за изпълнители „Северно сияние\" в Русе. Нищо неподозиращото дете, което се наслаждаваше на изпълнението на певицата от публиката, изненадващо бе поканено от самата нея на сцената. Вълнението за Рая се оказа толкова голямо, че предизвика у момичето сълзи на радост. Талантливата малка певица обаче бързо се съвзе и двете заедно изпяха първата песен. Въпреки че Рая не беше в блестящо здравословно състояние, тя веднага спечели сърцето публиката с лиричния си и нежен глас. Дуетът толкова впечатли присъстващите в залата, че всички станаха на крака, избухвайки в бурни аплодисменти. Веднага след това певицата на морето сподели, че Рая знае перфектно целия ? репертоар и ? обеща пред всички да ? подари инструментали на свои песни.", "date": "2019.10.14", "title": "Тони Димитрова сбъдна мечтата на едно дете"}
{"url": "http://www.cross.bg/borisov-turnovo-premiera-1615428.html", "text": "/КРОСС/ Транспаранти с надпис \"Цветановград\" посрещнаха Бойко Борисов в събота във Велико Търново. Недоволни от гербаджийското управление на общината членове на БСП бяха сложили плакат и на входната табела. Така социалистите намекнаха на премиера, че бившият му партиен заместник Цветан Цветанов, който бе депутат от Велико Търново, е \"дирижирал парада\" в града.Остри реакции в социалните мрежи предизвика и снимка от откриването на кампанията на ГЕРБ в Копривщица. Местната гербаджийска организация се престара, подарявайки на всеки тениска с лика на лидера. Култ към личността посрещна Борисов и на 15-ото животновъдно изложение в Сливен в събота. Фенове на премиера го приветстваха, облечени с тениски с лика му в генералска униформа.", "date": "2019.10.14", "title": "Посрещнаха Борисов с плакати „Цветановград\""}
{"url": "http://www.cross.bg/borisov-sofiya-gerb-1615429.html", "text": "/КРОСС/ Малцина са онези, които имат щастието да започнат своята политическа кариера направо от върха. Сред тези късметлии е Бойко Борисов. Той буквално нахлу на българската политическа сцена през 2005 г., когато спечели кметското място в София - четвъртата по значимост длъжност в държавата след постовете на президента, премиера и председателя на Народното събрание.Този безспорен успех на довчерашния главен полицай на България се превърна и в отправна точка за последвалото превземане на републиката. В края на 2006 г. беше регистрирана партия ГЕРБ, начело на която застана заместникът на Борисов в Столичната община Цветан Цветанов. През 2009 г, когато Борисов оглави своето първо правителство, кметският пост премина в друг негов заместник - Йорданка Фандъкова, която и досега управлява столицата след три последователни изборни победи. Така София се превърна в символ на политическия триумф на Борисов, както и „перлата в короната\", с която неговата партия самодоволно се кичи вече толкова години. И украшението е наистина бляскаво. Да, София се задавя от своите проблеми и неуредици. Това обаче не променя факта, че столицата е най-големият, богат и бързо развиващ се град в страната. Тук е средоточието на целия обществен и политически живот, тук се насочват погледите на местните и чуждестранните инвеститори, тук повечето млади хора виждат шанса да осъществят своите надежди и мечти. Накратко казано, в София са властта, парите и младосттаЗа добро или за лошо, столицата е бъдещето на България. Който я владее, владее и това бъдеще. За Борисов и неговото обкръжение това е само очевидна истина, която автоматично превръща запазването на контрола върху града в първостепенен политически приоритет. Изборната победа обаче е далеч по-трудна задача днес, отколкото беше в миналото. Нищо че сега самодоволно говори: „Битката в София е завършила, преди ла започне\". Навремето Борисов сияеше в очите на объркания и отчаян избирател с аурата на безцеремонния и действен прагматик, който на бърза ръка ще помете партийните пирати, взели на абордаж столицата. „Победата на Бойко Борисов е израз на емоционалната реакция на избирателите. Защото те го харесват, въпреки че не показа програма за управление на стилицата и че стажът в МВР и охранителния бизнес не са най-добрата основа за управление на голям град. Просто Борисов говори на ежедневен, а не на политически език. Така той изглежда „един от нас\", а не „един от тях\", и успехът му стана въпреки, а не благодарение на иолитищгге\", анализираше навремето победата му бившият социолог, а впоследствие негов приближен Румяна Бъчварова. В прословутата „харизма\" на вожда на ГЕРБ се отъркваше периодично и иначе безличната Йорданка фандъкова, на която така и не се наложи да води истинска изборна битка заради острия дефицит на достойни съперници през отминалите 10 години. Харизмата обаче потъмня с времето Борисов се превърна в доживотен владелец на голяма партия, обхванала като октопод страната и изсмукваща живителните й сили чрез своите малки и големи местни велможи.А представата, че София се явява умален модел на тази корупционна система, толкова се разпгххггра-ни, че вече се превърна в клише. И ГЕРБ няма на кого да прехвърли вината за този ужасен имидж. След толкова години на пълна доминация върху Столичния общински съвет, други виновни няма откъде да се намерят. Дойде време управляващите да си носят негативите, най-вече Фандъкова, която вече не впечатлява дори с образа си на миловидна бивша учителка. В случая под ръка ни идват отново размислите на Румяна Бъчварова: „Неочакваният изборен резултат за новите партии или новите лица... е проява на едно станало устойчиво поведение на търсене на антипартийния избор... Проблемът идва, когато, стигнали до властта чрез този вот, политическите субекти се опитат да се впишат в конюнктурата и престанат да бъдат това, заради което хората са ги подкрепили. Станали част от статуквото, те не успяват повече да бъдат себе си и естествено губят позициите си\". Е, това е етапът, на който се намират Борисов и ГЕРБ.Още повече че този път се очертава да има истинска битка за контрола върху столицата Едната опасност за ГЕРБ е появата на силна опозиционна фигура. Основният конкурент на Фандъкова - бившият омбудсман Мая Манолова, е противоречив, но разпознаваем политик с репутацията (заслужена или не) на активен човек, който стои над партийните пристрастия и идва, за да върши работа - също като Борисов навремето. Зад кандидатурата й се подредиха големи и малки партии от целия политически спектър - леви, десни и центристи, които надушиха, че Манолова им предоставя уникален шанс да се вредят в управлението на София. Този зажаднял за власт разноцветен кала-балък не предвещава добри дни за столицата, ако бившият омбудсман спечели изборите. Не предвещава нищо добро обаче и за ГЕРБ. Другата съществена опасност за управляващите е разбудилото се през последните години гражданство. Софиянци постепенно осъзнаха, че никой от градската управа няма да се погрижи за тяхното благополучие, ако не бъде притиснат да го направи. Затова и протестите срещу неуредици и далавери в различните райони на столицата станаха почти всекидневие. Това породи и постоянно действащи граждански групи за натиск, които неизбежно развиха политически амбиции - например „Спаси София\", която излъчи кандидата за кмет Борис Бонев.Същественото във всичко това е, че „Гражданите за европейско развитие на България\" успяха да направят свои врагове една значителна част от гражданите на София. И това ще се трансформира в Г1ротестен и наказателен вот на предстоящите избори, няма съмнение. Тези фактори - корупционният имидж на ГЕРБ и наличието на мощна, макар и разединена, политическа и гражданска опозиция, предвещават много тежки избори за ГЕРБ и съвсем реален риск от загуба.А поражение в столицата ще нанесе ужасен удар върху управляващата партия - подобен на този, който понесе добрият приятел на Борисов Реджеп Ердоган, след като наскоро неговата Партия на справедливостта и развитието претърпя поражение в Истанбул.Първо, това означава огромно отслабване на влиянието на ГЕРБ върху най-голямата икономика в страната с всички произтичащи за това последици от навързаните към партията и зависещи от нейната власт бизнеси и групи по интереси.Второ, електорален срив в района с най-многобройно, младо, образовано и богато население в България. А това са хората, които по принцип ГЕРБ претендира, че представлява.Трето, смазващ удар върху имиджа на Борисов, който вече държи функцията на „изборджия\" на партията след прогонването на Цветан Цветанов и, както се спомена, започна политическата си кариера като столичен кмет.И последно, но много важно - загуба в София би доказала, че ГЕРБ не може да печели мажоритарни по своя характер избори, в които претендентите се сражават преди всичко посредством собствените си физиономии, а не с партийните си цветове. Така ще лъсне абсолютната несъстоятелност на конспиративната теза, която управляващите тихомълком прокарват - че не са загубили президентските избори през 2016 г. срещу Румен Радев, а просто са дали победата на БСП.Основите на властването на ГЕРБ бяха положени, когато Борисов завладя София през 2005 г. Изборна загуба в столицата би ознаменувала началото на края на неговия проект, както и на целия властови модел, който той изгради през последните 15 години. И колкото и герберите да твърдят, че с местните избори не се опитват да „изменят националната политическа конюнктура\" (по думите на вицепремиера Томислав Дончев), точно това ще се случи, ако претърпят поражение в София.", "date": "2019.10.14", "title": "Възходът на Борисов започна и ще приключи в София"}
{"url": "http://www.cross.bg/sofiya-detska-konkretni-1615418.html", "text": "/КРОСС/ „Най-важното е какво очаква и от какво има нужда София в този момент\". Това каза в извънредно предаване „Беновска пита\" по Канал 3 кандидатът за кмет на София от ГЕРБ и настоящ кмет на града Йорданка Фандъкова. „В този момент София има нужда да ускорим промяната с опит, професионализъм, с конкретни решения. Това съм аз и това предлагам. Първо, да завършим стратегическите проекти на града. Това са Околовръстния път, метрото, вътрешните рингове и връзките около Околовръстния път. На второ място, разбира се, важните задачи на града, най-актуалните от тях, които се нуждаят от много последователност и от конкретни проекти, които да започнат веднага, от първия ден. Това са кварталите, въздухът, чистотата на въздуха и разбира се, реформа в администрацията, за да облекчим и хората, и бизнеса. През последните години София излезе на картата като един от градовете, който привлича глобални компании, големи инвеститори, както и създава условия за развитие на стартъпите. Сега е моментът, в който София има големия шанс да привлече стратегически инвеститор във високотехнологично производство\", изтъкна Йорданка Фандъкова.  „България е с две наказателни процедури заради лошото качество на атмосферния въздух, като отговорна за една от двете наказателни процедури е Столична община\". Това каза от своя страна опонента й в дебата Мая Манолова, която е независим кандидат за кмет на София. „Всъщност, България вече е осъдена, предстоят имуществени санкции на дневна база. Така ние ще плащаме 3 пъти, веднъж имуществени санкции, втори път - мерки за подобряване качеството на въздуха и трети път - лекарства за хората с белодробни заболявания и за децата. В София реално всяко четвърто дете в детска градина е с хронично заболяване, като една огромна част от тях са от астматични заболявания. Столична община отказваше да признае проблема до скоро. Благодарение на гражданските организации, които монтираха над 500 станции за измерване на въздуха, стана ясно, че има огромни проблеми за това. Сега предизборно беше поет ангажимент 22 станции да бъдат разположени от Столична община в конкретни точки. Това, което аз ще направя, е да разположа тези станции заедно с гражданите и да предприема конкретни ясни и действени мерки за подобряване на качеството на атмосферния въздух\", подчерта Мая Манолова. „Аз нямам ангажимент да изпълнявам програмата на нито една партия. Имам ангажимент да изпълня програмата, която писахме заедно с гражданите. Тя продължава да е отворена и да се обогатява с различни конкретни предложения. Мога да Ви кажа какво ще изпълня от програмата на БСП, а именно предложението за това, по какъв начин за всяко дете да има детска градина и детска ясла в София. Едно добро предложение, което включва в себе си и лява, и дясна мярка. Освен изграждането на достатъчен брой, така че 5 000 деца след 4 години да не са извън детските градини, те предлагат мярка, която е даже по-скоро дясна, общината да влезе във взаимодействие с частните детски градини и да осигури ресурс за всяко дете, което е останало без детска градина в частно заведение, като това аз бих го реализирала по друг начин, чрез ваучери, да не бъдат фаворизирани едни частни детски градини, но да няма дете, което да няма подкрепа за детска ясла или детска градина\", каза още Мая Манолова.", "date": "2019.10.14", "title": "Дебат за София: Кой и на какво основание иска, но и може ли да управлява София?"}
{"url": "http://www.cross.bg/padnal-vodopad-krak-1615425.html", "text": "/КРОСС/ Бедстващ мъж бе спасен от планинските спасители в Сандански. С помощта на пожарникари те успяха да свалят мъж със счупен крак от Беласица.Сигналът за инцидента е подаден малко след полунощ, съобщават от ПСС - Сандански във Facebook. В него се споменавало паднал от водопад със счупен крак между хижите „Конгур\" и „Беласица\" в едноименната планина. „Били са двама, единият от които се хлъзнал и паднал от водопада, неговият приятел го търсил доста време преди да подаде сигнала. Веднага от отряда тръгнахме натам. През това време полиция, пожарна и двама колеги планински водачи, както и хижарите от хижа „Беласица\" тръгнали да ги издирват. Намерили ги в много недостъпна скалиста местност.Пострадалият бил паднал от около 15 метров водопад и си счупил крака на две места. По насоки на колегите и пожарникарите около 4:00 часа бяхме при тях. Мъжът бе имобилизиран, облечен и поставен в носилката. След като видяхме терена, по който нямаше никакъв шанс за транспорт надолу трябваше да изкарваме пострадалия нагоре по склона с денивелация 600 м. И наклон на терена над 45 градуса, сипеи и скали. Обадихме се за помощ, тъй като с наличните хора нямаше как да го изнесем\", разказват планинските спасители. В ранните сутрешни часове пострадалият е изведен на пътя, където го чакала линейка.", "date": "2019.10.14", "title": "Среднощна акция за бедстващ мъж, паднал от водопад в Беласица"}
{"url": "http://www.cross.bg/grypa-polsha-purvoto-1615430.html", "text": "/КРОСС/ С изиграването на мачовете от поредния кръг на евроквалификациите вчера, станаха ясни поредните сигурни участници на Евро 2020. Това са отборите на Полша и Русия, които се присъединиха към Белгия и Италия. Полша победи Северна Македония с 2:0 и събра19 точки, като заема първото място в група G, на 3 пред Австрия. Третият в подреждането тим на Северна Македония има 11 точки и няма как да стопи изоставането си в оставащите два мача. \"Сборная\" си гарантира място на финалите на шампионата след победа с 5:0 над Кипър като гост в двубой от осмия кръг на квалификационна група I. С победата руснаците събраха 21 точки и заемат второ място, на 3 зад лидера Белгия. В един от най-интересните мачове снощи. Германия победи с 3:0 Естония в Талин в мач от група \"С\". Илкай Гюндоган откри в 51-вата минута, а шест минути след това отново той удвои. Тимо Вернер покачи в 71-вата след асистенция Гюндоган. Главен съдия на мача бе родният рефер Георги Кабаков, който показа директен червен картон на Емре Джан през първото полувреме. Това се случи в 14-ата минута, след като футболистът на Ювентус повали на границата на наказателното поле Лиивак, който излизаше сам срещу Нойер. В група \"Е\" Уелс и Хърватия завършиха наравно 1:1. За домакините, които търсеха победата далеч по-настойчиво победата се разписа Гарет Бейл в продължението на първото полувреме. Гостите поведоха в резултата още в 9-ата минута чрез Никола Влашич.", "date": "2019.10.14", "title": "Полша и Русия се класираха за Евро 2020 "}
{"url": "http://www.cross.bg/ivan-postoyanno-predi-1615431.html", "text": "/КРОСС/ Нито една държавна институция не успя да помогне на 7-годишното дете от Украйна, което не може да получи здравно осигуряване и безплатна медицинска помощ у нас.В сутрешния блок на БТВ „Тази сутрин\" преди седмица екип на телевизията разказа за Иван Стариков, който страда от диабет и има нужда от постоянно лечение и консумативи. Родителите на Иван се развели. Украинският съд присъдил правата на майка му, но тя починала. Осиновила го баба му Ирина, която се омъжила за българина Минко и дошли да живеят у нас преди 3 години. Тъй като няма ЕГН, Иван няма право да се лекува безплатно. Детето може да получи ЕГН едва след 5-годишно постоянно пребиваване у нас. Дотогава разходите за терапии са за сметка на семейството.Екип на БТВ се свърза с министерствата на правосъдието, вътрешните и външните работи, здравеопазването, НАП, Здравната каса, НОИ, посолството на Украйна, но всички признаха, че решение на проблема не се очертава преди получаване на статут на постоянно пребиваващ, респективно и на ЕГН.  И все пак Иван получи помощ от много хора. Над 200 души се обадиха след репортажа на БТВ, каза Минко Евтимов, който заедно с бабата на детето се грижи за него.Съвременните стандарти за лечение на деца са сензори, помпена или писалкова терапия със съвременни аналогови инсулини и редовно проследяване от детски диабетен екип. Всичко това върви по линия на здравното осигуряване и когато у нас се наложи да се обслужи пациент без здравни осигуровки, всичко това трябва да се намери от някъде. Мисля, че Иван няма да остане без нещата, които са му необходими и съм абсолютно сигурна в това, защото хората откликнаха неимоверно добре. Показаха, че могат да съчувстват, че са една общност, особено родителите и семействата на деца с диабет. За отрицателно време се събра всичко необходимо, което за момента е почти за 2 години за неговото обслужване, уточни проф. Виолета Йотова, ръководител на Първа детска клиника в УМБАЛ \"Св. Марина\" във Варна.Отзовали се и фирмите, осигуряващи консумативи и медикаменти за диабетноболни. Семейството е получило дарение помпа и сетове за 6-месечно обслужване на тази помпа, както и инсулин. Освен това Иван получава лечение от медиците абсолютно безвъзмездно. ", "date": "2019.10.14", "title": " Кой и как помогна на малкия Иван?"}
{"url": "http://www.cross.bg/shofyorskite-praktika-merki-1615427.html", "text": "/КРОСС/ Кандидатите за шофьорска книжка ще взимат изпита си на автомобил, различен от този, на който са се обучавали. Това предвижда проект на Министерството на транспорта за промяна в реда за провеждането на шофьорските изпити. В шофьорските курсове вече ще има и по-малко часове по теория и повече по кормуване.Нещата не са добри, защото ние говорим за някакво намаление на загиналите, всевъзможни мерки се предприемат това да се случи, но на практика явно тези мерки не са ефективни и действително може би тази година загиналите ще бъдат повече от миналата, което е много трагично. Това каза в сутрешния блок на БТВ „Тази сутрин\" Алекси Стратиев, бивш началник на КАТ. Не мисля, че новите правила за шофьорските книжки са радикална мярка, която да спре корупцията. За мен цялата процедура трябва да се изнесе от Министерството на транспорта. Всичките дейности в министерството предразполагат за корупция\", разкри той.Ние твърдим, че само с два часа при нас няма как да се обучат младите шофьори. Тук трябва да се намесят и родителите, и държавата, всички като общество. Това каза от своя страна Йонко Иванов, председател на Съюза на преподавателите по авто-мото подготовка. Младите шофьори попадат в една лоша среда, където слушат как някой за три часа и половина е стигнал до Слънчака, гледа как баща му се прави на майстор. Всичко това трябва да се промени, но в момента имаме чиновници, които са с мислене отпреди 20 години. Не учим учениците и ставаме проводници на корупцията. Всички ние създаваме тези убийци на пътя. Трябва да има увеличаване на часовете по практика. В нашата програма е предложено да се завишат часовете по автомагистрала, извънградско шофиране и шофиране в тъмната част на деня, каза още Йонко Иванов. ", "date": "2019.10.14", "title": "За новите правила за издаване на шофьорски книжки"}
{"url": "http://www.cross.bg/polsha-glasovete-izbori-1615432.html", "text": "/КРОСС/ Управляващата консервативна националистическа партия \"Право и справедливост\" печели парламентарните избори в Полша и се очаква да запази абсолютното си мнозинство. Според екзитполовете партията на Ярослав Качински получава 43,6% от гласовете и 239 места в 460-местната долна камара на парламента. Главната опозиционна сила - Гражданската коалиция, е на второ място със 27% от гласовете, следвана от Съюза на демократичната левица с близо 12%. Избирателната активност достигна 61% - най-високата от 20 години.", "date": "2019.10.14", "title": "Управляващите печелят на парламентарните избори в Полша"}
{"url": "http://www.cross.bg/sgradata-zemyata-bratya-1615438.html", "text": "/КРОСС/ Нарастващото население на много региони по света кара градските предприемачи да правят чудеса в опит да осигурят място за всички. Тъй като земята е скъпа и липсва предлагане, единственият логичен вариант е да се изграждат високи, а не широки структури. Това решение обаче понякога създава смешно изглеждащи сгради по целия свят. Въпреки че това е логично обяснение за дизайна на повечето тесни и високи сгради, не всяка от тях е построена по този начин, за да се използва цялото налично пространство. Както се оказва, вероятно най-тясната сграда в Бейрут, Ливан, е построена не заради липса на пространство, а от дребнавост, посочва Bored Panda. Нестандартната къща, която е с размери около 60 сантиметра в най-тясната си зона и около 4 метра в най-широката си точка, се нарича Al Ba'sa на арабски, което в превод означава \"злоба\". Името на тази структура, наподобяваща стена, намеква за нейната история, която е добре известна на местните. Къщата е построена през 50-те години на миналия век вследствие на вражда между двама братя.Градската легенда разказва, че братя и сестри наследяват земята от баща си. Те обаче не могат да се споразумеят какво да се построи на нея. Спорът се задълбочава още повече, когато част от земята е отчуждена за различни общински инфраструктурни проекти, оставяйки парцел в странна форма и близо до пътя. Братът, на когото принадлежи странно оформената земя, решава да демонстрира своята дребнавост или изобретателност - в зависимост от гледната точка, и изгражда изключително тясната, но обитаема структура. Защо би направил такова нещо, може би се попитате? Е, както се оказва, сградата се намира на перфектно място, за да блокира изглед за милион долара към морето, който преди можеше лесно да се види от къщата на брат му. След като сградата е издигната, тя е всичко, което братът може да види от къщата си, което води до намаляване на стойността на имота. По този начин \"тънката\" сграда се превърна във въплъщение на недоволството между братя и сестри. Дълго време сградата, която има само два апартамента на всеки етаж, служи за бардак, а по-късно се превръща в убежище за бежанци. Днес сградата е обитавана и служи като напомняне за дългогодишната вражда. ", "date": "2019.10.14", "title": "Мъж построи най-тясната къща, за да блокира гледката на брат си"}
{"url": "http://www.cross.bg/kazanluk-gabrovo-otsechkata-1615423.html", "text": "/КРОСС/ Инцидентът е причинен от 18-годишен младеж. Той е имал шофьорска книжка отскоро и се качил зад волана след употреба на алкохол. По случая се води разследване. Предполага се ,че 18 -годишния младеж е карал и с много висока скорост, тъй като и двата автомобила са смачкани до неузнаваемост. Заради катастрофата пътят между Габрово и Казанлък беше затворен за повече от седем часа. Малко преди 8 ч. отсечката бе отворена за движение.Тежка катастрофа, случила тази нощ към 1:00 часа в отсечката между Габрово и Казанлък е причина за смъртта на шестима души.Според изнесената към момента информация от полицията лек автомобил, в който се возят петима души се блъска челно в друга кола с габровска регистрация, близо до град Крън. Вследствие на удара на място загиват всички пътници от първи автомобил и шофьорът от втория.Заради произшествието отсечката между Казанлък и Габрово  е затворена за движение, а на водачите е осигурен обходен маршрут. ", "date": "2019.10.14", "title": "Шестима загинали при тежка катастрофа (обновена)"}
{"url": "http://www.cross.bg/tryd-sega-telegraf-1615426.html", "text": "/КРОСС/в. Сега -2000 деца в риск са изведени от семействата им за годинав. Сега - 40% от българските пътища са в много лошо състояниев. 24 часа - Крал Абдула ще бори тероризма с план от Софияв. Труд - Частните уроци поскъпнаха двойнов. Телеграф -  Олигархът Прокопиев с нов сценарий за бягство от борчоветев. Монитор - БДЖ ще вози с 20 минути по-бързов. Сега - Партиите бягат от парите на бизнесав. Сега - МВР разкрива 41.4% от престъплениятав. 24 часа - Отговорен, смел, почтен така Фандъкова и Манолова рисуват портрета на кметв. 24 часа - Разпитват близките и съседите на мъжа, който плаши със смърт Борисов и Цацаров. Проверяват дали е опасен в. Труд - Чакаме чернокопа да дойде от Румънияв. Труд - България става домакин по Процеса „Акаба\" през 2020в. Телеграф - Остават без чене хората под 65 г.в. Телеграф - София ще е домакин на процеса АКАБА догодинав. Монитор - Олигархът Прокопиев с нов сценарий за бягство от борчоветев. Монитор - Близо 200 нарушения в енергийните предприятияв. Сега - Удържането на крепости на свободното слово е първостепенна задачав. 24 часа - Акад. Юлиан Ревалски председател на БАН: \"Много млади хора вече работят в БАН, проблемът е да ги задържимв. Труд - Красимир Гергов, председател на УС на Сдружение Национален борд по Туризъм пред Труд: Държавата спешно да подкрепи бранша, за да няма вълна от фалитив. Телеграф - Френската кино звезда Кристоф Ламбер: Под прикритие е любимият ми сериалв. Монитор - Проф. Николай Габровски, зам.-директор на „Пирогов\": Българското здравеопазване е лесно достъпно за разлика от това в Европав. Сега - Възходът на Борисов започна и ще приключи в Софияв. 24 часа - Изобилие в регионалната преса през 2020 г.в. Труд - Изгубени в празнодумиетов. Телеграф - Да се озъбиш на систематав. Монитор - Войната срещу фалшивите хотелски звезди ", "date": "2019.10.14", "title": "Преглед на печата 14 октомври 2019 г."}
{"url": "http://www.cross.bg/tema-kakvi-bezhanska-1615413.html", "text": "/КРОСС/  Военната операция в Сирия и опасността от бежанска вълна в Европа. Как ще се развие конфликтът? В подкрепа на донорствот. Говори проф. Никола Владов; Местни избори 2019: Мая Манолова в битката за София; Местни избори 2019: Преди местния вот, идеите на Георги Колев, кандидат за кмет на Пловдив; Футболни страсти преди срещата България - Англия. Какви са настроенията? Тежко престъпление в Чикаго. Какви са причините за убийстото на трима българи? Каква ще е съдбата на изоставеното бебе от „Люлин\"? И още: С колко ще се увеличат пенсиите и минималната работна заплата? Гост: Бисер Петков, министър на труда и социалната политика;Какви ще са новите изпити за шофьорска книжка? Дискусия в студиото; Способна ли е държавата да се справи с ало-мафията? Какви са найновите похвати на телефонните измамници и как да се предпазим? „Чети етикета\": Какви рискове крият алтернативните цигари? Тройно убийство на българи в Чикаго. Какви са мотивите на извършителя? След турското нападение в Сирия. Очаква ли ни бежанска вълна? Мистериозна смърт в Раднево. След месеци издирване, откриха тялото на момче, на метри от болница, в която се е лекувало. Родителите със собствено разследване по случая; Проверка в \"На твоя страна\": Всяка пета жалба до енергодружествата е за надписана сметка за ток. Надуват ли изкуствено сметките ни за електричество, преди старта на отоплителния сезон? ", "date": "2019.10.14", "title": "Теми и гости в сутрешните блокове на телевизиите на 14 октомври"}
{"url": "http://www.cross.bg/vrubnitza-petrov-nadezhda-1615415.html", "text": "/КРОСС/ Заставаме пред вас с високо вдигнати чела и изразяваме увереност, че следващият мандат на Столичния общински съвет може да бъде по-успешен. Ако формираме ново мнозинство, различно от досегашното. Това заяви лидерът на  БСП - София и водач на листата на социалистите Калоян Паргов пред стотиците граждани от „Надежда\" и „Връбница\" в Северния парк днес. На събитието присъстваха кандидатите за общински съветници от листата на БСП Албена Кръстева, Пламен Фердов и Димитър Петров, кандидатите на БСП за кметове на район „Надежда\" Стоян Цветков и на „Връбница\" Владимир Петров, както и заместник-председателят на ПГ на „БСП за България\" Христо Проданов.„Ние искаме вашето доверие за листата на БСПи за тези две момчета - Стоян и Владо. Те знаят болките и проблемите на районите си. Живеят в тях. Те са едни от нас. Те разбират възмущението на гражданите в „Обеля\" срещу застрояването на междублоковите пространства. Те са наясно с всички трудности, които изпитваме, когато ходим по нашите малки вътрешноквартални улички. Стъпвайки в дупки, настъпвайки някоя плочка, която ще ни оплиска с кал или занемарената градинка. Или разнебитена детска площадка. Като цяло благоустройството, каза Калоян Паргов - От четири години слушаме кмета Фандъкова, че управляващите в СО щели да влязат в кварталите. Е, ние във „Връбница\" не видяхме да влизат\".„Сега е моментът да подобрим положението. Срещнах се с много хора и обсъдихме проблемите на района. Оказа се, че имаме много ново строителство, но няма прилежаща инфраструктура. Няма достатъчно пътища, а част от хората имат проблем дори с достигането до метрото. Няма достатъчно детски градини\", каза Стоян Цветков.Той акцентира и върху сигурността в район „Надежда\". „Имаме голям проблем. Хората ми казват, че даже са престанали да подават сигнали в полицията, защото нямат доверие, че ще се промени нещо\", каза Цветков.Към гражданите се обърна и кандидатът за кмет на район „Връбница\" Владимир Петров: „Подкрепете ме, за да получи районът най-после кмет, който ще работи за поддържането на зелените площи, за чистотата, за уличното осветление и за инфраструктурата на върешнокварталните улици. Кмет, който ще изгражда спортни площадки и детски градини. Кмет, който ще работи реално за подобряване на жизнената среда в нашия квартал и който ще се ръководи единствено от интересите на местната общност\".Той се ангажира, като кмет на „Връбница\", да реализира разширяването на „Ломско шосе\", което е важно за живеещите в района. Владимир Петров допълни, че това трябва да стане при справедливо обезщетение на хората, чийто имоти попадат в разширението.", "date": "2019.10.14", "title": "Калоян Паргов: СОС ще е по-успешен, ако формираме ново мнозинство"}
{"url": "http://www.cross.bg/preneseni-moshtite-paraskeva-1615393.html", "text": "/КРОСС/ Св. преподобна Параскева Епиватска, наричана от нашия народ и Петка Българска, е една от най-обичаните и почитани светици не само в България, но и в целия православен свят.Живее през ХI век, просиява с чудни монашески и аскетични подвизи в светите земи на Палестина и завършва земния си път в родния си Епиват, където нетленните й мощи извършват многобройни чудеса. Оттам започват нейните дълги посмъртни скитания по земите на Балканския полуостров, които я правят \"своя\" и за българи, и за сърби, и за румънци, и за гърци...Освен благочестивия й живот и чудотворните й мощи, за всеправославната почит към св. Параскева голямо значение има и нейното име, което на гръцки означава \"петък\". Това е денят на кръстната смърт на Спасителя. Монахинята св. Параскева често се изобразява на икони и стенописи редом със св. Неделя в царски одежди - символ на Възкресението в неделния ден.Въздигането на посмъртната слава на св. Параскева е свързано с българското царство. Когато Източната римска империя пада под властта на латините (след 1204 г.), мощите на преподобната Петка били пренесени от Епиват в Търново през 1238 г., по времето на цар Йоан Асен II и патриарх Йоаким. Тук преподобната се радва на изключително почитание като покровителка на града и на цялото царство. Тук е написано и най-вдъхновеното житие на светицата - от св. патриарх Евтимий.В Търново светите мощи остават до падането на българската столица през 1393 г. След това са пренесени в свободния още Бдин, столицата на Видинското царство, но когато османците завладяват и тази твърдина в 1396 г., реликвата отново е пренесена, този път в Белград. След окончателното завладяване и на сръбските земи при султан Сюлейман Великолепни мощите на светицата били пренесени в Цариград в 1521 година.С благословението на Вселенския патриарх Партений на 13 юни 1641 г. мощите на св. Петка са пренесени в новопостроения храм \"Св. Три светители\" в Яш. Храмът е издигнат по времето на крал Василий Лупу и осветен от Молдовския митрополит Варлаам. В тази църква те били съхранявани в готическата зала на Василий Лупу в параклиса, където след избухналия пожар по чудо остават невредими.На 27 декември 1888 г. с благословението на митрополит Йосиф мощите й са пренесени в новата митрополитска катедрала в Яш, където пребивават и до днес, утвърждавайки храма и града като главен център на поклонничеството в Румъния.", "date": "2019.10.14", "title": "Св. преподобна Параскева-Петка Епиватска (Търновска)"}
{"url": "http://www.cross.bg/rodeni-na-oktomvri-1615416.html", "text": "/КРОСС/ , цигулар;, председател на БЧК;, собственик на рекламна агенция \"Д&Д\";, международен гросмайстор;, председател на борда на директорите на КЦМ 2000 АД и председател на НС на КЦМ АД, член на УС на КРИБ;, председател на Института за агростратегии и иновации;, специализант в Клиниката по урология на УМБАЛ \"Св. Георги\" - Пловдив, спасил 52-ма пациенти от пожар в клиниката, номиниран за \"Достойните българи\"; ", "date": "2019.10.14", "title": "Родени на 14 октомври"}
{"url": "http://www.cross.bg/petkovden-praznik-svetitzata-1615395.html", "text": "/КРОСС/ Българската православна църква почита днес църковния празник на преподобната Петка - Параскева Търновска, наричан от народа Петковден.Празникът в чест на Света Петка - Петковден, се смята за завършек на лятото и есента, а с това и на активния стопански цикъл. Народът отбелязва Петковден като начало на зимните празници. На този ден обикновено става заплождането на домашните животни, известно още като овча сватба или мърлене.По традиция се правят курбани, сборове и служби за здраве и плодородие. В някои райони Петковден е женски празник. Правят се питки, намазани с мед и наречени на светицата. След литургията най-възрастната жена коли петел или кокошка, от които се вари курбан, като това става на високо място или край извор с целебна вода, посочен от светицата. Свещеникът освещава курбана и започва женският празник. На Петковден се месят и колаци, като най-големият от тях се нарича на св. Петка.Хлябът и къщата трябва да се поръсят със светена вода и цялото домочадие да се поклони трикратно на погачата. Обредна трапеза включва овче месо, курбан чорба, яхния с праз, сарми.Според народните поверия ако на Петковден грее слънце, листата на дърветата не са окапали, а овцете се скупчват на едно място - зимата ще е тежка и снежна.  ", "date": "2019.10.14", "title": "Петковден е!"}
{"url": "http://www.cross.bg/voiina-obyavyava-svetovna-1615394.html", "text": "/КРОСС/  - Норманското нашествие: Битка при Хейстингс: Кралят на Англия Харолд II е убит близо до Хейстингс от нормандската армия, предвождана от Уилям Завоевателя, който заема английския престол. - Турците под предводителството на султан Сюлейман I са принудени да прекратят Обсадата на Виена. - Поради въвеждането на Григорианския календар този ден от тази година не съществува в Италия, Полша, Португалия и Испания.- Джордж Уошингтън обявява първия Ден на благодарността. - В София е открито Държавно рисувателно училище (предшественик на дн. Национална художествена академия) с пръв директор Иван Мърквичка. - В Южен Уелс (Великобритания) се случва най-голямата в историята на страната производствена авария - при взрив в мина загиват 439 миньори.- България в Първата световна война: Царство България обявява война на Кралство Сърбия и се включва в Първата световна война на страната на Централните сили. - Учредена е коалицията Народен сговор с председател Александър Греков. - Учреден е Българският младежки Червен кръст. - Таджикистан влиза в СССР като Таджикска автономна съветска социалистическа република. - Излиза първото издание на детската книжка Мечо Пух от английския писател Алън Милн. - Светият синод изразява с официално писмо подкрепа за политиката на правителството на Отечествения фронт.- Експерименталният самолет Bell X-1 на Военновъздушните сили на Съединените американски щати, задвижван с ракетен двигател, осъществява първия полет над скоростта на звука. - Студената война: Начало на Карибската криза: Американски разузнавателен полет над Куба прави снимки на разположени съветски установки за ядрено оръжие. - Мартин Лутър Кинг получава Нобелова награда за мир.1- Леонид Брежнев става генерален секретар на ЦК на КПСС и ръководител на СССР, след като на пленум е свален предшественика му Никита Хрушчов. - Висшият педагогически институт във Велико Търново е преобразуван във Великотърновски университет „Кирил и Методий\".- Хосни Мубарак е избран за президент на Египет, една седмица след като Ануар Садат е убит при покушение. - Палестинският лидер Ясер Арафат, израелският министър-председател Ицхак Рабин и израелският министър на външните работи Шимон Перес получават Нобелова награда за мир. - Грузия обявява православието за официална държавна религия. ", "date": "2019.10.14", "title": "14 октомври в историята"}
{"url": "http://www.cross.bg/bulgari-supryga-strelbata-1615417.html", "text": "/КРОСС/  Жертвите на стрелбата в жилищна сграда в Чикаго, при която загинаха 3-ма българи, вече са пет. Починала е още една жена, тежко ранена при инцидента. Тя е от полски произход. Убитите българи са семейство - съпруг, съпруга и майката на съпруга. Те имат и дете, което вече е пълнолетно и не е било в апартамента по време на стрелбата. Нападателят е 67-годишен поляк, строителен работник, който от 15 години живее в блока. Според информацията по полицията той е познавал жертвите, които са му били съседи. Полицията продължава изясняването на случая.", "date": "2019.10.14", "title": "Трима българи са загинали в Чикаго"}
{"url": "http://www.cross.bg/slabo-zemetresenie-kraii-ihtiman-1615421.html", "text": "/КРОСС/ Земетресение с магнитуд 2.8 по Рихтер е регистрирано край Ихтиман тази нощ. Това сочи справка на сайта на Националния институт по геофизика, геодезия и география към Българската академия на науките (БАН). Земният трус е регистриран в 02.27 часа. Епицентърът е между селата Костадинково и Пауново с дълбочина 16 км.", "date": "2019.10.14", "title": "Слабо земетресение край Ихтиман "}
{"url": "http://www.cross.bg/erdogan-siriya-operatziyata-1615422.html", "text": "/КРОСС/ Турция е за запазване на териториалната цялост на Сирия и не претендира за нейни територии, заяви турският президент Реджеп Таип Ердоган, цитиран от агенция \"Анадолу\". Изявлението беше направено по повод на операцията \"Извор на мира\", предприета от турската армия на изток от река Ефрат.\"Ние не претендираме за земята на Сирия. Ние противодействаме на тези, които искат да разделят и разчленят Сирия.\" - коментира Ердоган. Той опроверга информацията за бягство на пленени членове на ИДИЛ в зоната на операцията. \"Това е дезинформация, целяща да провокира САЩ, Запада.\" - посочи Ердоган. Той отбеляза, че е в постоянен контакт с президента на Русия Владимир Путин и двамата се консултират при възникване на проблеми.", "date": "2019.10.14", "title": "Ердоган: Не искаме сирийски територии "}
{"url": "http://www.cross.bg/otgovor-nikoga-nyama-1615392.html", "text": "/КРОСС/ \"Никога няма да намериш жена без отговор, освен ако се окаже без език\".Уилям Шекспир", "date": "2019.10.14", "title": "Никога няма да намериш жена без отговор"}
{"url": "http://www.cross.bg/zala-nakazatelen-delo-1615414.html", "text": "/КРОСС/Вицепремиерът и министър на външните работи ЕкатеринаЗахариева ще участва в заседанието на Съвета „Външни работи\" (СВнР).От 9.00 ч. Белоградчишки епископ Поликарп ще оглави Архиерейска света Литургия в софийския храм \" Света Петка - Стара\".От 9.00 ч. в Специализирания наказателен съд ще разгледа дело НОХД 3076/2018 срещу Симеон Дянков, Иво Прокопиев и други за престъпление по служба.От 9.00 ч. Специализирания наказателен съд ще разгледа дело срещу Живко Мартинов за изнудване.От 10.00 ч. Специализирания наказателен съд ще разгледа дело срещу Мелиад Фарах и Хасан Ел Хадж Хасан за тероризъм.От 10.00 ч. Специализираният наказателен съд ще разгледа дело срещу Радослав Радев и Ивайло Георгиев за рекет.От 10.00 ч. Специализараният наказателен съд ще разгледа дело срещу Веселин Минев, Методи Методиев и Росен Терзиев за образуване и ръководене на организирана престъпна група.От 11.00 ч. в църквата „Света София\" ще се проведе възпоменание по повод Деня на българо-унгарското приятелство.От 15.00 ч. в градината „Кристал\" ще бъде открита изложбата „Основатели и учени на Българската академия на науките\".От 16.00 ч. ще бъде открита изложбата Технологии и материали в полза на обществото във фоайето пред зала „Проф. Марин Дринов\".От 17.00 ч. в ИЕФЕМ при БАН, ул. Московска 6А, зала № 19 ще бъде представен Фолклорен интерактивен център Чавдар.От 17.30 ч. в зала „Проф. Марин Дринов\" на БАН посолството на Азербайджан организира презентация на книгата \"Избрани творби на Насими\".От 19.00 ч. в зала 1 на НДК с юбилеен концерт ще бъдат отбелязани 65 години от основаването на Ансамбъл „Пирин\".От 10.00 часа в административната сграда на Индустриален и логистичен парк - Бургас ще се проведе германо-български икономически форум.От 11.30 до 12.30 ч. е ден на отворени врати на Прчиствателната станция.От 15.00 ч. в заседателната зала на 6 етаж в Общината, ще се проведат консултации за определяне състава на подвижните секционни избирателни комисии (ПСИК) в Община Видин, във връзка с произвеждане на изборитеза общински съветници и за кметове на 27 октомври 2019 г.От 8.00 ч. в храм \"Св. Петка\", село Власатица, Врачанска епархия, Негово високопреосвещенство Врачанският митрополит Григорий ще отслужи чина \"обновление на храма\", след като на църковната сграда е извършеносновен ремонт.От 17.30 ч. в Изложбена зала „Асен Крайшников\" КДК ще се открие изложба.От 13.00 ч. във Военновъздушната учебна база (ВВУБ) „Георги Бенковски\" министърът на отбраната Красимир Каракачанов ще участва в церемонията по въвеждане в експлоатация на тренажор/симулатор на самолет „Пилатус\" РС - 9М.От 17.30 часа ще бъде открита изложбата „Пир за душата\" на Иван Димитров и Андрей Йорданов в зала „Околийска къща\".От 18.00 часа в читалище „Братство\" ще се състои представяне на книги на писателя Пламен Петков от Русе.От 9.00 ч. Константийският епископ Яков ще оглави Архиерейска света Литургия в храм \"Света Петка\".От 17.00 ч. в галерия „Атриум\" ще бъде открита изложбата „Старият Перник\", посветена на 10 години Народно читалище „Нови хоризонти 2009\".От 9.00 ч. в 10 зала на Окръжен съд Пловдив ще се проведе заседание срещу подсъдимия Марио А.От 10.00 ч. в 1 зала Окръжен съд Пловдив ще заседава по дело срещу подсъдимия Благой Н.От 10.00 ч. във Военен клуб - Пловдив заместник-началникът на отбраната генерал-лейтенант Димитър Илиев ще даде пресконференция за националната информационна кампания на Министерството на отбраната „Бъди войник\".От 13.30 ч. в зала номер 1 втори наказателен състав на Районен съд Пловдив ще заседава по делото с подсъдими Васил Д. и Румен А.От 13.30 ч. в зала номер 12 15-ти наказателен съставна Районен съд - Пловдив ще заседава по делото срещу Земфира И.От 13.30 ч. в зала номер 10 7-ми наказателен състав на Районен съд - Пловдив ще зесадава по дело срещу подсъдимите Милко Д. и Радослав К.От 9.00 ч. архимандрит Висарион ще отслужи светата Литургия в църквата „Света Петка\" в махала Махмутица над Широка лъка.От 17.30 ч. ще бъде отбелязан Петковден.От 18.00 ч. в Регионална библиотека „Захарий Княжески\" ще бъде представена книгата „Без Загалвие\".От 19.00 ч. в Драматичен театър ще бъде представена сценичната постановка „Енергични хора\".От 9.00 ч. Ловчанският митрополит Гаврил ще оглави Архиерейска света Литургия на Петковден в троянската църква „Св. Петка\". ", "date": "2019.10.14", "title": "Предстоящи събития в страната на 14 октомври "}
