{"url": "http://www.cross.bg/dolara-boks-ofis-vuzlizat-1621530.html", "text": "/КРОСС/  „Междузвездни войни: Възходът на Скайуокър\" - деветият и последен епизод от култовата космическа сага, запази челната си позиция в бокс-офис класацията на Северна Америка, съобщават световните агенции.През последния уикенд на годината филмът, режисиран от Джей Джей Ейбрамс, е реализирал 72 млн. долара от продажбата на билети в киносалоните на САЩ и Канада. Общите приходи от „Междузвездни войни: Възходът на Скайуокър\" в домашния бокс-офис възлизат на 362 млн.  долара, а в международния - на 725 млн. долара.Второ място в бокс-офис класацията на Северна Америка заема приключенският филм „Джуманджи: Следващо ниво\" с 35,3 млн. долара, следван от „Малки жени\" на режисьора Грета Гъруиг с 16,5 млн. долара.Челната петица в бокс-офиса се допълва от анимациите „Замръзналото кралство 2\" и „Шпионски бъркотии\". Приходите от продажбата на билети за двете продукции в киносалоните на САЩ и Канада през уикенда възлизат съответно на 16,5 млн. долара и 13,2 млн. долара.Анализаторите отчитат, че общите постъпления в северноамериканския бокс-офис през последния уикенд на годината възлизат на 200 млн. долара - повишение с 6,3% спрямо същия период през 2018 г. ", "date": "2019.12.30", "title": "„Междузвездни войни: Възходът на Скайуокър“ остава на върха на бокс-офиса в Северна Америка "}
{"url": "http://www.cross.bg/firas-bulgariya-arabistika-1621533.html", "text": "/КРОСС/  8-годишно дете на сирийски бежанци дари спестяванията си на българско семейство в нужда. А студенти по Арабистика решиха да му върнат жеста.Когато е бил само на две годинки, Фирас и семейството му идват в България, бягайки от войната в Сирия. Установяват се в село Краище. Момчето ходи на училище, изкарва добри оценки и прави добрини. За една от тях скоро научи цяла България - Фирас дари събрани от закуски 70 лв. на нуждаещо се семейство.\"Аз чух, че има бедни и дадох касата на баща ми и ги дадохме\", каза Фирас Mохамед Зайат.Скоро след това, студенти по арабистика от Софийския университет решили да върнат жеста на момчето и да зарадват него, братчето и сестричката му с подаръци.Ние се вдъхновихме много от тази история заедно с моите колеги и решихме да върнем доброто, да се почувства и той така, както е накарал да се почувства дядото\", споделя Амира Ел Хусеин, студентка по арабистика в Софийски университет.\"Аз бях трогната, но също просто си помислих как доброто е като бумеранг и то просто ражда добро\", казва Йоана Митева, студентка по арабистика в Софийски университет.Да бъдеш добър човек е въпрос на възпитание, детето се държи с хората, както вижда родителите му да го правят, казва бащата на Фирас.Фирас разказва, че в България най-много му харесва природата и се чувства щастлив с многобройните си приятели. Мечтае да стане полицай. И да продължи да помага на хората. ", "date": "2019.12.30", "title": "Дете на сирийски бежанци дари спестяванията си на българско семейство в нужда "}
{"url": "http://www.cross.bg/robi-yilyams-gurba-1621543.html", "text": "/КРОСС/  Британският певец Роби Уилямс се похвали, че най-голямото постижение в живота му било моногамията, пише сайтът Контактмюзик.Според признанията на бившата звезда от състава \"Take That\" успехите в кариерата, с продадени 77 милиона плочи зад гърба му, не са нищо в сравнение с това, че е изградил здраво семейство.Уилямс е женен за Аида Фийлд от 2010 година, от която има три деца - Теди, Чарли и Коко.Красотата на съпругата му го е направила моногамен и той не изпитвал нужда да се вглежда настрани. Другото важно постижение в живота му било превръщането му в трезвеник. И третото - децата, но за тях по-голяма заслуга имала Аида, отколкото той самият, довери певецът.Въпреки че дните за партита и запои били зад гърба на 45-годишния Роби Уилямс, той си призна, че все още се бори със старите си демони, които не спирали да го навестяват и изкушават. ", "date": "2019.12.30", "title": "Роби Уилямс се похвали със своята моногамност"}
{"url": "http://www.cross.bg/noemvri-grazhdani-drygi-1621532.html", "text": "/КРОСС/  Пътуванията на български граждани в чужбина през ноември 2019 г. са 438.3 хил. или с 2.8% над регистрираните през ноември 2018 година, съобщиха от НСИ.Увеличение на пътуванията на български граждани в сравнение със същия месец на предходната година е отчетено към: Австрия - с 12.6%, Германия - с 11.0%, Турция - с 4.5%, Република Северна Македония - с 3.8%, Сърбия - с 2.4%, Италия - с 1.1%, и други. Същевременно намаляват пътуванията на български граждани към: Руската федерация - с 10.2%, Румъния - с 2.5%, Гърция - с 2.2%, и други.В сравнение с ноември 2018 г. e регистрирано увеличение по всички наблюдавани цели: „почивка и екскурзия\" - със 7.5%, „служебна\" - с 2.4%, и „други\" - с 0.5%. Най-голям относителен дял от общия брой пътувания на български граждани в чужбина през ноември 2019 г. формират пътуванията с други цели (гостуване, обучение, посещение на културни и спортни мероприятия) - 45.0%, следвани от тези със служебна цел - 28.2%, и с цел почивка и екскурзия - 26.8%. През ноември 2019 г. най-голям брой пътувания на български граждани са осъществени към: Турция - 127.4 хил., Гърция - 72.2 хил., Румъния - 39.7 хил., Сърбия - 33.9 хил., Германия - 24.3 хил., Република Северна Македония - 21.7 хил., Австрия - 17.2 хил., Италия - 16.0 хил., Обединеното кралство - 13.8 хил., Испания - 10.3 хиляди.През ноември 2019 г. посещенията на чужденци в България са 609.7 хил. или с 6.0% повече в сравнение с ноември 2018 година. Увеличение е регистрирано при пътуванията по всички наблюдавани цели: „почивка и екскурзия\" - с 9.1%, „други\" (вкл. гостувания и транзитни преминавания) - с 5.7%, и „служебна\" - с 1.7%. Транзитните преминавания през страната са 27.5% (167.5 хил.) от всички посещения на чужденци в България. От общия брой чужденци, посетили България през ноември 2019 г., делът на гражданите от Европейския съюз е 51.5%, или с 0.4% по-малко в сравнение със същия месец на предходната година. Намаляват посещенията на граждани от Австрия - с 5.8%, Гърция - с 5.7%, Нидерландия - с 1.8%, Румъния - с 1.3%, и други. Същевременно се увеличават посещенията на граждани от Обединеното кралство - с 19.0%, Италия - с 13.6%, Германия - с 10.2%, Полша - със 7.9%, Франция - с 3.0%, и други.Посещенията на граждани от групата „Други европейски страни\" нарастват с 13.6%, като най-голямо е увеличението на посещенията на граждани от Турция - с 25.1%. През ноември 2019 г. преобладава делът на посещенията с други цели - 47.3%, следвани от посещенията с цел почивка и екскурзия - 32.9%, и със служебна цел - 19.8%.Най-много посещения в България през ноември 2019 г. са реализирали гражданите от: Румъния - 128.5 хил., Турция - 109.6 хил., Гърция - 88.7 хил., Сърбия - 53.2 хил., Република Северна Македония - 45.6 хил., Украйна - 18.7 хил., Германия - 16.7 хил., Обединеното кралство - 13.6 хил., Италия - 12.2 хил., Полша - 9.8 хиляди. ", "date": "2019.12.30", "title": "Пътували сме повече в чужбина през ноември "}
{"url": "http://www.cross.bg/samolet-tyrbylentziya-zayavi-1621548.html", "text": "/КРОСС/  Казахтанската авиокомпания \"Бек еър\" заяви днес, че турбуленция може да е причинила катастрофата на неин самолет, при която миналата седмица загинаха 12 души, включително висш генерал.Става дума за турбуленция, предизвикана от предходния самолет, излетял от същото летище, предаде Ройтерс, цитирана от БТА.Изпълнителният директор на \"Бек еър\" Нурхан Жумасултанов, обвинявайки индиректно авиодиспечерите, каза, че самолетът може да е получил разрешение за излитане прекалено рано.\"Когато времето е добро, турбуленцията от предходния самолет продължава около две-три минути, а катастрофиралият самолет е излетял около минута-две след предишния\", заяви той.Държавната компания оператор на въздушния трафик \"Казаеронавигация\" обаче каза, че интервалът от 1 минута и 52 секунди между двете излитания е в допустимите граници.Самолетът \"Фокер 100\" загуби височина при излитането си и се удари в бетонна стена, а след това - в двуетажна сграда. Освен жертвите близо 70 души бяха ранени. Властите все още разследват причината за катастрофата. Сред версиите на разследващите са пилотска грешка и технически неизправности.Междувременно властите спряха полетите на всички останали самолети \"Фокер 100\" в Казахстан. ", "date": "2019.12.30", "title": "Казахтанската авиокомпания заяви, че турбуленция може да е причинила катастрофата с неин самолет"}
{"url": "http://www.cross.bg/samokov-sofiya-produlzhil-1621563.html", "text": "/КРОСС/ Земетресение с магнитуд от 4,5 по Рихтер бе усетено на територията на България. Това съобщиха от Европейския сеизмичен център. Епицентърът на труса е на 61 км южно от София, на 20 км южно от Самоков и 37 км североизточно от Благоевград. Дълбочината на труса е 1 км.Жители на Самоков разказаха, че са се разклатили маси и столове. Жител на село Бачево, което се намира на 27 км от епицентъра, разказа, че къщата е подскочила все едно нещо я е ударило.Според друг очевидец се е чул силен тътен, който е продължил няколко секунди. Хора, живеещи близо до епицентъра, казват, че трусът е продължил 5 секунди.Земетресението е усетено по високите етажи в София. Най-силно - в  Боровец, в Самоков и Банско.Данни за материални щети няма.  ", "date": "2019.12.30", "title": "Земетресение разлюля Самоков, усети се по високите етажи в София"}
{"url": "http://www.cross.bg/start-godina-rysiya-1621538.html", "text": "/КРОСС/  Русия запазва предложението си за удължаване на срока на действие на договора Нов СТАРТ със САЩ (договора за ограничаване на стратегическите нападателни оръжия), посочи в понеделник Министерството на външните работи в изявление, обсъждащо основните външнополитически резултати на отминаващата 2019-а година.Министерството отбеляза, че вътрешните политически борби във Вашингтон са се отразили върху напредъка на конструктивния диалог между двете държави, но че предложението за този договор остава в сила.През миналата седмица шефът на руското външно министерство Сергей Лавров заяви, че Москва желае Договора за ограничаване на нападателните оръжия (Нов СТАРТ), последният останал в сила договор за контрол на оръжията между Русия и Съединените щати, да бъде удължен без предварителни условия. Той добави, че на този етап няма срок за постигане на сделка с Вашингтон, но подобно споразумение трябва да бъде договорено до февруари 2021 година, когато изтича Нов СТАРТ.В началото на декември и руският президент Владимир Путин обяви, че неговата страна е готова за незабавно и без предварителни условия удължаване на срока на действие на договора със Съединените щати.Договорът Нов СТАРТ (известен в Русия като СНВ-3) между Москва и Вашингтон е подписан през 2010 година и е в сила до 5-и февруари 2021-а година. Той може да бъде удължен за не повече от пет години по взаимно съгласие.Съгласно условията на договора седем години след влизането му в сила всяка от страните съкращава стратегическите си оръжия до 1550 разположени ядрени бойни глави и до 700 балистични ракети и тежки бомбардировачи. ", "date": "2019.12.30", "title": "Русия продължава да поддържа предложението за удължаване на договора Нов СТАРТ "}
{"url": "http://www.cross.bg/fandukova-iiordanka-sofiya-1621535.html", "text": "/КРОСС/  Местният данък при покупка на имот или кола в София скача от догодина. Това предложение на кмета на София Йорданка Фандъкова бе подкрепено от Столичния общински съвет.Досега при покупка на имот дължимата такса бе 2,5% от стойността му, а от 2020 г. тя скача на 3%. Така например при сделка за недвижим имот в столицата на стойност 100 000 лева, дължимият местен данък ще бъде 3000 лева, вместо 2500, както беше до момента.Обект на облагане с този данък са и моторните превозни средства, придобити по възмезден начин.Йорданка Фандъкова защити предложението си, като изтъкна, че такива сделки обикновено човек прави няколко пъти в живота си. А очакваните допълнителни 20 млн. лева от увеличаването на данъка щели да се използват за ремонти в кварталите.\"Мярката е заради увеличеното строителство и необходимостта да насочим повече средства към ремонтите в кварталите - улици, тротоари и паркинги. Нещо, което всички обещават в кампанията, но не всички подкрепяме днес. Ясно е разпределението на тези средства - 10 млн. лева към районните кметове, за да изпълнят своите програми, а другите 10 млн. - пак за ремонт на основни улици в кварталите\", обясни Фандъкова.По време на дебатите БСП и \"Демократична България\" категорично се обявиха против повишаването на данъците. Симеон Ставрев настоя, че скокът в данъците ще засегне именно младите семейства, които си купуват жилища.\"Чух много мантри и полуистини в опит опозицията да оправдае популисткия си подход и политики. Едно заявяват на декларативно ниво, а после гласуват по друг начин, когато трябва да се приемат непопулярни мерки. Никой не обича да му вдигат данъците, никой политик не обича да вдига данъците, но е по-важно да сме принципни\", отговори задочно на критиките столичният кмет Йорданка Фандъкова.Заседанието на Столиния общински съвет продължава с обсъждането на план-сметката за дейностите по събирането на битовите отпадъци и за поддържане чистотата на териториите за обществено ползване за 2020 г.По-рано днес съветниците от БСП поискаха от кмета Йорданка Фандъкова в следващите 6 месеца да подготви създаването на общинско предприятие по чистота в София, като заявиха, че още днес ще внесат доклад за това. ", "date": "2019.12.30", "title": "От 1 януари в София скача данъкът при покупка на имот и кола "}
{"url": "http://www.cross.bg/pokrivka-putni-nyama-1621540.html", "text": "/КРОСС/  Снежната покривка в Ловешка област достигна 25 см. Проходът Троят - Кърнаре е временно затворен за всички МПС заради снегопочистване.Агенцията припомня и денонощния телефон, на който граждани и транспортни фирми могат да получават информация за актуалната обстановка - 0700 130 20.През изминалото денонощие в страната са станали десет пътни произшествия, при които няма загинали, но 18 са ранени. Това съобщи пресцентърът на МВР.От началото на месеца пътни инциденти са отнели живота на 39 души, а от началото на годината - на 639.Най-много сняг е навалял на Беклемето. Там продължава снегопочистването на прохода Троян - Кърнаре, който временно е затворен за движение на всички МПС.Директорът на Областното пътно управление в Ловеч Георги Грозданов съобщи  че снегопочистването е затруднено от продължаващия снеговалеж и силния вятър, който образува навявания.На  прохода Шипково - Рибарица снежната покривка е около 20 см., но пътят е разчистен и опесъчен и няма проблеми за движението на автомобили.Още сутринта са почистени и обработени основните пътища в областта София - Варна и София - Русе.Снежната покривка в Априлци тази сутрин е била 16 см., в Рибарица 15 см., в Шипково и Черни Осъм - 12 см., в Ловеч 8 см., а в останалите райони на областта е по-малка. ", "date": "2019.12.30", "title": "Ограничават движението през Троянския проход заради снегопочистване "}
{"url": "http://www.cross.bg/godina-putnicheski-noviya-1621539.html", "text": "/КРОСС/  Руският министър на промишлеността и търговията Денис Мантуров заяви в понеделник, че страната му е готова да започне да изнася от 2023 година новия пътнически самолети MC-21 в държави извън ОНД (Общността на независимите държави).Първоначалните доставки на новия самолет ще се извършват в страните от ОНД, посочи Мантуров, допълвайки в същото време, че \"страни от Югоизточна Азия и Малайзия\" вече са клиенти с дати на доставка, определени за 2023 - 2024 година.MC-21 е произведен в Русия пътнически самолет от ново поколение за средни разстояния c ĸaпaцитeт зa 150 дo 211 пacaжepa. Πъpвият мy тecтoви пoлeт беше проведен през 2017 гoдинa.Самият модел все още е в процес на изпитания и към момента, като се очаква да получи вътрешна сертификация за полети през следващата година, след което се очаква тя да бъде разширена и за европейският пазар.Очаква се негово серийно производство да зaпoчнe пpeз 2021 гoдинa. Πъpвият пoлзвaтeл нa нoвия пътничecĸи caмoлeт щe бъдe pycĸaтa дъpжaвнa aвиoĸoмпaния \"Aэpoфлoт\". ", "date": "2019.12.30", "title": "Русия ще започне да изнася новия си пътнически самолети МС-21 през 2023 година"}
{"url": "http://www.cross.bg/aleksandur-dvyposochna-ploshtad-1621542.html", "text": "/КРОСС/  С цел осигуряване на транспортното обслужване на столичани  и гостите на София  през новогодишната нощ част от общестевния транспорт ще се движи и през нощта.На 31.12.2019 г. срещу 01.01.2020 г. ще се движат  през нощта трамвайте обслужващи линии  5, 7,8,12, 18, 20,22,тролейбуси номера 1, 2, 4, както  автобусите от линии 83, 102, 85, 285 и 310, 213.На 01.01.2020 г. (нощта на 31.12.2019 г. срещу 01.01.2020 год.) нощните автобусни линии № N1, N2, N3 и N4: ще се движат по променени марщрути както следва:-          N1 (в посока ж.к. „Младост 4\"): от бул. „Тодор Александров\" (площад „Независимост\") по бул. „Княз Александър Дондуков\", надясно по бул. „Васил Левски\" и по бул. „Цар Освободител\" по маршрута двупосочно;За линията се закриват спирки:- двупосочна за прекачване с кодове 6435, 6436, 6455 и 6468 „Площад Княз Александър I\";- с код  6457 „Ул. Париж\";- с код  6456 „Ул. 6-ти септември\".-              N2 (в посока Студентски град): от бул. „Тодор Александров\" (площад „Независимост\"), по бул. „Княз Александър Дондуков\", надясно по бул. „Васил Левски\" и  по маршрута двупосочно.За линията се закриват спирки:- двупосочна за прекачване с кодове 6435, 6436, 6455 и 6468 „Площад Княз Александър I\";с код  6457 „Ул. Париж\";- с код  6456 „Ул. 6-ти септември\".-              N3 (в посока автостанция „Изток\"): от бул. „Тодор Александров\" (площад „Независимост\") по бул. „Княз Александър Дондуков\" и след кръстовището с бул. „Васил Левски\" направо по маршрута до автостанция „Изток\" двупосочно.За линията се закриват спирки:- двупосочна за прекачване с кодове 6435, 6436, 6455 и 6468 „Площад Княз Александър I\";- с код  6457 „Ул. Париж\";  с код  6456 „Ул. 6-ти септември\"- двупосочна с кодове 6439 и 6440 „Площад Св. Александър Невски\";  с код 1241 „Площад Паметник Левски\"; с код 2012 „Ул. Кракра\".-              N4 (в посока ж.к. „Дружба 2\"): от бул. „Тодор Александров\" (площад „Независимост\") по бул. „Княз Александър Дондуков\", надясно по бул. „Васил Левски\" и наляво по бул. „Янко Сакъзов\" по маршрута двупосочно.За линията се закриват спирки:- двупосочна за прекачване с кодове 6435, 6436, 6455 и 6468 „Площад Княз Александър I\";  с код  6457 „Ул. Париж\"; с код  6456 „Ул. 6-ти септември\"; двупосочна с кодове 6439 и 6440 „Площад Св. Александър НевскиЛиниите ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. „Княз Александър Дондуков\" при ул. „Сердика\".През нощта на  31.12.2019 г. срещу 01.01.2020 г. ще работи и столичното метро като интервалите на движение ще бъдат както следва :-          маршрут МС «Младост 1» - МС «Витоша»;-          маршрут МС «Младост 1» - МС «Бизнес парк София»;-          маршрут МС «Младост 1» - МС «Летище София»; ", "date": "2019.12.30", "title": "Движение на обществения транспорт в София през новогодишната нощ"}
{"url": "http://www.cross.bg/pernik-borisov-zayavi-1621544.html", "text": "/КРОСС/  Няма да има трета оставка на кабинет \"Борисов\". Това заяви в Перник заместник -председателят на парламентарната група на ГЕРБ и член на Изпълнителната комисия Красимир Велчев.Коментарът му е по повод обявеното намерение на БСП да поиска вот на недоверие на правителството заради проблемите във водния сектор.В последно време политически опоненти, заинтересовани среди, правят така, че цялата вина за кризата с водата в Перник да се припише на ГЕРБ, заяви още Красимир Велчев, като добави, че от последните 30 години ГЕРБ е управлявал в Перник само 4.Той направи аналогия между ситуацията с водата в Перник и кризата с боклука в София по времето на мандата на Бойко Борисов като кмет. По думите му подобен сценарий се готви и в момента:\"Знаете, че два пъти Борисов подава оставки. Трети път няма да има. Този път няма да подава оставка. Това трябва да ви е ясно\", беше категоричен Красимир Велчев.Той нарече наглост вчерашното изявление на лидера на БСП Корнелия Нинова в Перник: \"Посещението на г-жа Корнелия Нинова тук вчера за нас е, как да го нарека, меко казано е наглост\".По-рано днес в Перник, където беше на поредно посещение,премиерът Бойко Борисов заяви, че в темата с водната криза в различни градове вижда план за дестабилизация:\"Това е един план сега в различни градове, водна криза и за февруари. Те се готвят за подобна работа./.../ Няма да ни изненадате, защото съм пратил всички по ВиК секторите и много по-бързо ще имаме реакция, отколкото си мислите\" заяви още премиерът в Перник, където беше на посещение заради водния проблем в града.Ботевград също е заплашен от водна криза.В интервю за БНР кметът Иван Гавалюгов обяви, че в местния язовир \"Бебреш\" има вода за още 6 седмици.Според него това, освен на амортизираната ВиК мрежа, се дължи и на дейността на частна ВЕЦ, която по думите му източва повече вода от разрешеното:\"Само през тази година това се е случило за цели 14 дни, за който период са източени около 1,2 млн. кубика вода от язовир\"Бебреш\" - нерегламентирано и в разрез с издаденото разрешително от „Басейнова дирекция\",  заяви пред \"Хоризонт\" кметът на Ботевград Иван Гавалюгов.Собственик на въпросната водноелектрическа централа е дружеството \"Агроинженеринг 90\".Изпълнителната власт не е била информирана за проблема в Ботевград,обяви малко по-късно премиерът Бойко Борисов. Той отправи упрек към кмета, че не се е възползвал от възможностите за европейско финансиране за водна инфраструктура:„Кои кметове блокираха обединяването на ВиК? (Ботевградският беше един от тях) вместо да строим всичко това с европейски пари? Защото могат през ВиК-тата явно да правят нещо\".Заместник- министърът на регионалното развитие Николай Нанков отрече да има опасност от воден режим в Шумен,въпреки че основният водоизточник- язовир „Тича\" е пълен наполовина:„По данни на колегите от ВиК Шумен водните количества  ще стигнат със сигурност до пролетното снеготопене, така че шуменци могат да бъдат успокоени. Там имаме много тежки аварии по водопровода, знаем. Ще включим във водния проект, големия воден цикъл на шуменци, който се финансира с европейски средства\", каза заместник министър Николай Нанков. ", "date": "2019.12.30", "title": "Премиерът: Водната криза в различни градове е план за дестабилизация "}
{"url": "http://www.cross.bg/pytin-izprati-yvazhenie-1621546.html", "text": "/КРОСС/  Руският президент Владимир Путин изпрати днес новогодишна честитка до президента на САЩ Доналд Тръмп, в която той отново го покани да присъства през май догодина на 75-годишнината от победата на Съветския съюз във Втората световна война, съобщиха от Кремъл.В честитката на Путин се посочва, че Русия и Съединените щати носят историческа отговорност за гарантиране на сигурността и стабилността в света и че Москва се застъпва за нормализиране на двустранните отношения и за установяване на справедлив диалог, основан на взаимно уважение.Путин изпрати също поздравително послание до канадския премиер Джъстин Трюдо, като изрази увереност, че развитието на конструктивно, двустранно сътрудничество в много области, както и взаимното уважение като цяло, са в интерес на хората на Русия и Канада. ", "date": "2019.12.30", "title": "Путин изпрати честитка за 2020 г. на Тръмп, покани го в Москва през май"}
{"url": "http://www.cross.bg/e-blagoevgrad-golyamoto-1621545.html", "text": "/КРОСС/  Голямото пътуване за посрещане на Новата година започна, тапи се образуваха на изхода на Благоевград към 13.30 ч. днес, както на Е-79, така и на края на АМ \"Струма\".По главния път опашката преди кръговото стига до жк \"Струмско\" или 2 км, толкова се чака и на автомагистралата. По нея пристигат тръгналите от столицата, Кюстендил, Дупница и Северна България.Трафикът по ГП Е-79 се оформя от напускащите Благоевград.Е-79 и края на АМ „Струма\" се „срещат\" на кръговото след м. Полигона, колоните едва пъплят. От там надолу се продължава по Е-79., но скоростта е ниска - не повече от 40 км./ час заради ограниченията на скоростта до пътен възел „Симитли-Банско\".Хиляди се отправят на юг, за да посрещнат Новата 2020 г. утре в Гърция, както и курортите в Пиринско - Банско, Разлог, Сандански и др.По-късно днес трафикът, особено по АМ „Струма\", която свършва на изхода на Благоевград, ще се увеличава, тапата - също. ", "date": "2019.12.30", "title": "Голямото пътуване започна, тапи се образуваха на път Е-79 и АМ \"Струма\" "}
{"url": "http://www.cross.bg/bulgariya-nagrada-nagradi-1621555.html", "text": "/КРОСС/  Песенен Концерт на възглавници ще бъде представен за първи път в неделя, 05 януари, 2020г. от 11:00 и 17:00ч. в залата на Съюза на архитектите на ул. „Кракра\" №11. Пианистката Венета Нейнска, сопраното Доротея Доротеева, кларинетистът Павел Стойчев, както и младите виолончелисти с многобройни международни награди Сион и Наума Найман са подготвили най-мелодичните и красиви откъси от световната класика и песенния репертоар. Пианистката Венета Нейнска получава бакалавърската си степен в класа на световно известния пианист Джон Пери в Южнокалифорнийския университет. Пълна стипендия и възможността да учи с Джоан Хавил я отвеждат в Лондон и Училището за музика и театър „Гилдхол\". Многобройните и награди включват Първа награда на Седмия конкурс за пианисти в Ларнака, Кипър, Втора награда от конкурса \"Кристофър Дюк\" в Уотфорд, Великобритания, Трета награда от конкурса \"Зайлер\" в София, България и от Между-университетския конкурс Бетовен, награда \"Бетовен\" по време на обучението ú в Училището за музика и театър „Гилдхол\".След дипломирането си в България при проф. Иванка Нинова, сопраното Доротея Доротеева специализира в Оперно Студио в Грац, Австрия, където изпълнява редица централни партии в опери на Моцарт, както и в Академия Санта Чечилия при Рената Ското и Мирела Паруто. Участва в майсторски класове и на Райна Кабаиванска в София и Модена. След специализациите си завоюва награди на редица конкурси в България и чужбина, като Първа награда на конкурса „Гена Димитрова\", Първа награта на конкурса „Розата на Евтерпа\", както и награди от конкурсите „Елена Николай\", „Франсиско Виняс\", Барселона, „Феручо Талявини\", Дойчландсберг и други. Участва в постановките на Софийска опера „Рейнско злато\", „Залезът на Боговете\" от Вагнер, както и в „Бохеми\" от Пучини. Солист е на МДТ „К. Кисимов\" гр. Велико Търново. Стипендиант е на Вагнеровото дружество в Трир, Германия, както и член на фондацията Йехуди Менухин в Грац, Австрия.Кларинетистът Павел Стойчев се дипломира във Великотърновски университет \"Св. св. Кирил и Методий\". В момента е част от състава на Представителния гвардейски духов оркестър. Паралелно с това, той концертира като солист с различни състави и оркестри в България и Германия. Има богат репертоар от камерната музика. Младите виолончелисти Сион и Наума Найман учат в класа на Даниела Черпокова в НМУ \"Л. Пипков\". Участват в множество концерти и фестивали в страната и чужбина. Носители са на награди от международни конкурси, като последната е на Сион - Първа награда от конкурса \"Концертино Прага 2019\". Оригиналният Медал за най-послушен родител ще бъде връчен, заедно с кутия браунита от Vanilla Kitchen, а един час преди всеки концерт ще се състои музикалното ателие на Мюзик плей, в което младите почитатели на класическата музика ще могат да се запознаят с блокфлейтата. „Концерти на възглавници\" са проект на „Модо България\" и са оценени от публиката като най-престижния и успешен цикъл от класически концерти за деца в България. Те са първите семейни камерни концерти в страната ни, носители на наградата на Българско Национално Радио и предаването \"Allegro Vivace\" за Проект на годината, както и на приза \"Златна игла\", връчван от Classic FM радио. ", "date": "2019.12.30", "title": "Песенен Концерт на възглавници в първите дни на новата година"}
{"url": "http://www.cross.bg/bulgariya-ryski-yanyari-1621521.html", "text": "/КРОСС/  „От 1 януари 2020 г. България ще получава руски природен газ от нова входна точка. Това е Странджа-2 на българо-турската граница, вместо досегашната Исакча на българо-румънската граница\", заяви министърът на енергетиката Теменужка Петкова, предаде БГНЕС.Направените технически и икономически анализи показват, че за България е по-изгодно да получава руския природен газ на Странджа-2. Това ще доведе до спестяване на над 70 милиона лева на годишна база, което съответно ще се отрази и на цената на „синьото гориво\" за българския пазар, каза Петкова. Според нея то може да поевтинее с около 5%.Енергийният министър заяви също така, че страната ни строи с ускорени темпове и в момента „Балкански поток\" и ще изпълни поетите ангажименти по него.Директорът на „Булгаргаз\" Николай Павлов уточни, че от 1 януари 2020 г. България ще получава цялото количество руски газ от точката Странджа-2. Той добави, че става дума за 2,9 милиарда куб.м. газ на година.Промяната на входната точка за доставка на руски природен газ се наложи, след като „Газпром\" и Русия решиха да обърнат движението на газовите потоци. Това стана в резултат на изграждането на газопровода „Турски поток\", който свързва директно Русия и Турция по дъното на Черно море. Тази тръба с капацитет от 15,75 милиарда куб.м. газ ще бъде официално открита на 8 януари 2020 г. от президентите Реджеп Тайип Ердоган и Владимир Путин.Преди нейното изграждане тези количества преминаваха по Трансбалканския газопровод от Украйна и България за Турция. С появата на „Турски поток\" тази тръба се очаква да пресъхне, а България съответно може да загуби и лъвския си дял от транзита. По тази причина българското правителство взе решение да започне преговори с „Газпром\" за обръщане на потоците и България да остане транзитна страна за руски газ, но този път той ще идва чрез втората отсечка на „Турски поток\", която е в много напреднал стадий на строителство. ", "date": "2019.12.30", "title": "Петкова: От 1 януари ще получаваме руски газ от нова входна точка "}
{"url": "http://www.cross.bg/evro-levove-noemvri-1621522.html", "text": "/КРОСС/  Средният лихвен процент по депозитите на фирмите с договорен матуритет в левове през ноември запазва достигнатото ниво от 0.09 на сто, а по тези в евро спада с 0.08 процентни пункта до минус 0.05 процента. Това съобщава Българската народна банка.През ноември 2019 г. спрямо ноември 2018 г. средният лихвен процент по депозитите с договорен матуритет в левове се понижава с 0.04 пр.п. до 0.15 на сто, а по тези в евро - с 0.06 пр.п. до 0.23 на сто. В сравнение с октомври 2019 г. средните лихвени проценти по депозитите с договорен матуритет в левове и в евро се променят незначително.През ноември 2019 г. средният лихвен процент по кредитите за фирмите до един млн. евро, договорени в левове, нараства на годишна база с 0.02 процентни пункта /пр.п/. до 3.78 на сто, а по тези, договорени в евро намалява с 0.02 пр.п. до 2.61 на сто.Средният лихвен процент по кредитите над 1 млн. евро, договорени в левове, намалява с 0.52 пр.п. до 2.57 на сто, а по тези, договорени в евро - с 0.97 пр.п. до 1.97 на сто.През ноември 2019 г. средният лихвен процент по кредитите на домакинствата за потребление в левове се повишава на годишна база с 0.15 пр.п. до 8.52 на сто, а по тези в евро спада с 0.56 пр.п. до 3.63 на сто.При жилищните кредити в левове и в евро средните лихвени проценти намаляват с 0.24 пр.п. съответно до 3.00 процента и до 3.47 на сто. Средният лихвен процент по другите кредити в левове нараства с 0.23 пр.п. до 2.44 на сто, а по другите кредити в евро се понижава с 0.16 пр.п. до 2.91 на сто.Годишният процент на разходите (ГПР) по кредитите за потребление в левове през ноември 2019 г. в сравнение със същия месец на 2018 г. се понижава с 0.08 пр.п. до 10.29 на сто, а по кредитите за потребление в евро - с 0.56 пр.п. до 3.90 на сто.През ноември 2019 г. годишният процент на разходите по жилищните кредити в левове спада спрямо ноември 2018 г. с 0.25 пр.п. до 3.36 на сто, а по жилищните кредити в евро - с 0.36 пр.п. до 3.85 на сто. ", "date": "2019.12.30", "title": "БНБ: Депозитите на фирмите са били с отрицателни лихви през ноември "}
{"url": "http://www.cross.bg/dimitrov-aresta-garantziya-1621525.html", "text": "/КРОСС/  Кметът на Несебър Николай Димитров е бил освободен от ареста. Това е станало възможно, тъй като прокуратурата не е протестирала наложената от Специализирания наказателен съд парична гаранция от 50 хиляди лева, съобщи БНР. Димитров е напуснал ареста малко след полунощ на 27 декември. Седмица по-рано Апелативният спецсъд отказа да го пусне на свобода с мотива, че има опасност да извърши друго престъпление. Димитров бешe арестуван дни преди местния вот. Заедно с още няколко души - също участници в изборите, той беше обвинен за участие в организирана престъпна група за купуване на гласове. Заради постоянното си задържане положи клетва като кмет на Несебър - под конвой и с белезници. Седмица преди коледните празници Николай Димитров беше освободен под парична гаранция от Специализирания наказателен съд. Прокуратурата протестира решението и представи нови томове с доказателства, че е ръководител на организирана престъпна група за купуване на гласове. Въз основа на тях второинстанционният апелативен съд отмени гаранцията му от 40 000 лева и на 20 декември обяви, че той трябва да остане в ареста, както и че решението е окончателно. Молба на защитата на Димитров за по-лека мярка за неотклонение - три дни по-късно, води до съдебния обрат. Друг състав на Спецнаказателния съд отново му налага парична гаранция, но в размер на 50 000 лева, а прокуратурата изненадващо се съгласява, че тя е адекватна и обявява, че няма да протестира решението. Така в ранните часове на миналата събота Николай Димитров е пуснат на свобода.Какво е променило позицията на спецобвинението, че извън ареста той може да извърши друго престъпление, в рамките само на три дни - два от които почивни, все още не е ясно, отбелязва националното радио.", "date": "2019.12.30", "title": "Кметът на Несебър изненадващо излезе от ареста"}
{"url": "http://www.cross.bg/vyatur-silen-byrgas-1621523.html", "text": "/КРОСС/  Жълт код за силен вятър е обявен за 8 области на Източна България. Това е причината и да бъде затворено пристанището в Бургас, съобщава NOVA.Силен вятър с посока север, северозапад затвори пристанището в Бургас рано сутринта за маневриране на всички видове плавателни съдове. По данни на метеорологичната служба скоростта на вятъра е 16 метра/секунда, а при пориви  достига до 20 м/сек. Това на практика означава над 72 км/час. Към момента няма подадени сигнали на дежурния телефон в общината за паднали клони на дървета и други предмети. В цяла Бургаска област прехвърча сняг. Няма затворени пътища, всички са проходими. Предстои те да бъдат опесачени.Зимата е факт, в планините особено. Очаква се валежите да спрат. Проходът Троян - Кърнаре е затворен за снегопочистване. Вероятно в следващите часове ще бъде отворен. Движението през прохода Петрохан не е затруднено, има ограничение за камиони над 12 тона. Такова има и през прохода Пампорово.Все още по планините обстановката е доста зимна.  В осем области в страната е обявен жълт код за силен вятър.  Те се намират в Източна България. Прогнозите за следващите часове са за вятър със скорост между 50 и 80 км/ час. Поради тази причина имаме и силно вълнение по Южното Черноморие. ", "date": "2019.12.30", "title": "Затвориха пристанището в Бургас заради силен вятър "}
{"url": "http://www.cross.bg/zadurzhani-chasa-sbivane-1621524.html", "text": "/КРОСС/  39-годишен мъж е починал след сбиване в Шивачево. Сигналът за възникнал конфликт е подаден в събота около 21 часа, съобщиха от ОД на МВР - Сливен.След проведени оперативно-издирвателни действия са задържани двама мъже на 24 и 27 години и непълнолетно 16-годишно момче.За случая е уведомена Окръжна прокуратура-Сливен. Тримата са привлечени като обвиняеми и са задържани за срок от 72 часа. Предстои да бъде разгледано искане за тяхното постоянно задържане. ", "date": "2019.12.30", "title": "Мъж е убит след сбиване в Шивачево"}
{"url": "http://www.cross.bg/lokomotivi-dostavka-lokomotiva-1621526.html", "text": "/КРОСС/  Докато поднови грохналия подвижен състав БДЖ ще ползва под наем 8 локомотиви с бригадите им. Държавните железница са пуснали обществена поръчка с пет позиции за заемането на машините в деня преди Бъдни вечер, става ясно от сайта на дружеството.Поръчката обяви в интервю пред \"Монитор\" изпълнителният директор на \"Холдинг БДЖ\" инж. Никола Василев. Мотивът е да се запушат малките дупки в графика на движение, което е признато и в решението за наем на локомотиви. Междувременно усилията на ръководството на железниците е ремонт на собствените локомотиви, вагони и мотриси, и към придобиване на нов подвижен състав. Наемането на осемте локомотива с машинисти ще бъде за срок от шест месеца с възможност за подновяване на договора по два пъти с по още шест месеца. Прогнозната стойност на обществената поръчка е 6,4 млн. лева без ДДС за година и половина. В средата на декември стана ясно, че четири от големите производители в търга за нови локомотиви на БДЖ \"Бомбардие транспортейшън\" ГмбХ, ДЗЗД \"Сименс Трон\", консорциум \"Екселор-Е.Л.\" и \"Щадлер рейл Валенсия\" С.А. Прогнозната стойност на поръчката е 57,5 млн. лева без ДДС за доставка и поддръжка на 10 нови електрически локомотива. Планираното приключване на поръчката е до края на март 2020 г., а предполагаемата доставка на първите нови локомотиви е до 18 месеца след подписването на договора. В същото време ръководството на БДЖ подписа договора за ремонта на мотрисите \"Сименс\". За пет години избраният от железниците румънски клон на френския гигант \"Алстом\" първо ще обнови, а после и ще поддържа срещу 137 млн. лева 46-те мотриси на жп превозвача. Предстои да се бъде обявявена и процедурата и за доставка на 16 електромотрисни 4-вагонни влака с по 250 местаили общо 4000 места, които ще обслужват средните дестинации - пътувания до 3 часа, от типа на Пловдив-Бургас, Горна Оряховица-Варна и др. Поръчката им ще бъде на стойност до 120 млн. евро или средна цена на седалка от порядъка на 25-30 000 евро. Много стари, но издържали на времето 10 електрически локомотиви на БДЖ - Шкода, също ще бъдат ремонтирани. Срещу над 20 млн. лв. с ДДС търси бързо обновяване на машините от сериите 4400 на \"Шкода\". Очаква се модернизация и на 5 броя румънски локомотиви, 46-а серия. Поръчките са част от плана на министерството на транспорта за тотално реновиране на влаковия състав на БДЖ до 2024 г., когато договорът на дружеството с държавата приключва и ще трябва да се конкурира на свободния пазар.", "date": "2019.12.30", "title": "БДЖ наема осем локомотива с машинисти"}
{"url": "http://www.cross.bg/skandal-semeen-muzha-1621527.html", "text": "/КРОСС/  След семеен скандал, жена намушка с нож мъжа си в Монтанско, съобщиха от полицията. На 29 декември, към 20:35 часа, в полицията в Лом е получен сигнал за възникнал семеен скандал в село Якимово, при който 39-годишната съпруга е намушкала с нож в бедрото 42-годишния си съпруг.Пострадалият е транспортиран в болницата в Монтана и е настанен за лечение, без опасност за живота. Сформирана е дежурна оперативна група, която е извършила оглед на местопроизшествието.По случая е образувано досъдебно производство. Жената е задържана за срок от 24 часа. ", "date": "2019.12.30", "title": "След семеен скандал: Жена намушка с нож мъжа си"}
{"url": "http://www.cross.bg/gurtziya-bulgarskite-grazhdani-1621528.html", "text": "/КРОСС/  Във връзка с бурни ветрове в Гърция, които на места достигат до 9-10 степен по скалата на Бофорт (със скорост между 76 и 102 км в час), продължават да са затворени пристанищата в Пирея, Рафина и Лаврио.За района на островите Егина, Саламина, Спецес, Идра, Порос, Агистри и Докос частично е разрешено плаването на \"кораби от закрит тип\". Не се изпълняват курсове по линиите Агия Марина - Неа Стира, Глифа - Агиокампос, Кавала - Тасос и Александруполис - Самотраки.МВнР препоръчва на българските граждани при планиране на пътуване в Гърция по море да контактуват предварително със съответната пристанищна администрация по избрания маршрут, да бъдат особено внимателни към състоянието на метеорологичната обстановка, както и да спазват стриктно конкретните указания на гръцките власти.При необходимост от съдействие българските граждани могат да се свържат с посолството на България в Атина на:Дежурен директен телефон: +30 210 67 48 107Телефонен секретар и оператор: +30 210 67 48 105, +30 210 67 48 106Дежурни телефони в извънработно време: +30 210 67 48 105, 106, 107Мобилен телефон за спешни случаи: +30 693 70 96 220 ", "date": "2019.12.30", "title": "Затвориха пристанища в Гърция заради силните ветрове "}
{"url": "http://www.cross.bg/aleksandur-subraha-tenisa-1621529.html", "text": "/КРОСС/  Седмица преди началото на ATP cup, звездите на тениса се събраха в Австралия. Рафел Надал и Новак Джокович се присъединиха към останалите си колеги, които ще участват на първия  турнир за 2020 година.В Сидни е и българският тим. Играещият капитан Григор Димитров, Димитър Кузманов и Александър Донски вече направиха няколко тренировки. Останалите двама в тима са Александър Лазаров и Адриан Андреев.България открива турнира с мач срещу Великобритания рано сутринта на 3 януари. ", "date": "2019.12.30", "title": "Звездите на тениса се събраха в Австралия"}
{"url": "http://www.cross.bg/godina-ezero-hizha-1621534.html", "text": "/КРОСС/  Десетки туристи ще посрещнат Новата година върху замръзналото Рибно езеро в Рила. Навръх 31-ви декември групата излиза да играе хоро на езерото с националното знаме, информира БНР.„Посрещането на Нова година по леда на Рибното езеро на 2 196 метра надморска височина при поне - 10 градуса за някои от туристите е станало ритуал\", казва съдържателят на хижа \"Седемте езера\" Павел Танинчев.\"Повечето хора идват традиционно, едни и същи. Аз ще съм там, естествено. Посрещането на 2020-а ще стане и този път, въпреки че планината не е много дружелюбна\", казва Танинчев.\"Хора има, на които им харесва Балкана, въпреки, че сега е малко негостоприемен. Студено е. До хижа \"Рилски езера\" не може да мине моторна шейна, защото няма сняг\", обясни още той. ", "date": "2019.12.30", "title": "Десетки туристи посрещнат Нова година на замръзналото Рибно езеро в Рила"}
{"url": "http://www.cross.bg/stomana-voda-doklada-1621496.html", "text": "/КРОСС/  „Стомана\"-Перник очаква държавата да обяви, че не се отклонява вода за нуждите на завода, което да е причина за водната криза в града. Това стана ясно от думите на Константин Стаменов, директор \"Стратегическо планиране и инвестиции\" пред Нова телевизия.„Всичко тръгна от доклад на „Софийска вода\". Той е направен на 9 декември. Когато е правен, никой не ни е уведомявал. Ние не сме запознати с изложеното в доклада. Намерихме го 10 дена по-късно. В доклада има 4-5 изречения, които касаят „Стомана\". След като ги прочетете, оставате с впечатление, че вода се излива, без да минава през водомери и без това да е контролирано.\" Това заяви в ефира на „Здравей, България\" един от директорите на завод „Стомана\" Константин Стаменов.„В доклада пише 290 литра в секунда се подават към индустриалната зона през Клон 2. Клон 1 и Клон 2 минават през територията на „Стомана\", но те касаят питейната вода на града. Човек, който не е специалист, като чете доклада, какво ще си помисли? Че тези 290 литра се изливат в „Стомана\". Целият отток от язовир „Студена\" е 350 литра в секунда. Ако 290 се изливат в „Стомана\", в следващото изречение се казва, че водата по другия водопровод на Клон 1 отива в напорен резервоар „Могиличен\", който се намира в „Стомана\", което също не е вярно\", категоричен е Стаменов.„Снимковият материал към този доклад не отговаря на това, което пише. Този доклад е писан от човек, който не е стъпвал в „Стомана\". Нашата консумация е на ограничителен режим. Със заповед на министъра на околната среда промишлената вода от язовир „Студена\" е спряна\", обясни той.„На 70-годишни тръби къде да отива водата?\". Така той отговори на въпрос къде отива водата на Перник. Стаменов каза, че са установени течове.„Ние самите сме на ограничителен режим както за питейна вода така и за строителна дейност. Проблемът не е при нас\", заяви още той. ", "date": "2019.12.30", "title": "Шеф в „Стомана“ отрича вина за водната криза в Перник"}
{"url": "http://www.cross.bg/agentziya-zapodozreni-politziyata-1621497.html", "text": "/КРОСС/  Полицията в Турция задържа десетки, заподозрени във връзки с групировката \"Ислямска държава\" в операция срещу терористичната група преди новогодишните празници, съобщи АП, позовавайки се на Анадолската агенция.Най-малкото 33 чуждестранни граждани са били задържани в столицата Анкара в обща операция на антитерористичната полиция и националната разузнавателна агенция, според Анадолската агенция, цитирана от Новини.бгПолицията извърши обиски рано тази сутрин в град Батман, където 22 заподозрени са задържани, се казва в отделно съобщение. Обиски е имало и в градовете Адана и Кайсери, където са задържани общо 15 души, включително шест чужденци.Анадолската агенция предаде, че задържаните заподозрени от \"Ислямска държава\" в Анкара са от Ирак, Сирия и Мароко. Полицията издирва 17 други заподозрени.  ", "date": "2019.12.30", "title": "Масови арести в Турция заради връзки с \"Ислямска държава\""}
{"url": "http://www.cross.bg/sofiya-infrastryktyra-kabel-1621491.html", "text": "/КРОСС/  От стъпването си на българския пазар ЧЕЗ Разпределение България подмени половината от кабелите, които са част от критичната инфраструктура, захранваща с електроенергия столицата, и модернизира повече от 50% от подстанциите в нея.„Голяма част от енергийните съоръжения в София са проектирани и въведени в експлоатация през 70-те и 80-те години на миналия век. Разработили сме мащабна програма за модернизация на критичната инфраструктура на София. Целта на тази програма е да осигури електрозахранване, каквото отговаря на нуждите на една съвременна европейска столица\", каза Цветомир Ралчев, директор „Стратегическо планиране и развитие на мрежата\" в ЧЕЗ Разпределение България.Програмата стартира през 2011 г. с подмяната на кабел „Редута\". Последва полагането на нов 110-киливолтов кабел „Левски\", осигуряващ електрозахранването на идеалния център на града. През 2013 г. бе извършена най-мащабната реконструкция на електроразпределителната мрежа в София през последните 30 години чрез модернизацията на две подстанции \"Средец\" и \"Хиподрума\" и изграждане на нова 110-киловолтова, суха, кабелна линия \"Гешов\", която свързва подстанциите. Проектът осигури първата напречна връзка в електроенергийната инфраструктура на София.От старта на програмата за модернизация на стратегическата инфраструктура на София досега са положени 15 000 метра нови кабели 110 киловолта. За разлика от старите, маслени кабели, новите са алуминиеви, произведени са по специална технология и не представляват интерес за крадците. За 2020 г. е предвидена подмяната поредния 110-киловолтов кабел, наречен „Дондуков\".От началото на реализация на програмата са модернизирани 17 подстанции, което позволява автоматизиране на управлението на мрежата в столицата. ", "date": "2019.12.30", "title": "ЧЕЗ Разпределение модернизира половината от критичната инфраструктура на столицата "}
{"url": "http://www.cross.bg/dekemvri-stolichnata-raboti-1621499.html", "text": "/КРОСС/  На 31 декември, вторник, отдел „Пътна полиция\" на Столичната дирекция на вътрешните работи (СДВР) ще работи с граждани до 13 ч., съобщават от пресцентъра на МВР.Причината - годишната инвентаризация в отдела.До този час всички собственици на автомобили ще могат да подават документи за първоначална и транзитна регистрация, промяна на собственост, свидетелство за регистрация и дубликат. ", "date": "2019.12.30", "title": "Столичната „Пътна полиция“ ще регистрира коли до 13 ч. на 31 декември "}
{"url": "http://www.cross.bg/bebeta-zatvor-genno-1621502.html", "text": "/КРОСС/  Китайски съд в провинция Гуандун осъди на три години затвор учения Хъ Цзянкуей, създател на първите в света \"генно редактирани\" бебета.Ученият е осъден на затвор и глоба от 430 000 долара за извършване на незаконен експеримент с раждането на близнаци от генномодифицирани ембриони, се казва в решението на съда.Заедно с Хъ са осъдени и двама изследователи, на по-кратки срокове затвор.През ноември 2018 г. Хъ Цзянкуей съобщи, че е използвал технология за генно редактиране, известна като  CRISPR, за да промени гените на два ембриона.Новината предизвика бурни реакции и дебати в Китай и по света за етичността на генното редактиране.Според агенция Синхуа в резултат на изследванията и експериментите на Хъ са родени три генномодифицирани бебета. ", "date": "2019.12.30", "title": "Създателят на първите \"генно редактирани\" бебета влезе в затвора"}
{"url": "http://www.cross.bg/sharlot-keiit-malkata-1621501.html", "text": "/КРОСС/  По Коледа цялото кралско семейство присъства на традиционната за това време от годината литургия в църквата „Св. Мария Магдалена\" в Сандрингам. И безспорно „черешката на тортата\" бяха двете пораснали вече деца на принц Уилям и Кейт - 6-годишният Джордж и 4-годишната Шарлот. Това бе техният дебют, тъй като за първи път присъстваха на церемонията, а преди това участваха и в похода към църквата. Малкото им братче - принц Луи бе откаран директно в Сандрингам.По време на разходката кралското семейство се радваше на любовта на хората, на щастливи усмивки, отправени поздрави и много, много цветя. Един от букетите, обаче, беше много специален. Той бе от 6-годишния кралски фен Джеймс Хедър, който заложи на красиви бели рози, опаковани съвсем семпло.Докато Кейт и принцеса Шарлот се разхождаха сред хората, малкият кавалер подаде цветята. Херцогинята помисли, че са за нея и посегна да ги вземе, но той не й ги даде и отправи поглед към малката Шарлот. Така цветята бяха подарени с огромна усмивка на принцесата, която не ги остави до края на разходката и ги стискаше здраво.Очевидно вече малката принцеса Шарлот има първия си обожател, а забавният клип беше публикуван в туитър. ", "date": "2019.12.30", "title": "Принцеса Шарлот вече си има първи обожател"}
{"url": "http://www.cross.bg/borisov-pernik-politika-1621518.html", "text": "/КРОСС/  Днес свиках извънредно заседание на Изпълнителното бюро и на ръководството на парламентарната група и взехме решение - внасяме вот на недоверие към правителството на Бойко Борисов за провала в политиката по околна среда и води. За 10-годишното управление на Борисов, в резултат на некомпетентна политика, безхаберие и кражби, близо половин милион българи в момента са оставени без достъп до питейна вода. Водната криза от криза в Перник става национална, защото и други области и градове са застаршени от този проблем. В същото време, за тези десет години, постоянно се увеличаваха цените на водата за българските граждани без да се предприемат каквито и да е мерки за инвестиции. Само 0,5 процента от мрежата е подменена, а над 50 % от водата се губи.Трети сме в света по замърсен въздух, защото правителството на Бойко Борисов разрешава внос на боклуци от цял свят, които да се горят в България. Дишаме рак и пием отрова. След десетгодишно управление посегнаха и на най-човешки и ежедневни неща като въздуха и водата. Всички обяснения за природни причини са безпочвени, а прехвърлянето на отговорността на ВиК дружества, кметове и общински съветници е жалък опит за спасение на правителството и лично на премиера. Днес г-н Борисов е казал в Перник - „тук политика няма\". Не, господин Борисов, тук всичко е политика и нищо друго. Твой министър да каже, че дава 32 милиона лева и ще осигурите вода през 2016 година, и след 4 години да няма вода и да не се знае къде са отишли парите, е политика на корупция. Министър на регионалното развитие да подписва всеки месец на ВиК Перник колко вода да източва, без да отчита колко се влива в язовира, е политика на некадърност. Да оставиш половин милиона българи без основно човешко благо - питейна вода, е политика на геноцид. Така че всичко е политика и от 10 години тя има едно лице и едно име - Бойко Борисов. Министрите са послушни изпълнители и вие сами знаете колко често той ги сменя. Това не дава резултат и не променя нищо в общата политика на правителството. Борисов е начело и я провежда последователно, независимо коя калинка използва в даден момент и кой бушон гори, когато стане напечено.Днес той е казал: „Ние сме тук от момента, в който разбрахме за тази криза в Перник\", „Защо никой нищо не ни е казал?\". Питайте си министрите, г-н Борисов, които са разрешавали това, което се случва в Перник. Питайте си областния управител от ГЕРБ, който научи, че има отговорност към този проблем едва след като кризата възникна.Само БСП поставяхме този въпрос месеци наред. Включително сегашния кмет Станислав Владимиров, като депутат от Перник, многократно в българския парламент чрез праламентарен контрол към министрите. Но тогава никой не му обърна внимание, затова днес БСП няма да носи отговорност за ситуацията, създадена от правителството, от министрите, от областния управител. Тази отговорност е политическа, затова искаме вот на недоверие към правителството и оставка на цялото правителство. Но тя и наказателна - някой трябва да поеме наказателна отговорност за случващото се не само в Перник, а в цялата страна по тези въпроси.Днес господин Борисов е казал, че той с главния прокурор не говори, за разлика от мен, която разговарях с главния прокурор и поисках официална среща. Дори си е позволил да каже, че аз „назидавам\" главния прокурор - типично в негов стил. Основната разлика между мен и Борисов по отношение на главните прокурори на България е, че той ги вика в Банкя или в Бояна, осъществявайки задкулисието. Припомням ви разговора от 2013 година, от неговия дом, в разговор за задкулисие, излязоха репликите: „Не ми се подсмихвай, ти си го избра\". Там се говори за бизнесмени, за дела, за започване на дела, за прекратяване, включително до цинизма да се коментира сексуална ориентация. Ако е забравил, мога да извадя тази стенограма. За разлика от него, винаги съм искала официални срещи и съм ги обявявала публично. Поисках такава за Перник, осъществявайки желанието на перничани, изразено вчера пред мен. Те не вярват, че ще има понасяне на отговорност и наказани лица. След срещата с г-н Гешев, официално ще обявя резултата.В първите дни на работата на парламента внасяме вота на недоверие срещу цялото правителство и искаме оставката му за провала в политиката по околна среда и води. ", "date": "2019.12.30", "title": "Нинова: Внасяме вот на недоверие към правителството за провала в политиката по околна среда и води"}
{"url": "http://www.cross.bg/danutzite-kolite-konski-1621520.html", "text": "/КРОСС/  От Нова година скачат данъците на по-мощните и по-замърсяващите автомобили в София, като мярка за борба с мръсния въздух. Това реши Столичният общински съвет на последната за годината сесия.Засегнати от промените ще бъдат собствениците на автомобили с мощност над 99 конски сили, както и тези без екостандарт или такъв под Евро 5.За колите с мощност от 99 до 147 конски сили увеличението на данъка е с 10%, а за колите над 147 конски сили скокът е с 15%.Отделно на автомобилите без екологична категория, както и тези с Евро 1, 2, 3, 4 екокоефициентът при формирането на данъка ще бъде увеличен до максималния праг. Така се очаква данъкът на мощните и замърсяващи автомобили да скочи от 20 до 50 лв.Столичният кмет Йорданка Фандъкова мотивира предложението за вдигане на данъците като мярка за борба с мръсния въздух. Очакванията й са в общинската хазна да влязат допълнително 18 млн., които ще бъдат насочени към подобряване на градския транспорт и градската среда.По думите й за колите до 99 конски сили данъците ще останат без промяна, а това били 47% от автомобилите в София.\"За колите с по-малка мощност увеличението ще е от 3 до 10 лева на година, а за колите от 100 до 150 конски сили ще е от 7 до 40 лева. Допълнителните 18 млн. ще насочим към градския транспорт, третата линия на метрото, довеждащия транспорт и градското озеленяване\", обеща Йорданка Фандъкова.Тя се съгласи, че вдигането на данъците не е популярна мярка, но подчерта, че целите, които Общината си поставя, са очаквани от всички столичани.Предложението за повишването на данъците бе подкрепено от ГЕРБ и \"Патриотите\", а БСП и \"Демократична България\" бяха против. Независимият общински съветник Борис Бонев гласува \"въздържал се\".Шефът на столичните социалисти Калоян Паргов напомни, че Йорданка Фандъкова не е анонсирала повишаване на данъците преди местните избори.\"Не е нито редно, нито аргументирано. Тази данъчна сурвачка ще се отрази сериозно на най-уязвимата част от населението\", отсече Паргов.Борис Бонев защити тезата, че замърсителят трябва да плаща повече, но обвини ГЕРБ, че не е станало ясно за какво ще бъдат разходвани конкретно допънителните средства, които ще постъпят от увеличението на данъците.\"Г-жа Фандъкова да не ме съветва как аз да гласувам, а администрацията в нейно лице да си свърши работата и когато иска подкрепа, тя да е обоснована, а не с общи приказки\", настоя той.Методи Лалов от \"Демократична България\" запита ГЕРБ пък дали не ги е срам да вдигат данъците на хората.\"По-малко емоции и повече аргументи. Приличате на Грета Турнберг\", репликира председателят на Столичния общински съвет Елен Герджиков. ", "date": "2019.12.30", "title": "Окончателно: До 50 лева скок на данъка за колите замърсители в София "}
{"url": "http://www.cross.bg/poruchka-obshtestvenata-petkov-1621519.html", "text": "/КРОСС/  Председателят на ПП АБВ Румен Петков настоя в Плевен за прокурорска намеса по договора за ремонт на учебните самолети L-39. Пред медиите той коментира съмнения за сериозни нарушения, злоупотреба с власт и следването на лични интереси от страна на ръководството на ресорното ведомство и припомни случая. „Още август месец ние алармирахме за една обществена поръчка на Министерство на отбраната за ремонта на самолетите L-39. Изрично казахме, че начинът и технологията на провеждане на обществената поръчка са дълбоко порочни, предварително подготвени и така направени, че да бъдат спечелени от конкретен стопански субект. Вътре в обществената поръчка се допуска резервни части за самолетите L-39 втора употреба. Ремонтът се извършва в нелицензиран завод в Украйна. Изрично предупредихме, че фирмата няма техническата документация. Министър Каракачанов се държа естествено и по медиите, и по националните телевизии обяви доста цинично, че всичко върви както трябва. По моя информация, от фирмата преди дни са депозирали писмено заявление в Министерство на отбраната, че не са в състояние да изпълнят обществената поръчка. Петков допълни, че срокът за изпълнението на обществената поръчка е изтекъл през месец септември.Председателят на ПП АБВ подчерта, че фактите по случая с ремонта на учебните самолети водят към ясни индикации за опит за тежки финансови злоупотреби, които в контекста ще костват човешки животи. „След като ние от АБВ можем да заявим, че спечелилата фирма няма и няма как да има техническата документация, а Министерството на отбраната, със съответните разузнавателни и контраразузнавателни звена, не знае това нещо, значи или всички служители в разузнавателни и контраразузнавателни звена са абсолютни некадърници, което не го вярвам, или министърът на отбраната и командващият военновъздушните сили са хора, които обслужват други интереси, а не интересите на Българската авиация. Това са неща, които обществото трябва да знае. От АБВ се гордеем, че спечелихме тежка битка в името на националната ни сигурност и сигурността на българските пилоти\".Румен Петков коментира още, че обслужването на чужди интереси за сметка на националната ни сигурност е тежко престъпление.„Фирмата изпълнител ще се опитат да защитят интересите си и тази шайка негодници, които ръководят Министерството на отбраната - Красимир Каракачанов, зам.-министър Величков и председателят на Комисията по национална сигурност в НС. Те със своите действия и бездействия са съучастници в една дълбоко порочна процедура за сметка сигурността на живота на българските пилоти. Тези хора трябва да носят отговорност. Фактът, че министър-председателят Борисов мълчи ме кара да си мисля, че той е част от тази шайка. Иначе той би трябвало да вземе мерки. Стъпката, която очакваме сега от фирмата изпълнител, е да се обърнат към Комисията за защита на конкуренцията, с която да атакуват чешката компания за това, че не са им предоставили техническата документация. При провеждането на обществената поръчка от фирмата са декларирали, че разполагат с техническата документация\", подчерта още Румен Петков и изрази надежда, че законът ще бъде приложен по случая с цялата си сила. ", "date": "2019.12.30", "title": "Румен Петков настоя в Плевен за прокурорска намеса по договора за ремонт на учебните самолети L-39"}
{"url": "http://www.cross.bg/bansko-nyama-razlog-1621489.html", "text": "/КРОСС/  Няма данни за материални щети след снощното земетресението край Банско.Трусът е регистриран около 19:36 ч. българско време. Според данните на Националния институт към БАН, епицентърът е на 6 километра северно от Разлог и на 85 километра южно от София.По последна информация магнитутът е бил  3,5 по скалата на Рихтер, а дълбочина му -  от 20 км.Земетресението е било усетено в района на Разлог, Баня, Белица и Банско. ", "date": "2019.12.30", "title": "Няма данни за щети след земетресението край Банско"}
{"url": "http://www.cross.bg/dnes-pernik-osigyreni-1621490.html", "text": "/КРОСС/  Аварийният план за Перник влиза в сила.Още днес започва работата по алтернативното трасе, през което ще бъдат положени нови тръби. То ще е дълго близо километър и ще е финансирано с държавни пари - общо над 2 млн. лв.Започва и процедура за подмяната на 70 км водопровод в града, както и ремонт на пречиствателната станция.От днес главният инженер на ВиК- Стара Загора ще поеме оперативното ръководство на пернишката водоснабдителна фирма. По думите на зам.-министъра на регионалното развитие Николай Нанков това се налага заради влошеното здравословно състояние на новоназначения прокурист на местното дружество Камен Каменов.Намерен е механизъм за осигуряването на заемни средства за оперативни разходи на водното дружество в Перник.Парите ще бъдат осигурени чрез заеми от други държавни предприятия с принципал МРРБ.По списък, подаден от ВиК са осигурени и резервни части.Премиерът Бойко Борисов обяви, че всички необходими материали вече са набавени, а днес проектите ще бъдат предоставени за одобрение. Междувременно недоволството на перничани - продължава. Те готвят и протест в София заради водната криза. ", "date": "2019.12.30", "title": "От днес влиза в сила аварийният план за Перник "}
{"url": "http://www.cross.bg/yniversitet-istoricheskiya-sofiiiskiya-1621505.html", "text": "/КРОСС/  На 71 години почина големият историк, общественик и ерудит проф. Драгомир Драганов.Проф. Драганов е роден на 29 октомври 1948 г. в Плевен. Той беше сред най-изявените преподаватели в Историческия факултет на Софийския университет. Завършил е история в СУ \"Св. Климент Охридски\", бил е асистент в Сектор Нова и съвременна история на Историческия факултет на Софийския университет \"Св. Климент Охридски\" (1974), кандидат на историческите науки (1979), главен асистент (1979).Преподавател е в Мадридския автономен университет, Испания (1980 - 1983 г.), доцент в Историческия факултет на Софийския университет \"Св. Климент Охридски\" (1984 г.), доктор на историческите науки (1995 г.) и професор от 1996 г.Беше и народен представител в VII Велико народно събрание и 38-ото Народно събрание.Поклон пред светлата му памет! ", "date": "2019.12.30", "title": "Отиде си проф. Драгомир Драганов"}
{"url": "http://www.cross.bg/sacheva-godina-rabotnitzi-1621494.html", "text": "/КРОСС/  Изпращаме 2019 година с рекордно ниска безработица - по данни на НСИ е 3,7%, а равнището на регистрираната безработица в Агенцията по заетостта е най-ниско от 11 години насам.Отминаващата година беше под знака на продължението на всички основни политики в областта на повишаване на доходите, подпомагане на хората, които имат нужда от подкрепа и увеличаване на пенсиите. Това са изводите на министъра на труда и социалната политика Деница Сачева, направени в интервю за БТА.Тя припомни, че минималната работна заплата ще се повиши от следващата година на 610 лева, средната работна заплата вече достига 1249 лева.Почти 207 хил. души до края на ноември са намерили работа със съдействието на Бюрата по труда.Качеството на работната сила ще бъде приоритет за Министерството през следващата година, тъй като в момента предлагането на работа значително изпреварва търсенето. \"Това е тенденция, която за първи път се обръща така\", заяви Сачева.Социалното министерство ще издири младежите, които нито работят, нито учатПо данни на НСИ броят на младежите, които нито учат, нито работят за първото деветмесечие на 2019 година, е почти 167 000.Броят на тези младежи е по-малък с почти 14 на сто в сравнение на същото деветмесечие на 2018 година, но все още 167 хил. е голямо число, каза министърът на труда и социалната политика. Сачева посочи, че от Министерството ще работят с тази група младежи, като първо ще бъде създадена информационна база за това кои са, къде са намират, икономическите причини, поради които не работят.След това ще се търси възможност за професионално ориентиране с конкретни мерки за обучение, включително наставничество и развитие на дуалната форма на обучение. Най-често такива хора биха искали много бързо да видят връзката между образованието и работата, заяви министърът на труда и социалната политика. Ще има курсове по дигитални умения, по предприемачество, както и по социални, комуникативни умения, които са ключови за намирането и оставането на работа.По думите на министър Сачева в момента най-голям дял свободни работни места са заявени в преработващата промишленост - 29,8 на сто, в търговията, ремонт на автомобили и мотоциклети - почти 15%, в административни и спомагателни дейности - 8,7 на сто, хотелиерство и ресторантьорство - 7, 8 на сто, строителство - 7,7 на сто.Най-търсените професии в момента са оператори на стационарни машини и съоръжения, работници в добивната и преработващата промишленост, строителство и транспорт и квалифицирани работници по производство на храни, облекло, дървени изделия. Изключително търсени са и хората, които полагат грижи за други хора, както и заетите в сферата на професионалните услуги - бармани, сервитьори, готвачи, камериери и други, каза министър Сачева.Търсят се и хора, които се грижат за други хораПо думите на социалния министър младежите трябва да се насочват освен към професии, свързани с технологиите, и към такива, свързани с грижа за други хора, защото има сериозен недостиг на работници в сферата на социалните услуги, медицински сестри, социални работници, рехабилитатори. Ще се търсят мерки да се насърчават повече млади хора да мислят за евентуална трудова реализация в тези сфери.Възможност да се договаря извънреден трудЩе се ограничи сумираното изчисляване на работното време до 4 месеца, ще има възможност да се договаря до 300 часа извънреден труд.Нашето намерение е до април да са готови и предложения за промени в Кодекса на труда, които да осигуряват баланс между интересите на работодателите и трудовите права на наетите хора, каза министър Сачева. На този етап, в съответствие със законодателството на Европейския съюз, Министерството е направило предложения за намаляване на максималния период за сумирано изчисляване на работното време от 6 на 4 месеца, както и по възможността чрез договаряне между социалните партньори да има по-голяма продължителност на извънредния труд в една календарна година - до 300 часа чрез договаряне, посочи министърът на труда и социалната политика.Според Сачева това е и своеобразен тест за развитието на индустриалните отношения в страната. Ще се запази обаче общоприложимото ограничение за извънредния труд до 150 часа годишно. Министър Сачева уточни, че това все още са предложения, социалните партньори ще ги обсъдят допълнително и официално ще бъдат представени през април. Удължен е срокът за работата на работната група по промени в трудовото законодателство до края на март. Обсъждат се и проектопромени по отношение на облекчаване на правилата за малките фирми, но според Сачева каквито и промени да бъдат предложени, те трябва да гарантират извоюваните до момента права на работниците, заети в тези фирми.За отпадане на минималните осигурителни доходи на този етап не може да се говори с ясна категоричност, заяви министър Сачева, но подчерта, че всичко е в ръцете на синдикати и работодатели. Тя смята, че МОД служат за превенция на сивата икономика и за закрила на работниците. Във всички случаи обаче трябва да се намерят механизми за осигуряване върху реалните доходи. Има дискусия и по механизъм за нарастване на минималната работна заплата.Социалните работници не отнемат деца, те връщат децата в семействатаМинистър Сачева посочи, че за изминалата година има 1519 деца, които са останали в своите биологични семейства, въпреки че са били с риск от изоставяне. Българските социални работници не отнемат деца, те връщат деца в семействата, заяви министърът на труда и социалната политика.Има 351 деца, които са върнати обратно в биологичните си семейства, след като по различни причини се е наложило да бъдат временно изведени от тях. Това са общо 1870 децата, които са останали със своите семейства, благодарение на работата на социалните работници за преодоляване на временните затруднения пред семействата, отбеляза министър Сачева. ", "date": "2019.12.30", "title": "Деница Сачева: Рекордно ниска безработица за 2019 година"}
{"url": "http://www.cross.bg/pernik-borisov-stantziya-1621498.html", "text": "/КРОСС/  Премиерът Бойко Борисов пристигна в Перник за заседанието на кризисния щаб в града. Там го очакваха икономическият министър Емил Караниколов, зам.-регионалният министър Николай Нанков и кмета Станислав Владимиров. Премиерът и министрите посетиха трасето на новия водопровод и водната станция на миньорския град.Днес до премиера ще бъде входирано искане за отпускане на средства по три мерки за преодоляване на кризата в Перник. „Работим по старата и по новата пречиствателна станция, работим по големия водопровод, по който са големите загуби и по водопроводната мрежа към града\", посочи кметът Владимиров.„В момента по трасето имаме три машини. Имаме 20% намаление на разходите на вода за тези няколко дни, докладва на премиера министър Караниколов. Той посочи, че има два варианта за преодоляване на водната криза - единият е за водопроводно трасе за 2,2 млн. лева и е с трасе от около 1,2 км до разклонението за града, а другият е за 3,1 млн. без ДДС, при който трябва да се мине зад ТЕЦ-а.„Да се мине зад ТЕЦ-а, за да не се говори после.\", нареди Бойко Борисов. „Като разбрах как са приватизирани тук всичките заводи. Защото вчера твоята шефка вчера искаше да търси отговорност, а през тези години - 26 години градът е управляван от БСП, 4 от ГЕРБ\", посочи Борисов, като визира изказване на лидерката на БСП Корнелия Нинова, която посети Перник вчера и заяви, че ще се срещне с главния прокурор Иван Гешев, за да разбере докъде е стигнало разследването и има ли виновни за водната криза.\"Искам справедливост, но да се върнат обратно - от сега назад. Как са приватизарини големите мощности на Перник? Колко пари са влезли в общината и в държавата? Защото моята информация е, че са приведени до фалит, после чрез оздравителни планове. Не е продуктивно. Аз нямам такива връзки с главния прокурор, за да му искам отчетност, но те са свикнали да си имат главен прокурор. В случая няма продуктивност в тези неща. Трябва да направим тези неща - стара пречистватална станция, нова пречиствателна станция, магистрален водопровод и да влезем в града да помогнем на кмета проблемните участъци.\", заключи премиерът.„Кметът се държи перфектно, да го кажа, да не си крива душата\", похвали той кмета Владимиров, който днес е и рожденик. \"До сватбата да си приключил\", обърна се той към Николай Нанков.„Ако държавата и общината са получили парите си за мощностите, нямаше сега да вади пари от бюджета. Затова дойдох, освен за рождения ден на кмета, за да уредим всичко документално\", подчерта Бойко Борисов.„Няма нерегламентирани отклонения към Стомана Перник. Хората дори са готови да ни дадат терените, през които ще мине водопровода\", докладваха още Нанков и Караниколов. ", "date": "2019.12.30", "title": "Борисов иска преглед на приватизационните сделки за големите мощности на Перник"}
{"url": "http://www.cross.bg/hemys-trakiya-stroitelni-1621507.html", "text": "/КРОСС/  Държавната фирма „Автомагистрали\" посреща 2020 г. с двойно по-голям персонал и обновен машинен парк. През 2019 г. в дружеството бяха назначени 201 строителни инженери, проектанти, геодезисти, шофьори на тежкотоварни автомобили и машинисти, обикновени строителни работници, както и счетоводители и технически ръководители.Желаещите да работят са много, защото възнагражденията са над средните за сектора. Хората се осигуряват на пълния размер на работната си заплата и най-важното, получават парите си винаги навреме, коментира изпълнителният директор Стоян Беличев.През 2019 г. „Автомагистрали\" увеличи значително строителните и транспортните машини, с които оперира. Беше купен 40-тонен булдозер, последна дума на техниката. С високи характеристики са челните товарачи, без които строителството е немислимо. Важна придобивка са и 43 нови товарни автомобила. Много машини се взимат на лизинг, а други са под наем.Компанията вече разполага и с модерна апаратура, която поставена върху дрон, може да прави геодезическо заснемане от въздуха. Това позволява не само изключително прецизно отчитане на свършената работа и използваните материали, но пести време и средства. Ако геодезическото заснемане трябва да се прави на терен, ще е необходим екип от 12-15 геодезиста, а за участък от 10 км ще им бъдат нужни 10 месеца. Безценен е и крамерът - машина, с която се извършват ремонти, поддръжка и изграждане на виадукти и мостови съоръжения.Придобиването на нова техника и увеличаването на персонала ще продължи и през 2020 г., тъй като дейностите на дружеството се разширяват. В момента се извършва преструктуриране на компанията. Едно от направленията й ще е свързано с текущите ремонти и поддръжка на магистралите, второто - с изграждане на новите участъци на  „Хемус\", и третото - с укрепване на свлачища, срутища и пропадания по републиканската пътна мрежа.Предстои ни много работа, което изисква перфектна организация, коментира Стоян Беличев. По празничните дни например около 300 хил. автомобила напускат София и ние трябва да осигурим тяхното безпроблемно и безопасно движение по „Хемус\", „Тракия\" и „Струма\". Наша грижа е те да бъдат обработени при зимни условия, да има навсякъде нужната сигнализация, светлинни табла и маркировка, допълва Беличев.Паралелно се работи по изпълнението на топ приоритета на правителството  - новите участъци на „Хемус\". През т.г. започна строителството на 134 км от магистралата, за които бяха осигурени от правителството 1,35 млрд. лв. В момента се извършват изкопи, насипи, водостоци и селскостопански подлези в участък 1 - между 94-ти и 96-ти км. Поетапно ще се издават строителни разрешителни и за останалите отсечки от трасето. В най-напреднал етап от провеждането и приключване на необходимите процедури са участъците от п. в. „Боаза\" до пътен възел „Дерманци\", включително, и от пътен възел „Каленик\" до пътен възел „Плевен\". За трите участъка - от края на п. в. „Плевен\" до път 1-5 Русе - Велико Търново изпълнителят изготвя техническите проекти, които трябва да се представят по график в АПИ за преглед и одобрение. Провеждат се и процедурите по актуализация и одобрение на ПУП - Парцеларен план, по който ще се извършва отчуждаването на терените. Очаква се разрешението за строеж на трите участъка или на части от тях да се издаде в средата на 2020 г.Всички искаме нещата да се случват по-бързо, но има процедури, които няма как да бъдат прескочени. Най-дълъг е процесът по отчуждение на терените за новите трасета. След това се извършва техническо проектиране и получаване на строителни разрешения. Всичко отнема време и колкото и да ни се иска, няма как процесът да се съкрати, обясняват експертите.Не по-малко сложни са ремонтите по горното и долното строене на  виадуктите и мостовите съоръжения на „Хемус\" и „Тракия\". През 2019 г. са ремонтирани 10 големи съоръжения на автомагистралите „Тракия и „Хемус\". Това са 5 виадукта на АМ „Тракия\", 4 виадукта на АМ „Хемус\" и тръбата за София на тунел „Витиня\". Стойността на вложените средства от републиканския бюджет е близо 65,3 млн. лв. Агенция „Пътна инфраструктура\" планира за 2020 г. да възложи ремонтни дейности на пет виадукта на АМ „Хемус\" и на пет виадукта на АМ „Тракия\". ", "date": "2019.12.30", "title": "\"Автомагистрали\" ЕАД посреща 2020 г. с увеличен персонал и модерна строителна техника "}
{"url": "http://www.cross.bg/energiya-energiiini-energo-pro-1621509.html", "text": "/КРОСС/  За втора поредна година ЮНИМАСТЪРС ЛОДЖИСТИКС АД се довери на своя дългогодишен доставчик ЕНЕРГО-ПРО Енергийни Услуги при закупуването на енергия, произведена по екологичен път. Документът, гарантиращ използването на 100 % зелена енергия за период от две години, беше връчен на изпълнителния директор Николай Божилов, от Албена Лазарова - търговски директор в ЕНЕРГО-ПРО Енергийни Услуги и Теодора Кирякова - мениджър продажби.Юнимастърс e водещ международен доставчик на логистични услуги, който предлага широка гама от иновативни дигитализирани решения в областта на транспорта, спедицията, логистиката и цялостното управление на веригата за доставки.„Да използваме енергия от възобновяеми енергийни източници е цел, която сме си поставили още преди 15 години, и която следваме неотстъпно и днес.\"- сподели господин Николай Божилов, приемайки сертификата.Освен, че използва екологично чиста енергия в своите административни сгради, Юнимастърс полага и непрестанни усилия за намаляване на въглеродния отпечатък, като инвестира в транспортни средства от последно поколение, в дигитализация на работни процеси и в енергоспестяващо осветление, и техника.ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин. Компанията издава Удостоверения за зелена енергия в уверение на това, че продадената електрическа енергия е произведена изцяло от възобновяеми източници. Документът се базира на Гаранции за произход, издадени от Агенция за устойчиво енергийно развитие, които са собственост на ЕНЕРГО-ПРО Енергийни Услуги. ", "date": "2019.12.30", "title": "Юнимастърс отново се довери на ЕНЕРГО-ПРО Енергийни Услуги като доставчик на зелена енергия"}
{"url": "http://www.cross.bg/merkyriii-balanchin-horeograf-1621537.html", "text": "/КРОСС/  Балетът „Лешникотрошачката\" и Меркурий вече имат нещо общо. Голям кратер на най-близката до Слънцето планета е кръстен на руския и американски хореограф Джордж Баланчин, който през 1954 г. поставя нова версия на класическата коледна приказка, съобщава сайтът Спейс.Всичко започва с мисията „Месинджър\" на НАСА, стартирала през 2004 г. и приключила през 2015 г., която предоставя възможност на специалистите да проучат осеяната с кратери повърхност на Меркурий. Екипът на мисията решава да назове формации на планетата с имената на покойни творци - художници, композитори, писатели.Така един от кратерите получава името на Баланчин - виден хореограф от миналия век и основател на Нюйоркския балет, известен с работата си над коледната класика „Лешникотрошачката\". Освен приликата на кратера с балетна пачка, в центъра му се наблюдава разпръсната област от синкаво вещество, която напомня на костюмите от балета „Серенада\" на Джордж Баланчин.Сходствата вдъхновяват Брет Деневи от екипа, която освен това е поклоник на балетното изкуство, да предложи за кратера името на хореографа. Други кратери на Меркурий са кръстени на древния архитект Аполодор, френския фотограф Йожен Атже и чилийския поет и политик Пабло Неруда. ", "date": "2019.12.30", "title": "Кръстиха кратер на Меркурий на известен балетмайстор "}
{"url": "http://www.cross.bg/kitaii-mestni-prevozni-1621531.html", "text": "/КРОСС/  Тесла\" достави първата си партида автомобили, произведени в Китай, по-малко от година, след като компанията за електрически превозни средства стартира първия си завод извън Съединените щати.През януари започна работата по многомилиардния шанхайски \"Gigafactory\", което позволи на компанията да избяга от търговското напрежение между Китай и САЩ и да излезе директно на най-големия в света \"зелен\" пазар на превозни средства.Първите коли, които излязоха от монтажната линия - 15 модела от средния клас на „Тесла\" - Модел 3 - на масовия пазар, бяха дадени на служители, направили предварителни поръчки по време на церемония в завода.„Тесла\" планира да започне мащабни доставки на китайски седани Модел 3 следващия месец, заяви генералният мениджър на китайската компания.В момента тя произвежда повече от 1 000 автомобила седмично в Китай и се надява да удвои цифрата през следващата година, съобщи Блумбърг.Главният изпълнителен директор Илон Мъск заяви, че производството в бъдеще може да нарасне до 3 000 превозни средства на седмица.Китай обикновено изисква чуждестранните производители да създават съвместни предприятия с местни фирми, което означава поделяне на печалби и технологии с местни партньори.Китайското предприятие на \"Тесла\" обаче е изцяло собственост на американската компания и решението на „Тесла\" да инвестира в Шанхай беше възнаградено с преференциални условия.Миналата седмица властите обявиха премахване на 10-процентов данък за покупка на местни автомобили Модел 3 на цена 355 800 юана (50 900 долара). По-рано през декември правителството одобри и субсидия в размер до 25 000 юана на автомобил. ", "date": "2019.12.30", "title": "„Тесла“ с първи коли, произведени в Китай "}
{"url": "http://www.cross.bg/sofiya-predpriyatie-obshtinsko-1621508.html", "text": "/КРОСС/  Съветниците от групата на \"БСП за България\" искат от кмета Йорданка Фандъкова в следващите 6 месеца да подготви създаването на общинско предприятие по чистота в София. Това стана ясно от брифинг на социалистите, минути преди началото на днешната, последна за годината, сесия на Столичния общински съвет. Още днес те ще входират доклад, чрез който възлагат на кмета да започне подготовка за създаването на общинско предприятие по чистота.\"Наложителни са редица анализи, които трябва да бъдат направени, преди да бъде създадено такова предприятие - финансови, технологични и правни\", обясни лидерът на БСП - София и председател на групата на социалистите в СОС Калоян Паргов.Той добави, че съветниците от БСП няма да подкрепят нито доклада за повишаването на данъците за автомобилите и върху възмездното придобиване на имущество, нито този за план сметката за чистотата. \"Нито е редно, нито има някакви логични аргументи и основания за повишаване на тези данъци, коментира Калоян Паргов. - А още по-малко повишаването на тези данъци ще разреши проблема със замърсения въздух в града. По-скоро вниманието на всички трябва да бъде насочено към план сметката за чистотата. Тя не отговаря на очакванията на софиянци за по-качествени услуги. Редно е кметът да използва правомощията си и да промени модела на събиране и разходване на средствата от такса смет с цел да бъдат постигнати по-високи резултати в спряването с мръсни въздух в града. Точно в тази връзка ние от години предлагаме създаването на общинско дружество по чистота. Такова, каквито има в редица големи градове в Европа - Виена, Мюнхен, Атина, Белград... Дори Националното сдружение на общините в анализ, публикуван на сайта му, препоръчва създаването на подобни общински предприятия. Аргументите в подкрепа на подобно предложение са съвсем практични - подобно предприятие няма да формира печалба, по-ефективно ще бъдат разходвани средствата и контролът от страна на кмета ще е пряк\".Според Калоян Паргов, решението за вдигане на данъците е с единствената цел да бъде запълнен дефицитът в бюджета на СО. \"През 2017-та на пожар СОС прие 100 мерки за чистотата на въздуха в София. Това се случи, след като ние, от БСП, повдигнахме темата и беше установено, че при похарчени 600 милиона лева от 2011-та, в града въздухът е 5 пъти по-мръсен, припомни лидерът на БСП - София. - Днес ни предлагат да гласуваме 101-ата мярка - повишаването на данъците. Тази фискална сурвачка ще се отрази сериозно върху най-уязвимата част от гражданите на София. Чух, че кметът Фандъкова от вчера вече се отрича от дизеловите автобуси за градския транспорт. Това идва 5 години, след като с пари от оперативна програма \"Околна среда\" бяха закупени 120 дизелови автобуса - абсолютен нонсенс!? Радвам се, че най-накрая, под натиска на мръсния въздух в София, промениха възгледите си! Истината е, че през 2020 година най-важна от всичко ще бъде хигиената на града. Миенето на улиците - това ще бъде най-бързото решение за справяне със замърсения въздух\". ", "date": "2019.12.30", "title": "БСП иска от Фандъкова за 6 месеца да подготви създаване на общинско предприятие по чистота в София"}
{"url": "http://www.cross.bg/godina-pokolenie-mrezha-1621492.html", "text": "/КРОСС/  2019-а бе белязана с много значими технологични събития. Бяхме свидетели на световната премиера на първите смартфони със сгъваеми дисплеи, Apple пусна дългоочакваната 11-та серия на iPhone, от началото на годината в употреба влязоха електронни винетки, стрийминг услугите продължават своя възход, а потребителите вече могат да гледат първите телевизионни канали в 4К резолюция с новата интерактивна телевизия в България Xplore TV.Тези и още много други събития ще останат в историята на технологичната индустрия, но говорейки за истинска технологична иновация, не можем да отречем, че сензацията за 2019 година беше 5G.Следващото поколение мобилни мрежи - 5G е много повече от по-бърз интернет на смартфона. Това е технология, която ще позволи на автономни автомобили, е-здравеопазването, виртуалната реалност и гейминга да достигнат истинския си потенциал и да станат масови.Мрежата от ново поколение вече е достъпна за крайни потребители в редица европейски страни като Ирландия, Великобритания, Швейцария, Германия, Австрия, Монако, така и в много други държави от Северна Америка и Азия. Темата за 5G не пропусна и България, където подготовката за новото поколение мрежи започна от 1 юли 2019 година с даването на тестови честоти от Комисията за регулиране на съобщенията на трите телекома.Първата 5G базова станция в страната беше пусната още на 1 юли от А1. Компанията направи демонстрация на супер бърз широколентов достъп като показа 16 HD ТВ канала едновременно по 5G мрежа. А1 беше последвана и от другите два телекома, които също проведоха свои публични изпитания на новата технология.През лятото и есента се проведоха различни тестове на приложенията на 5G като стрийминг на видео, виртуална реалност, гейминг с първите 5G финали по Counter-Strike: GO по време на A1 Gaming League, част от Aniventure Comic Con и редица изпитания с крайни устройства - смартфони. Публичните изпитания приключиха точно преди Коледа с демонстрация на автоматизация на индустриално производство със специален робот, който повтаряше движенията на човек посредством сензори и 5G мрежа в магазина на А1 в Mall of Sofia.И трите телекома заявиха намерение да стартират 5G мрежа, а някои дори и че технологично са готови да преминат към 5G. А1 вече обяви, че като част от подготовката за пускане на пето поколение мрежа, е разширила своята 4G мрежа и в момента тя има 99% покритие на населението, а 4.5G мрежата й покрива 90% от населението на страната като максималната скорост на сваляне на информация може да достигне 640 Mbps или малко над половината от очакваните скорости при 5G.Какво обаче спира телекомите да стартират 5G мрежи и да предложат нови и по-добри мобилни услуги за бизнеса и потребителите?Има две много важни условия за пускането на 5Gв България: трябва да има достатъчно 5G устройства, и то такива с компактни размери за удобна употреба. Макар вече да се предлагат 5G смартфони и рутери, те далеч не са масови и се очаква тяхното масово навлизане в страната да започне през 2020 година.Второто условие е държавна намеса в лицето на отговорните институции, които следва да намерят начин за освобождаване на честотите в обхват 700 и 800 MHz, ползващи се понастоящем за други цели. Телекомите имат тестови честоти за 5G до края на 2019 година в обхват 3400-3600 MHz и могат да ги ползват само за провеждане на изпитания и настройки на съществуващата си мрежи, за да реагират по-бързо, когато придобият тези честоти за постоянно.Очакванията са, че през 2020 година ще се проведе търг първо за честотите в обхват 3,4-3,6GHz - именно на тях ще стартират мрежите от пето поколение в България. След това ще се организира търг и за честотите в обхват 700 и 800 MHz, които ще послужат за развитие и разгръщане на пълния потенциал на 5G мрежите. ", "date": "2019.12.30", "title": "5G: какво се случи през 2019 г. и какво да очакваме през 2020 година "}
{"url": "http://www.cross.bg/desetki-gradysa-grad-1621536.html", "text": "/КРОСС/  Десетки мъже и жени, облечени само по бански, но с атрибути на Дядо Коледа, преминаха тичайки по улиците на руския град Eкатеринбург.По време на този необичаен крос, температурата в този уралски град била - 15 градуса.Ентусиастите прекараха малко повече от час навън, но нямаха вид на хора, които изпитват студ. ", "date": "2019.12.30", "title": "Десетки тичаха по бански на -15 градуса"}
{"url": "http://www.cross.bg/yazovira-sistemi-napoitelni-1621500.html", "text": "/КРОСС/  В язовир „Бебреш\" има вода за питейно-битово водоснабдяване за около 6 седмици, предупреди пред БНР кметът на Ботевград Иван Гавалюгов.„Наличните водни количества от полезния обем на язовира са за около 6 седмици при сегашното съотношение на притока и отока на води от язовира. Всички се надяваме на благоприятни климатични условия, т.е., на снегове и дъждове в този период, но не може да разчитаме на това. Положението може да го наречем като потенциално кризисно, надявам се не като съдбата на Перник, но не можем да си позволим да подценяваме обстановката\", обясни той.Ако свършат водните ресурси на язовир „Бебреш\", градът разполага и с други водоизточници, но те не могат да задоволят напълно питейно-битовите нужди на населението, подчерта кметът. Според него стигне ли се до такава ситуация, последствията „няма да са по-различни от тези в Перник\".За да се стигне до това положение на водите на язовира, има две основни причини, категоричен бе Гавалюгов и уточни:„Амортизираната ВиК инфраструктура на „Напоителни системи\" и тази, която е общинска собственост, стопанисвана от държавното ВиК-София. Втората сериозна причина е работата на малката водноелектрическа централа „Бебреш\", построена и пусната в експлоатация през 2014 г. Официално е констатирано с доклад, че този ВЕЦ работи дори извън обхвата на своето разрешително. Само през тази година това се е случило за цели 14 дни, за който период са източени около 1,2 млн. кубика вода от язовира нерегламентирано в разрез с издаденото разрешително от „Басейнова дирекция\".По думите на кмета този ВЕЦ е изграден, без да има възможност „Напоителни системи\" да контролират неговата работа: „Те не могат принудително да спират водата към ВЕЦ-а. ВЕЦ-ът можел сам да си я спре, защото крановете се намирали на територията на самия ВЕЦ, т.е., те сами се регулират и отделно сами си отчитат водните количества и декларират пред „Напоителни системи\". Абсолютен абсурд!\".Иван Гавалюгов посочи още, че става дума за частен ВЕЦ, собственост на фирма, която пък е 100% собственост на „Агрохолд\" с управител Васил Златев. ", "date": "2019.12.30", "title": "Кметът на Ботевград: Градът има вода за около 6 седмици "}
{"url": "http://www.cross.bg/pekin-kitaii-pysna-1621495.html", "text": "/КРОСС/  Китай пусна днес в експлоатация високоскоростна железопътна магистрала между Пекин и град Чжанцзякоу, където се намират някои от спортните обекти на Зимната олимпиада през 2022 г., съобщи ТАСС.Централната китайска телевизия показа тръгването на първия влак от Северната гара на китайската столица.Отсечката е с дължина от 174 километра. Влаковете ще развиват скорост от 350 километра в час. Благодарение на това пътят от Пекин до столицата на провинция Хъбей ще се съкрати от три часа на 47 минути. Една от десетте спирки по този маршрут е Бадалин, една от най-популярните сред туристите части на Великата китайска стена.24-тата Зимна олимпиада ще се състои в Китай от 4 до 20 февруари 2022 г. За столица на игрите е обявен Пекин, но спортните съоръжения са разположени в още две населени места - Чжанцзякоу и района Янцин, северно от Пекин. ", "date": "2019.12.30", "title": "Китай пусна високоскоростна железопътна магистрала "}
{"url": "http://www.cross.bg/obsuzhdat-vdigne-sofiya-1621484.html", "text": "/КРОСС/  Обсъждат днес вдигането на данъците в София. Както вече беше обявено, общината иска да се вдигне данъкът на автомобилите със стандарт между Евро 1 и Евро 4.Целта е да се повлияе на замърсяването на въздуха в столицата. Предвижда се поскъпване с до 40 лв.От местната управа смятат, че повече хора могат да оставят старите коли, за да карат по-екологични такива.  Междувременно се предвижда да се вдигне и налогът при сделки с недвижими имоти от 2.5 на 3% ", "date": "2019.12.30", "title": " Обсъждат вдигането на данъците в София"}
{"url": "http://www.cross.bg/papa-frantzisk-masata-1621485.html", "text": "/КРОСС/  Папа Франциск призова хората да разговарят един с друг, когато се хранят, а не да използват мобилните си телефони. Пред хилядите вярващи, дошли на площад \"Свети Петър\" за неделното му обръщение, папата даде за пример семейството на Иисус Христос.\"Питам се дали вие във вашето семейство знаете как да общувате или сте като тези деца, които са около масата, и всеки си чати по мобилния телефон. Цари мълчание като на литургия, но няма общуване. Трябва да си върнем общуването в семействата ни\", заяви Папа Франциск. ", "date": "2019.12.30", "title": "Папа Франциск: Не ползвайте телефони на масата, общувайте си"}
{"url": "http://www.cross.bg/taksa-otpadutzi-bitovi-1621541.html", "text": "/КРОСС/  За трета поредна година общинските съветници от БСП за България поискаха да бъде намалена такса битови отпадъци за граждани и за жилищни имоти на предприятия. Предложението направи заместник-председателят на групата на социалистите в СОС Иван Таков по време на последната за годината сесия на Общинския съвет в София днес.\"Категорично ние не подкрепяме план сметката за чистотата, заяви той. - В периода от 2014-та до 2018 година Столична община е събрала 123 милиона лева повече, отколкото е разходвала по дейностите за почистване на града. За 2019-та тази сума ще се увеличи с още 17-18 милиона лева. Знаем, че по закон парите от такса битови отпадъци може да бъдат разходвани единствено и само за дейностите по чистота. И тук ще цитирам позицията на Сметната палата по въпросите за събирането и разходването на средствата от такса битови отпадъци, която е качена на сайта й. В точка 2 се казва, че средствата от такса за битови отпадъци имат целеви характер както към момента на събирането, така и към този на разходването. А в точка 3 е категорично становището на Сметната палата - задълженията от такса битови отпадъци, които не се погасяват в годината, за която се дължат, не губят целевия си характер. Това означава, че така наречените недобори не може да бъдат харчени за друго, освен за чистота. Единствено събраните лихви от тези недобори нямат целеви характер и може да се разходват по решение на СОС\".Иван Таков обясни също, че средствата, събрани от такса смет, които не са разходвани, трябва да бъдат заведени като преходен остатък за следващата година, пак според становището на Сметната палата. \"За последните 5 години Столична община е събрала 123 милиона лева и ги е разходвала. А досега не сме видели преходен остатък в план сметките по чистотата, каза той. - Затова за пореден път питам какво се е случило с тези над 120 милиона за последните 5 години? Къде са отишли и защо не са изразходвани за дейности по чистотата на София? Отговори така и не получаваме. Затова предлагаме намаление на размера на такса смет. Всяка година Столична община събира много повече пари, отколкото разходва за посочената дейност и не е честно софиянци да плащат за нещо, което реално не получават\". ", "date": "2019.12.30", "title": "БСП отново предложи намаляване на такса битови отпадъци за гражданите в София"}
{"url": "http://www.cross.bg/modeli-zvyk-aydio-1621556.html", "text": "/КРОСС/  На CES 2020 LG Electronics (LG) ще представи впечатляваща soundbar система, която включва аудио в премиум качество, лесна свързаност, умни функции и изчистен дизайн, който пасва перфектно на всеки от невероятните телевизори на LG.Новите soundbar модели на LG предоставят богат звук, близък до реалността с тяхната достоверност и дълбочина. Серията за 2020 отново поставя на фокус дългогодишното партньорство с Meridian Audio с още повече модели, които включват най-добрите технологии на компанията. Част от тях е Bass и Space, което подчертава ниските честоти и задълбочава звуковата сцена. Новата линия ще е снабдена още и с Image Elevation, което прави звука още по-реалистичен, увеличавайки височините на водещите вокали и инструменти. А за още по-реалистично изживяване, по-голямата част от продуктите за 2020 имат и Dolby Atmos и DTS:X за динамично и всепоглъщащо аудио.Ново за soundbar системите на LG е калибрирането с изкуствен интелект спрямо стаята. Това гарантира по-оптимизиран звук, тъй като автоматично се адаптира към заобикалящата среда и спецификите на стаята. Тези нови и напреднали модели се калибрират сами, могат да разпознават и анализират тонове, за да се преценят точно размерите на дадено пространство и съответно да коригират звука спрямо него. Когато възпроизвеждат съдържание, ръководено от Dolby Atmos или DTS: X, тази технология позволява на потребителите да се насладят на спиращо дъха реалистичен съраунд звук с аудио, което сякаш идва от всички страни. Нещо повече, премиум звуковите ленти на LG разполагат с усъвършенстван алгоритъм за обработка, който може да подобри конвенционалните файлови формати до почти студийно качество.За възможно най-реалистично кино изживяване у дома, новите LG Soundbar предлагат 4K Pass-Through и още по-близък звук до този в киното с опционалния комплект SPK8 Wireless Rear Speaker Kit, съвместим с повечето нови soundbar модели на LG. В допълнение, с Google Assistant, вграден в още повече модели за 2020, потребителите могат да контролират съвместими умни домашни устройства с LG Soundbar с комфорта и лекотата на гласовите команди. Свързването ще бъде по-лесно от всякога с добавянето на подобрен канал за връщане на аудио (eARC), така че собствениците да могат да включват външни устройства директно в своите съвместими с eARC телевизори и да се насладят на триизмерен звук с аудио формати с висока резолюция, като Dolby True HD или DTS Master Audio 1.1Сред новите попълнения в редиците на LG Soundbar са и два модела носители на наградите CES за Иновации. Премиум моделите SN9YG и SN11RG са разпознати за техните забележителни звукови качества и използваемост, а заедно с това флагшип моделът SN11RG е 7.1.4-канална система, допълнена с два безжични задни високоговорителя, които издават звук напред и нагоре за 360 градуса слухово блаженство. С елегантен дизайн, който пасва перфектно на минималистичния облик на 55- и 65-инчовите LG телевизори, тези стилни звукови ленти създават визуална хармония, която изглежда прекрасно във всяка стая.\"Нашата цел винаги е била да предоставим по-добър звук на повече хора и чрез разширяването на гамата от продукти, които ползват успешното ни партньорство с Meridian, последните soundbar модели постигат точно това,\" казва Парк Хюн-уо, ръководител на аудио и видео бизнеса на LG Home Entertainment Company. „Силно представяне, удобни и много гъвкави, най-новите модели на LG ще направят първокласното аудио изживяване достъпно за повече клиенти по целия свят.\"Посетителите на щанда на LG на CES 2020 в Конгресния център на Лас Вегас (Central Hall #11100) ще могат сами да изпробват последните soundbar иновации. Следете всички новини и съобщения на CES на LG в социалните мрежи, използвайки #LGCES2020. ", "date": "2019.12.30", "title": "Новата  soundbar система на LG дава премиум аудио изживяване на още повече потребители"}
{"url": "http://www.cross.bg/godina-obyasni-bulgariya-1621480.html", "text": "/КРОСС/  Тандемът Сотир Цацаров-Иван Гешев може би е събитието или антисъбитието на 2019 година, но това зависи от гледната точка. И в двата случая е важно за България, защото се утвърди модела на управление, в който основно участват ГЕРБ и ДПС, това заяви политологът Даниел Смилов. За БТВ „Тази сутрин\" експертът поясни, че изминалата година е междинна и година на половинчатост. Почти завършихме завод на „Фолксваген\", почти завършихме тръбите по „Турски поток\", почти намерихме и инвеститор за АЕЦ „Белене\", подчерта Смилов. По думите му страната ни има постижения през 2019 г., но смята, че те са по-скоро инерция от предходни години. Освен това е на мнение, че в правосъдната система на България са се случили и важни събития, като министър Данаил Кирилов е имал успешни и неуспешни инициативи. Въпреки това Смилов изтъкна, че ключови теми са били потулени в разгара на предизборните кампании за местните избори. Според него една от темите е водната криза в Перник. Ситуацията с водата в Перник може да бъде окачествен като скандалът на годината, допълни той. Политологът обясни, че отношение за кризата в областния град имат политическите партии и медийното пространство.По ключови въпроси между опозиция и управляващи имаше съгласие през годината. Пример за това е част от гласовете в БСП, които отидоха за избора на новия председател на КПКОНПИ - Сотир Цацаров, обясни той. Смилов подчерта, че президентът Румен Радев също е имал своите силни моменти през 2019 г. Въпреки това обясни, че държавният глава така и не е успял да консолидира подкрепа за своята позиция. Вижда се, че хората търсят нещо ново в политически план, коментира политологът.Политологът Георги Киряков смята от своя страна, че събитието на 2019 година е покупката на осем изтребителя F-16 Блок 70. Въпреки че крайната цена все още не е ясна, това е първата сериозна стъпка, която България прави откакто членува в НАТО. Закупуването на военната техника ще има траен и позитивен ефект върху българската армия. България имаше нужда от подобряването на своите отбранителни способности, особено за защита на въздушното ни пространство, обясни Киряков.Политологът обясни, че сблъсъкът между премиера Бойко Борисов и президента Румен Радев е бил лидерски, но на политическата арена са се изправили Борисов и Цветан Цветанов. Борисов дълго време се оглеждаше какво Цветанов може да направи или да си спести. Това показа, че ако бившият втори в ГЕРБ реши, премиерът може да бъде уязвен електорално и личностно, подчерта експертът.Също така смята, че министър-председателят не си е позволил да защити своя „най-близък човек\" и причина за това е общественото настроение към Цветанов да бъде премахнат от поста си. ", "date": "2019.12.30", "title": "Политолози: Тандемът Сотир Цацаров-Иван Гешев може би е антисъбитието на 2019 година"}
{"url": "http://www.cross.bg/vodata-pernik-voda-1621481.html", "text": "/КРОСС/  Всички проби, взети през празничните дни от водата в Перник отговарят на изискванията на Наредба 9, няма констатирани отклонение в параметрите. Това заяви в ефира на Сутрешния блок на БНТ Катя Василева от РЗИ - Перник. По отношение на водата в детска градина \"Калина Малина\", където преди дни беше открита ешерихия коли, Василева заяви, че при пробите взети след аварията няма проблеми.Вчера следобед след пускането на водата в детската градина също са взети проби. Окончателните резултати от тях ще излязат най-рано на 31 декември, след което ще се реши дали да се дезинфекцира детската градина и дали децата да бъдат върнати в нея.Директорката на ДГ \"Калина Малина\" Михаела Ивайлова уточни, че няма деца с оплаквания. Замърсената вода не е използвана в градината. В момента, в който персоналът е усетил неприятния мирис на водата, са спрели използването на вода от чешмата. Съдовете са мити също с минерална вода.Мартин Жлебинков, секретар на община Перник призова да се дари на общината още минерална вода.Жлебинков каза, че днес стартира изграждането на новото трасе в района на завод \"Стомана\" при клон 2, както ремонтни дейности на пречиствателната станция, за да може проблемите да се локализират и водата да бъде годна за пиене.Жлебинков каза още, че кметът на Перник е поискал от държавата е да бъдат подменени близо 70 км от водопреносната мрежа на територията на общината, които не са включени в големия воден проект за подмяна на водопроводната мрежа.По думите му, независимо, че язовир \"Студена\" е в критичния си минимум, разчетите на ВиК са направени да има вода на територията на общината до пролетта. ", "date": "2019.12.30", "title": "РЗИ: Няма отклонения при пробите от водата в Перник"}
{"url": "http://www.cross.bg/novogodishnata-dvama-rysnatzi-1621483.html", "text": "/КРОСС/  Русия задържа двама руснаци, подготвяли терористични удари в Новогодишната нощ. Целта е била Санкт Петербург. Атентатът е предотвратен с американска помощ.В телефонен разговор, Владимир Путин е благодарил на Доналд Тръмп за разузнавателната информация, която е помогнала на  руските служби, съобщиха още от  Кремъл. ", "date": "2019.12.30", "title": "Задържаха двама руснаци, подготвяли атентат в Новогодишната нощ"}
{"url": "http://www.cross.bg/kolichestvo-voda-karanikolov-1621482.html", "text": "/КРОСС/  Имаше информация, че водното количество на яз. \"Студена\" е малко над 4 милиона кубични метра, оказа се, че са 2,6 млн. За да може да се премахне режимът ни трябват 10 милиона кубика водно количество. Положителното е, че имаме по-добър приток на вода. Започне ли да се топи снегът в края на януари, проблемът ще се реши. Това заяви пред БТВ министърът на икономиката Емил Караниколов.  Отиваме към \"мъртъв\" обем. Все още не сме в него, надявам се и да не се стигне до там, каза още министърът.Ще извършим няколко акции в Перник през следващите дни. При едната хора ще влизат в пещерни помещения, а при другата вече имаме констатирано наличие на подземни води на около 35 метра от сондата, където ще трябва да поставим. Сега ни трябва точна информация за подземните води, за да не създадем екокриза, разкри Караниколов.Основната ни задача е ремонтът на пречиствателната станция в Перник. Към момента водата е чиста и няма проблем, но при приток на по-голямо количество тя може да се замърси. След ремонтът пречиствателната станция ще чисти по-голямо количество вода. Ще се стремим при пречистването да не се губи питейна вода, коментира министърът на икономиката. Заради пропусната работа към момента се губи 1/3 от питейната вода в Перник, допълни той. Тук сме от 10 дни, а много неща се отметнаха. Сложихме датчици и сензори, разкопаваме, за да се отчетат течовете, завърши Емил Караниколов.  ", "date": "2019.12.30", "title": " Емил Караниколов: Яз. \"Студена\" отива към \"мъртъв\" обем"}
{"url": "http://www.cross.bg/styuardite-dekemvri-poletite-1621488.html", "text": "/КРОСС/  Стюардесите и стюардите на германската нискотарифна авиокомпания \"Джърмануингс\" (подразделение на \"Луфтханза\"), започнаха от полунощ тридневна стачка, която вероятно ще засегне 180 полета в дните около Нова година, предаде ДПА.От стачните действия ще бъдат засегнати и полетите на „Юроуингс\", които се оперират от компанията, като от София те са до германските градове Дюселдорф и Щутгарт. Това съобщиха от пресцентъра на Министерството на външните работи (МВнР).Синдикатът на стюардесите и стюардите \"Уфо\" (Ufo) в петък, 27 декември, призова членовете си да се включат в тридневните протестни действия - на 30 и 31 декември и 1 януари.В основата на спора са разпоредби за работата на непълно работно време.Около петнайсет процента от полетите на \"Юроуингс\" ще бъдат засегнати от стачката, най-вече по вътрешни линии в Германия. ", "date": "2019.12.30", "title": "Стачка в немска авиокомпания, 180 полета са проблемни "}
{"url": "http://www.cross.bg/vyatur-silen-zhult-1621476.html", "text": "/КРОСС/  Жълт код за силен вятър е обявен за днес в Източна България. Предупреждението е в сила за 8 области - Добрич, Шумен, Варна, Бургас, Сливен, Ямбол, Хасково и Кърджали, съобщава НИМХ.Заради силния снеговалеж снощи беше спряно движението на превозни средства над 12 тона в двете посоки на магистрала \"Хемус\" от 1 до 79 км.Движението беше пуснато рано тази сутрин, съобщиха от Пътната агенция.Днес преди обяд на места все още има превалявания от сняг, но той постепенно ще спре, а в следобедните часове облачността от запад ще започне да се разкъсва и намалява.Ще духа умерен, в Източна България и силен вятър.Атмосферното налягане е значително по-високо средното за месеца и през деня ще продължи да се повишава. ", "date": "2019.12.30", "title": "Жълт код за силен вятър в осем области "}
{"url": "http://www.cross.bg/yanyari-minys-gradysa-1621472.html", "text": "/КРОСС/ Най-ниските температури през януари у нас ще бъдат между минус 15 и минус 10 градуса, по Черноморието - около минус 5 градуса, а най-високите - между 10 и 15 градуса. Това съобщи за БТА Красимир Стоев - синоптик в Националния институт по метеорология и хидрология.По думите му през януари се очаква средната месечна температура да бъде около и над нормата, която в Северна България и по високите полета е между минус 3 и 0 градуса, по Черноморието, в Горнотракийската низина и по долината на река Струма - от 0 до 3 градуса, а в планинските райони - между минус 8 и минус 3 градуса. Месечната сума на валежите ще бъде около и под нормата, която е между 30 и 60 литра на квадратен метър, в планините и в най-южните райони - между 60 и 110 литра на квадратен метър.През първото десетдневие на януари динамиката на атмосферните процеси ще бъде повишена. В началото на месеца от север ще нахлува студен въздух и ще застудее още. На места ще превали слаб сняг. Към 3-4 януари се очаква повишение на температурите. Ще има разкъсана облачност, на места и до слънчево време. В средата на десетдневието от север ще нахлуе студен въздух и температурите ще се понижат. На места ще превали слабо, предимно сняг. В края на десетдневието се повишава вероятността за валежи и за понижение на температурите.През първите дни от второто десетдневие ще се създаде валежна обстановка. От север ще нахлува студен въздух и в по-голямата част от страната ще вали сняг и ще се образува снежна покривка. В средата на периода валежите ще спрат и до края на десетдневието валежи не се очакват.През третото десетдневие температурите ще бъдат близки до обичайните. Около 22, 25 януари и в края на месеца ще има валежи, предимно от сняг.Климатичната справка на НИМХ определя януари като най-студения месец от годината у нас и обикновено той определя характера на зимата - мека, нормална или сурова. Времето обикновено е облачно и мъгливо. При нахлувания на студен въздух от северозапад и североизток вали сняг и се създават условия за снежни виелици, особено в Северна България. Средният брой на дните със снежна покривка в Северозападна България е около 20, а по Черноморието от 2 до 5. В планините често духат силни ветрове, обикновено от северозапад и югозапад. През януари са регистрирани и най-големите аномалии на времето в нашата страна. При нахлувания на арктичен въздух след изясняване са достигани най-ниските температури в повечето райони на страната - абсолютният минимум за страната е минус 38,3 градуса, измерен в Трън през 1947 г. През януари има и интензивни затопляния, при които температурите са се повишавали до 20-23 градуса.Според астрономическата справка в началото на януари слънцето в София изгрява в 7 часа и 56 минути, и залязва в 17 часа и 03 минути. Продължителността на деня е 9 часа и 07 минути. В края на месеца слънцето изгрява в 7 часа и 42 минути, и залязва в 17 часа и 37 минути. Продължителността на деня е 9 часа и 55 минути.Фазите на луната през януари са: на 3 януари - първа четвърт, на 10 януари - пълнолуние, на 17 януари - последна четвърт, а на 24 януари е новолуние. ", "date": "2019.12.30", "title": "Между минус 15 и плюс 15 ще са температурите през януари"}
{"url": "http://www.cross.bg/potok-pytin-severen-1621471.html", "text": "/КРОСС/ Руският президент Владимир Путин и германският канцлер Ангела Меркел са се договорили в телефонен разговор днес да продължат да подкрепят газопроводния проект \"Северен поток-2\", предадоха Ройтерс и ТАСС, цитирани от БТА.Двамата лидери също така са споделили мнението, че трябва да бъдат засилени политическите и дипломатически усилия за разрешаване на кризата в Либия и са приветствали като положителна стъпка размяната на пленници между украинските правителствени сили и проруските сепаратисти в Източна Украйна.", "date": "2019.12.30", "title": "Путин и Меркел са потвърдили подкрепата си за \"Северен поток-2\""}
{"url": "http://www.cross.bg/snyag-ryskata-stolitza-1621470.html", "text": "/КРОСС/ В Москва докараха сняг с камиони, за да създадат празнично настроение. След необичайно топлото време в първата половина на декември, в руската столица продължава да няма сняг.Температурите вече са нормални за сезона, но валежи не падат. Московчани са свикнали със снега за Нова година и Коледа. За да наподобят нормалната обстановка напълно, властите сложиха и елхи в снега. Според прогнозата за времето и в новогодишната нощ не се очаква снеговалеж. ", "date": "2019.12.30", "title": "Карат сняг с камиони в Москва "}
{"url": "http://www.cross.bg/konstantinov-parite-neshto-1621487.html", "text": "/КРОСС/  Последните 10 години темпът на ръста на парите в здравеопазването в България е около 5.3%. Ние сме на второ място след Румъния в Европа по ръст на парите в здравеопазване. Но парите, които даваме на човек в България са около три пъти по-ниски, отколкото средното за Европа. Това каза в Сутрешния блок на БНТ д-р Стефан Константинов, изпълнителен директор на Университетската специализирана болница за активно лечение по онкология, бивш министър на здравеопазването. По думите му ръстът трябва продължи не в следващите години, а в следващите десетилетия, за да достигнем европейско ниво. Следващата година в УСБАЛО ще бъдат увеличени основните заплати на най-ниско заплатените категории труд. В тази група попадат най-вече медицинските сестри, лаборантите, лекарите специализанти, заяви още д-р Константинов. Той каза още, че когато е станал директор на болницата тя е имала 8 млн. просрочени задължения, които в рамките на две години и нещо са били стопени без да спират инвестициите в болницата, без да спира и увеличението на доходите на персонала. Благодарение на инвестиции от министерството е завършена нова клиника по медицинска онкология, която обаче според д-р Константинов не се дължи на помощи от държавата, а на прагматизъм от страна на болницата.Както са важни добрите условия и апаратурата, така са и важни хората, които работят. Трябва да мислим кое е приоритетно. Болницата беше много стара сграда. Когато е пусната като лечебно заведение, изискванията са били едни. Сега хората очакват друго. Понякога е много трудно да оправиш нещо старо, отколкото да изградиш чисто ново. Но така или иначе имаме болница, която се развива с изключително модерен лъчетерапевтичен комплекс, с най-много пациент, с една от от най-хубавите апаратури, ще имаме и най-хубавия 5-скенер на Балканския полуостров. И следващото нещо е да се наблегне на хората - как да бъдат стимулирани и да работят добре, коментира д-р Стефан Константинов. ", "date": "2019.12.30", "title": "Д-р Стефан Константинов: Ръстът на парите в здравеопазването в България е около 5.3%"}
{"url": "http://www.cross.bg/raiiona-purvitza-shestima-1621473.html", "text": "/КРОСС/ Шестима души са пострадали при челен сблъсък между два автомобила на пътя Момчилград - ГКПП „Маказа\", предаде агенция „Фокус\", позовавайки се на говорителя на ОДМВР - Кърджали Нина Стефанова. Инцидентът е станал в района на село Първица.Сигналът за катастрофата е подаден в 17:43 часа. Движението в района тази вечер се отклонява през Първица и Домище. ", "date": "2019.12.30", "title": "Шестима пострадаха при челен сблъсък между две коли"}
{"url": "http://www.cross.bg/shtanda-nyama-kayfland-1621493.html", "text": "/КРОСС/  За разлики в стойностите на стоките, които се маркират на щанда и после на касите на магазин Кауфланд алармира потребителят . Според него бележките, които се принтират на апарата на щанда за месо показват едни цифри, а когато на касата бъдат сканирани, излизат абсолютно различни. Разликата на реална сметка от 38 лв е около 6,37 лв., или около 16,76 на сто, пресметнал е Илиев и твърди, че е платил  общо 46 лв. Пускам снимки на различните етикети, допълва Илиев. Той пише още:\" Ще дам само един пример - на етикета, принтиран от апарата на щанда \"Свински гърди с кост\" е записано 1,709 кг на цена от 8.99 или 15,36 лв. Когато уникалният баркод на етикета бива сканиран на касата излиза 1,709 кг. по 10.99 лв. или 18,78 лв. Абсолютно същото се случи с още 3 продукта. Купих неща, които обикновено взимат пенсионерите.Сланината на касата е с лев по-скъпа, свинското бабе - лев и половина, гърди с кост - с 2 лв. Обясненията на касиерката бяха смешни - кантарите ни са грешни на щанда, тук ги мерим отново и теглото е точно. На касите в \"Кауфланд\" няма кантари, а от бележката за върнатите пари става ясно, че са грешни цените. Това, вероятно, може да стане единствено чрез манипулация на софтуера, защото на апарата на щанда се принтира уникален баркод и няма как да бъде разпознат по различен начин от сканиращото устройство на касите. Въобще не извикаха управителя на магазина, макар, че очевидно, ако това не е технически проблем, е мащабна афера. Бързичко ни върнаха и надписаните пари, което също беше съмнително.\"В снежната еуфория на Коледа и Нова година, малко хора биха сравнявали цена на опаковката и на касовата бележка, допълва потребителят. Той се ангажира да сезира  НАП за нарушението, а ако е нужно да пусне жалба в прокуратурата. „Защото в неделя контрол няма, няма нито едни дежурен телефон, камо ли служител...\", заключава прецакания потребител.  ", "date": "2019.12.30", "title": "Кауфланд прецаква клиентите с различни стойности върху етикетите"}
{"url": "http://www.cross.bg/neobhodimost-tehnika-putishta-1621479.html", "text": "/КРОСС/  В момента само високопланинският проход Троян-Кърнаре е ограничен за тежкотоварни автомобили над 12 тона. Обстановката в страната е спокойна. Това заяви в студиото на Сутрешния блок на БНТ инж. Даниел Иваничков, и.д. Дирекция \"Поддържане на пътната инфраструктура\"на АПИ. През изминалото денонощие са работили над 800 снегопочистващи машини. Няма проблеми по републиканските пътища. От АПИ предупреждават шофьорите да се движат с повишено внимание по високопланинските пътища, да се спазват ограниченията на скоростта в обозначените места, както и да не се изпреварва снегочистещата техника. При необходимост от АПИ могат да изпратят допълнителна техника за чистене. Общият брой на машини в готовност е около 2 500. Агенцията има възможност да реагира незабавно при необходимост, както е направила снощи на АМ \"Хемус\", където имаше проблеми.", "date": "2019.12.30", "title": "Проходими ли са пътищата в страната?"}
{"url": "http://www.cross.bg/livurpyl-zavurshi-topkata-1621475.html", "text": "/КРОСС/ Световният и европейски клубен шампион Ливърпул завърши 2019-та година с победа, след като надигра с 1:0 Уулвърхемптън, в мач от 20-ия кръг на английското футболно първенство.Ливърпул започна в типичния си стил, като от самото начало заигра на високи обороти и обсади вратата на съперника.Още в 4-ата минута Салах засече остро подаване на Александър-Арнолд. Египтянинът бе на отлична позиция, но прати топката над вратата.В 43-ата минута Лалана отклони дълго подаване към Садио Мане и той прати топката в мрежата.Ситуацията бе разглеждана няколко минути със системата за видео повторения, като съдиите проверяваха дали Лалана е играл с ръка и дали Мане е в засада.След проверката попадението бе признато и Ливърпул поведе.В добавеното време на първата част Уулвс успя да стигнат до гол, който обаче бе отменен.Джони бе изведен от Моутиньо отдясно, а той опита да намери съотборник в наказателното поле.Защитата на \"червените\" не успя да реагира, топката стигна до Педро Нето и с хубав удар той я прати в мрежата.Последва ново разглеждане с ВАР и попадението бе отменено заради засада на Джони, която бе в милиметри.През втората част двата отбора си размениха по няколко опасни атаки, но не можаха да си отбележат гол.Така Ливърпул завърши годината на първо място в класирането с актив от 55 точки, с 13 повече от втория Лестър. ", "date": "2019.12.30", "title": "Ливърпул завърши годината с победа"}
{"url": "http://www.cross.bg/kyrorta-pamporovo-leva-1621474.html", "text": "/КРОСС/ Над 8000 души ще посрещнат 2020 година в Пампорово. Хотелите в курорта са пълни.Сред гостите в курорта са българи, румънци, турци, гърци, руснаци, ирландци.Тридневен празничен пакет в петзвезден хотел в курорта излиза около 450 лева на човек. Кувертите за празничната нощ са от 100 до 200 лева в зависимост от категорията на хотела.Освен празнично меню от европейската кухня хотелиерите ще наблегнат и на местни родопски специалитети.За доброто настроение задължително ще има посрещане на гостите с родопски каба гайди, а празничната програма е наситена с изненади.За любителите на ските са отворени шест писти в курорта Пампорово, а дневната лифт карта е 62 лева. С нея може да се ползва 15% отстъпка за новоткрития ултрамодерен СПА център в курорта. ", "date": "2019.12.30", "title": "Над 8000 души ще посрещнат Нова година в Пампорово"}
{"url": "http://www.cross.bg/rybashkin-vidolov-pevetz-1621478.html", "text": "/КРОСС/  Световноизвестен оперен певец се превърна в длъжник на непознат. Борис Рубашкин е осъден да плати над 150 хил. лв. на жена, която никога не е виждал, заради запис на заповед. 87-годишният творец е почетен жител на Залцбург, награждаван е многократно от президентите на Австрия и България и твърди, че не дължи пари на никого.„Президентът Първанов ме награди с орден „Кирил и Методий\" 1-ва степен - на концертите си винаги пея български песни. Австрийският президент ме награди със „Златен кръст\" и ми написа, че аз съм първият българин, който получава „Златен кръст\" за заслуги към република Австрия\", разказва Рубашкин.От години той живее в града на Моцарт, а последното му идване в България е през 2017 година заради продажбата на наследствен апартамент в столичния квартал „Красно село\".При сделката го придружава един от най-близките му приятели - професор Никола Алтънков.„Продажбата стана без никакви затруднения, без никакви проблеми. В банката стоеше жена ми. И когато аз й се обадих по телефона, парите са дошли веднага\", разказва Рубашкин.Семейство от Благоевград купува апартамента за 140 хил. евро. Превеждат парите по банков път, а след повече от година научават, че с имота има проблем.„Бяхме изненадани от депозирана срещу нас искова молба от непознато за нас лице - Диана Л. Димитрова, която твърди, че г-н Чернорубашкин не се е подписвал на нашата сделка за продажбата на имота и че в графата „продавач\" не стои неговияt подпис, а подписът на някое друго лице. Нямам представа какви са мотивите на тази госпожа, която очевидно не го познава. И в показанията до прокуратурата и полицията е потвърдила, че не го познава - по какъв начин се е снабдила с този документ\", казва Екатерина Васева, покупател на имота.С уведомлението до новите собственици се иска сделката да се обяви за нищожна, а жилището да се продаде, тъй като Борис Рубашкин дължал пари. Самият той отрича това да е така: „Никога не съм чувал за нея, не съм я виждал и не я познавам\", казва оперният певец.Пред разследващите  кредиторката на певеца обяснила, че е намерила запис на заповед сред вещите на своя съпруг. Не открихме Диана Димитрова за коментар, но потърсихме адвоката й - Веселин Видолов.„Не знам какво се е случило в миналото. На мен ми е даден един документ, аз съм използвал този документ в съда. Появи се един адвокат, той получи документите от името на Чернорубашкин и не възрази\", каза Видолов.Рубашкин обаче няма представа кой е адвокатът, който се е явил да го представлява.Видолов поясни, че изпълнителното дело е било спряно в момента, в който се е получило твърдение, че документът не е истински, и ще се установява какво точно се е случило.„Изкарвах достатъчно пари... и нищо не ми трябваше. Аз такива хора, чужди хора в София не съм срещал, не съм се сприятелявал и не ми е било нужно\", казва певецът.Адвокатите и на Димитрова, и на Рубашкин сигнализират прокуратурата. По случая се водят серия съдебни дела. А Рубашкин се надява разследващите да установят истината. ", "date": "2019.12.30", "title": "Световноизвестен оперен певец стана длъжник на непознати българи"}
{"url": "http://www.cross.bg/bansko-nalaga-obreiikov-1621486.html", "text": "/КРОСС/  Опашки за лифта в Банско. Сега на скиорите се налага да чакат не на качване, а на слизане от планината, защото лифтът не може да поеме потока от туристи. В последните дни се налага съоръжението да работи извънредно, за да може всички хора да слязат от Бъндеришка поляна. А причината е, че ски пътят още не работи и заради това скиорите, вместо да се спуснат до Банско, се налага да чакат лифта.В предаването \"Здравей, България\" представителят на фирмата концесионер Иван Обрейков обясни и причините за създалата се ситуация. „Първият проблем, който от 11 години съществува, е че няма разрешение за изграждане на втора кабинкова линия. Заради което сутрин има опашки. Топлото време през декември оказаха влияние и оръдията ни не можаха да работят, за да подготвим и ски пътя\", обясни Обрейков.Той допълни, че няма хора, които остават в планината. По думите му ски индустрията „закъсва\", защото от близо 15 години не е направено нищо, което да улесни скиорите. Обрейков е категоричен, че въпреки проблемите, отлив от желаещи да карат ски над Банско няма. ", "date": "2019.12.30", "title": "Отново опашки на лифта в Банско"}
{"url": "http://www.cross.bg/ykraiina-mlrd-gazoviya-1621477.html", "text": "/КРОСС/  Днес се очаква да бъде подписан договорът за газовия транзит през Украйна до Европа.Преди 10 дни Москва и Киев се разбраха да сключат ново споразумение за 5 години, тъй като сегашното изтича утре.Догодина Русия трябва да достави през Украйна 65 млрд. кубични метра газ и по 40 млрд. годишно от 2021 до 2024.Новият кръг от преговорите между делегациите на двете страни започна в четвъртък във Виена.Експерти определят като ключова точка в продължаващите разговори транзитните такси, които руският газов монополист трябва да плаща. ", "date": "2019.12.30", "title": "Подписват газовия транзит през Украйна до Европа"}
{"url": "http://www.cross.bg/anisiya-sveta-prep-1621273.html", "text": "/КРОСС/  Света мъченица Анисия. Св. свщмчк Зотик. Преп. Теодора Кесарийска. Преп. Теодора Константинополска (Блажи се).Св. Анисия се родила през III в. в благочестиво и много богато семейство от Солун. Още в детството си обикнала Бога. Когато родителите и починали, Анисия решила да продаде всичко от богатото си наследство и да раздаде парите на бедните. Посещавала болници и затвори, носейки щедри помощи. Веднъж войник я извикал да се поклони и на езически идол. Анисия се прекръстила и казала, че е християнка и че никога няма да се кланя на идоли. Тогава войникът я посякъл. ", "date": "2019.12.30", "title": "Света мъченица Анисия"}
{"url": "http://www.cross.bg/chasa-provede-obshtina-1621468.html", "text": "/КРОСС/ София.От 10.00 часа Столичният общински съвет ще проведе заседание.***София.От 18.00 часа в кино „Люмиер Лидл\" ще бъде излъчен концертният запис на световно известното оперно-поп трио Il Volo.***София.От 18.30 часа в Национален музей „Земята и хората\" на бул. „Черни връх\" 4 ще се състои Новогодишен концерт с консорт за старинна музика Concerto antico.***Велико Търново.От 19.00 часа на пл. „Цар Асен І\" ще бъде излъчен аудио-визуалният спектакъл „Царевград Търнов - звук и светлина\".***Враца.От 12.00 часа в ж.к. „Металург\" зам.-министърът на труда и социалната политика Зорница Русинова и кметът на Община Враца Калин Каменов ще открият Център за настаняване от семеен тип за деца, изграден със средства от Оперативна програма \"Региони в растеж\" 2014-2020. В 13.00 часа зам.-министър Русинова ще посети ЦНСТ за деца и младежи с увреждания на ул. „Кокиче\" 14А.***Ловеч.От 13.00 часа в Общината ще се проведе пресконференция на кмета на Община Ловеч.***Перник.От 11.00 часа в централния офис на ул. „Търговска\" № 30 членът на Изпълнителната комисия и заместник-председател на ГЕРБ Красимир Велчев и представители на ГЕРБ - Перник ще дадат пресконференция.***Сливен.От 9.00 часа в зала „Май\" ще се проведе публично обсъждане на проекта за бюджет на Община Сливен за 2020 година.***Смолян.От 10.00 часа в Сесийната зала на Община Смолян ще се проведе заседание на Общинския съвет.  ", "date": "2019.12.30", "title": "Предстоящи събития на 30 декември \t"}
{"url": "http://www.cross.bg/bulgariya-zagivat-dyshi-1621274.html", "text": "/КРОСС/ 1699 г. - С указ на цар Петър I в Русия е въведено летоброенето от Рождество Христово.1703 г. - При земетресение в Токио загиват около 37 000 души.1853 г. - САЩ купуват от Мексико южната част на Аризона и Ню Мексико.1877 г. - Избухва Трънското въстание с ръководител капитан Симо Соколов.1888 г. - Основана е Австрийската социалдемократическа партия.1899 г. - Открит е футболният стадион Айброкс в Глазгоу, Шотландия.1922 г. - Образуван е Съюзът на съветските социалистически републики (СССР).1924 г. - Едуин Хъбъл оповестява съществуването на други галактики.1927 г. - Открито е метрото на Токио - първото в Азия.1927 г. - Руският химик Сергей Лебедев за първи път публикува метод за получаване на синтетичен каучук.1943 г. - Втората световна война: При петата бомбардировка на София от британско-американската авиация загиват 75 души, а над 90 са ранени.1946 г. - В СССР е включен първият ядрен реактор.1947 г. - Под натиска на СССР, кралят на Румъния Михай I принудително абдикира и страната е обявена за народна република.1951 г. - С постановление на Министерски съвет в България се регламентира опазването на паметниците на културата и музейното дело.1953 г. - В САЩ е пуснат в продажба първия цветен телевизор.1956 г. - Приключва официалното преброяване на населението в България, според публикуваните на 17 януари 1957 г. резултати общият брой на населението е 7 629 254.1963 г. - Открит е нефтохимическият комбинат край Бургас.1964 г. - Започва работа като постоянен орган на ООН Конференцията на ООН за търговия и развитие.1967 г. - В България е въведена петдневна работна седмица.1972 г. - След заповед на американския президент Ричард Никсън се прекратяват бомбардировките на Виетнам1985 г. - Астрономът Стивън Синот открива Пък - спътник на Уран, използвайки снимки заснети от Вояджър 2.1992 г. - НС избира за министър-председател на България професор Любен Беров от мандата на ДПС.1993 г. - Ватиканът и Израел установяват дипломатически отношения.1999 г. - В Лондон маниак атакува с нож Джордж Харисън (Бийтълс) и съпругата му.2002 г. - Изключен е Втори реактор на АЕЦ Козлодуй.2005 г. - Открита е отсечката Шумен - Каспичан от автомагистрала Хемус.2006 г. - В Ирак е екзекутиран чрез обесване бившият държавен глава Садам Хюсеин, осъден на смърт за геноцид. ", "date": "2019.12.30", "title": "30 декември в историята"}
{"url": "http://www.cross.bg/durzha-surtzeto-1621276.html", "text": "/КРОСС/  Държа сърцето, душата и духа си отворени за чудесата.Патрик Суейзи ", "date": "2019.12.30", "title": "Държа сърцето"}
{"url": "http://www.cross.bg/rozhdenitzite-na-dekemvri-1621275.html", "text": "/КРОСС/  Ивайло Гаврилов - волейболистДоц. Светослав Овчаров - кинорежисьорЮлиян Донов - фотограф в сп. \"Мениджър\"Юри Лазаров - журналист ", "date": "2019.12.30", "title": "Рождениците на 30 декември "}
{"url": "http://www.cross.bg/tema-nova-godina-1621466.html", "text": "/КРОСС/  Тема: Между кризата и решенията - какво се случва с водата в Перник?Тема: На прага на 2020-та: какви политически ходове се очакват? Коментар на проф. Антоанета Христова и доц. Татяна БуруджиеваТема: Съдбата на следствието - бившият премиер Иван Костов отговаря на главния прокурор Иван ГешевТема: Лекарите между реформата и проблемите - д-р Стефан КонстантиновТема: Сняг и пътища - очаква ли се снеговалеж за Нова година и каква е обстановката по пътищата?Тема: На живо от Перник: Успява ли пречиствателната станция да осигури качествена питейна вода?Тема: Кое е най-значимото събитие за обществото през годината и кой е най-сериозният политически сблъсък? Анализ на Даниел Смилов и Георги Киряков.Тема: В последния работен ден на годината, ще приеме ли Столичният общински съвет по-високи местни данъци в София? Дискусия в студиото.Тема: История с продължение: След като месеци наред доктор лекува възрастни хора под открито небе, ще има ли отново покрив за здравната служба в селото?Тема: На живо: Как се подготвят уникалните кукерски костюми в Разлог?Тема:  170 лева за един ден престой на бебе в болница. Защо родители твърдят, че е трябвало да платят, без детето им да е получило лечение?Тема:  Агресия на пътя. Защо жена напада и удря мъж на ключово кръстовище в Русе?Тема:  Течове или кражби стоят зад безводието в Перник? И още - за проверката на властите в завод „Стомана\": Говори един от директорите - Константин Стаменов.Тема:  Планини от боклуци пред блок \"Кармен\" в Казанлък. Докога ще продължи изхвърлянето на смет през балконите? И има ли глобени?Тема:  Отново опашки на лифта в Банско. На живо - какво да очакват скиорите?Тема:  На море през зимата. Колко българи ще посрещнат Нова година на екзотичен остров?Тема:  „Пълен абсурд\" на годината! Румен Бахов за най-интересните си истории и герои през 2019-а!Тема:  Нова година в архивите. Как празнуваха българите преди половин век?Тема:  Звезден дует. Нели Петкова и Виктор Калев с празничен видеоклип. ", "date": "2019.12.30", "title": "Теми и гости в сутрешните блокове на телевизиите"}
{"url": "http://www.cross.bg/telegraf-chasa-monitor-1621469.html", "text": "/КРОСС/в. 24 часа -  60,9 % от водата у нас се губят, но поскъпва от срядав. Труд -  Над 500 000 българи пред воден режимв. Телеграф -  Посрещаме ЧНГ с вино и баницав. Монитор - Родители на бебета с аномалии събират пари за анестезиолозив. 24 часа -  Лавина от дела на полицаи срещу МВР заради нощния трудв. 24 часа - БНБ и ДАНС ще правят общи проверки за пране на парив. Труд - Проверяваме онлайн винетката, ако сменим номератав. Труд - Жълт код за сняг и виелици в 8 областив. Телеграф -  Шефът на ресорната комисия в НС: Отделяме над 2 млрд. лв. за отбрана догодинав. Телеграф - Хиляди на бунт срещу рекламата на Джъмбов. Монитор - София посреща 2020-а с купон за 100 бона, Варна - за 70в. Монитор - България на 39-о място в света по свободав. 24 часа - Стилиян Иванов режисьор, сценарист и продуцент: 2020-а ще е трагедия за тези, които чувстват, и комедия за тези, които мислятв. Труд - Красимир Каракачанов, вицепремиер и министър на отбраната, пред „Труд\": Купуваме два миночистача на символична цена от 2 млн. евров. Телеграф - Режисьорът Васил Барков: Четири месеца четох архивите на Гешевв. Монитор - Д-р Веселин Герев, психиатър: Превърнахме празниците в панаир на потреблениетов. 24 часа - От 2020 г. Путин става цар на газав. Труд - Запушване на течоветев. Телеграф - Поручика отиде при героите сив. Монитор - Детско здраве на безценица ", "date": "2019.12.30", "title": "Преглед на вестниците "}
