{"url": "http://www.cross.bg/diter-imenieto-suda-1600558.html", "text": "/КРОСС/  Френски съд разпореди на бизнесмен мултимилионер, които в продължение на повече от десетилетие строи своята къща мечта, да я събори, защото нямал разрешително за това.Имотният предприемач Пиер Дитер е получил срок от 18 месеца, за да унищожи своето имение на стойност 64 млн. долара в Грас, южна Франция. Съдът също така му е наложил глоба от 450 000 евро. Имотът с площ от 3 000 кв. м. е построен около купена през 2000 г,. ферма с площ 200 кв. м. и в момента се оценява на 64 млн. долара, според властите.Според Myprivatevillas, имението е разположено върху 17 акра, разполага с 18 стаи, две площадки за хеликоптер, басейн и добре поддържана градина. То е построено в традиционен тоскански стил, но се намира на около 40 км. от Ница. Съдът също така информира Дитер, че ще бъде глобен с допълнителни 500 евро на ден за всеки ден просрочие на крайния срок за събарянето на имението, информира Business Insider.През януари по време на предварителното изслушване в съда, прокурор Пиер-Жан Гори определи къщата като \"фараонски проект, който е построен напълно незаконно. \"Той добави, че строитеството е извършено в \"в нарушение на градоустройствените правила за безопасност и опазване на околната среда\" от собственик, който \"се интересува единствено от парите,\" информира Le Figaro.Решението на съда от тази седмица слага край на продължилата 14 години съдебна битка между съдилищата в Екс ан прованс, собственикът Дитер и няколко от неговите съседи.  Дитер трябва да разруши всички части от имението си, които са построенни без разрешително за строеж, но може да остави купената от него първоначално ферма, според решението на съда. Съседите се оплакват от шума причинияван от гостите, които наемат къщата срещу 50 000 евро на вечер за сватби и празненства, както и от неудобството, което им създават снимките за големи телевизионни и кино продукции, които се правят в къщата.Дитер е заявил пред съда, че ще се съобрази с решението за събаряне на всички сгради, построени без разрешително.\n\t\t\t\t\t", "date": "2019.03.31", "title": "Съд разпореди на милионер да събори имението си за 64 млн. долара "}
{"url": "http://www.cross.bg/sveta-spasitelyat-filiala-1600565.html", "text": "/КРОСС/ Картината на Леонардо да Винчи \"Спасителят на света\" (Salvator Mundi) е изчезнала от филиала на Лувъра в столицата на ОАЕ Абу Даби, съобщи \"Ню Йорк таймс.\" Служителите във филиала не знаят къде е платното. Колегите им от парижкия Лувър също не знаят.През септември 2018 г. филиалът в Абу Даби съобщи, че се отлага експозицията на \"Спасителя на света\", без да се съобщава нова дата. \"Спасителят на света\" се смяташе за пропаднала, когато се появи внезапно през 2017 г., когато частен колекционер я откупи за повече от 400 милиона долара.  ", "date": "2019.03.31", "title": "Изчезна най-скъпата картина в света"}
{"url": "http://www.cross.bg/dvizhenieto-otkrita-rysiya-na-hodorkovski-se-samorazpyska-1600564.html", "text": "/КРОСС/ Основаното от Михаил Ходорковски движение „Открита Русия\" обяви, че се саморазпуска. Това съобщи за агенция Интерфакс прессекретарят на движението Наталия Грязневич.", "date": "2019.03.31", "title": "Движението „Открита Русия“ на Ходорковски се саморазпуска "}
{"url": "http://www.cross.bg/maiikite-detza-depresiya-1600541.html", "text": "/КРОСС/ Майките са с увеличен риск от депресия, ако бебетата им са нервни, съобщи ЮПИ. Нервността на детето, комбинирана с преждевременно раждане, може значително да повлия върху настроението на майката. \"Констатирахме, че рискът от майчина депресия варира в зависимост от гестационната възраст и нервността на бебето\", заяви ръководителката на изследването д-р Прачи Шах от Детската болница към Мичиганския университет в Ан Арбър.Специалистите наблюдавали 8200 деца и майките им. Било установено, че майките на нервни деца, родени между 24-ата и 31-вата гестационна седмица, са с около два пъти по-голям риск от симптоми на депресия в сравнение с тези на преждевременно родени деца, които е лесно да бъдат успокоени. Сред майките на бебета, родени между 32-ата и 36-ата гестационна седмица, и майките на деца, родили се точно на термина, онези, които имат нервни бебета, са с около два пъти по-голям риск от симптоми на тежка форма на депресия в сравнение с майките на по-малко раздразнителни деца.Резултатите потвърждават виждането, че майките на деца с по-труден темперамент се нуждаят от емоционална подкрепа, отбелязаха учените.", "date": "2019.03.31", "title": "Нервните бебета увеличават риска от депресия за майките си "}
{"url": "http://www.cross.bg/sustoyanie-sedem-podobryavane-1600547.html", "text": "/КРОСС/ Седем от езерата в Национален парк „ Пирин\" са силно замърсени, причината е пашата на животни във високите части на планината.Ограничаването им с електропастири и последващо възстановяване на естествената им структура са част от мерките на парковата дирекция за подобряване на екологичното състояние в защитената територия.  Замърсените  езера са в района на Сандански, Кресна и Дамянишкия дял над Банско, уточни по БНР директорът на парка Росен Баненски.След ограничаването на достъпа до езерата, ще бъдат приложени специални мерки за тяхното почистване. Другият проблем, забелязан в неголеми територии на надморска височина около 2000 метра, е короядът по дърветата.Всички дейности за подобряване на природозащитното състояние на НП „Пирин\" са разписани в проект , финансиран по ОП „ Околна среда\" с близо 6,3 млн. лева , който ще се изпълнява в следващите 43 месеца. ", "date": "2019.03.31", "title": "Седем езера в Пирин са силно замърсени, ограничават достъпа до тях"}
{"url": "http://www.cross.bg/naii-golyamata-pchela-indoneziya-1600550.html", "text": "/КРОСС/ Учените откриха най-голямата женска пчела на Земята, която е смятана за изчезнала още преди почти 40 години Насекомото  е намерено от група биолози от САЩ и Австралия в провинция Северна Малуку, Индонезия. Тя се е намирала в стъблото на дърво на височина около 2 метра. Пчелата на Уолъс (Megachile Pluto) е кръстена е на британския учен Алфред Ръсел Уолъс, който я описва през 1858 г. Дължината на тялото на пчелата е 4 см, а размахът на крилата достигат до 6 см. Това са значителни  размери за обикновено малките медоносни насекоми. Големите си челюсти, подобни на тези на от бръмбар, тя използва за изстъргване на лепкава смола от дървета за изграждане на дупки в рамките на термитни гнезда, където женските отглеждат пилото си. Подобно на другите пчели, най-голямата в света също се храни с нектар и цветен прашец. Видът е определен за застрашен от изчезване поради развитието на селското стопанство в Индонезия и масовото обезлесяване. Друга причина за предвиждащо изчезване  на медоносното животно е, че то отдавна е желан трофей за всеки колекционер на насекоми.", "date": "2019.03.31", "title": "Учени откриха най-голямата пчела"}
{"url": "http://www.cross.bg/chovek-zhivot-taka-1600539.html", "text": "/КРОСС/ Постоянно можете да чуете от хората, че животът им минава, но те нямат време да изживеят пълноценно всеки момент от него. Затова трябва да управлявате собствения си живот. Промяната в живота е необходима на базата на собствените желания. Тогава човек може да постигне собствените си цели, съветват от Е-здравей.Как може животът да се промени към по-добро без риск?1. Изучавайте чужди езици.2. Пътувайте.3. Намерете любимо хоби.4. Променете вътрешното си аз (саморазвитие, подобряване на знанията).5. Грижи за външния вид и здравето.Ако една жена иска да добави разнообразие в скучния си живот, тогава тя първо ще започне с промяна във външния вид. На първо място трябва да иска това. След това да се стреми към това.Често жената има желание и мотивация, но липсва воля.Защо се препоръчва да се разделим с миналото?1. Човекът влиза в този свят като празен лист. След това избира поддръжници и приятели и също си поставя собствени цели. Понякога хората живеят уреден живот, но си задават въпрос дали са пълноценни личности. Ако няма цели, тогава човек има идеи, благодарение на които може да промени живота си към по-добро. Неговият живот ще бъде радостен.2. Най-добрата мотивация за жената е любовта. Във всеки случай повечето хора мислят така. Можете да се опитате да се влюбите. Започнете с промяна на себе си с помощта на козметика и нов гардероб. Тогава ефектът ще бъде зашеметяващ.3. Жената не работи никъде и поддържа уюта у дома. Тя вече е забравила знанията, които е получила по време на образованието си. Затова тя трябва да разнообрази собствения си живот. В днешния свят много хора имат интернет, така че могат да се справят без проблеми със самоусъвършенстването.4. Случва се така, че животът се е развил и изглежда, че човек няма от какво да се оплаква. Всичко е красиво, но човек усеща някаква пустота. Трябва да се разнообразите, например, да пътувате.5. Ако човек е с наднормено тегло, най-важното е да се преодолее мързела. Можете да попитате във форумите в интернет.Случва се също така, че човек постига голям успех, но все пак му липсва нещо. Може би трябва да си починете и да погледнете себе си. Трябва да се хвалите сами и да си припомняте всеки радостен момент. Препоръчително е да правите това всеки ден. Тогава ще имате интересен живот. ", "date": "2019.03.31", "title": "Скучно ли ви е? 5 начина да разнообразите живота си"}
{"url": "http://www.cross.bg/ognyanov-aresta-sudut-1600563.html", "text": "/КРОСС/ Пловдивският Окръжен съд остави в ареста 20-годишния Андон Огнянов, който в сряда вечерта причини тежка катастрофа и по непредпазливост уби 4-ма души край Скутаре. Той бе доведен в съда с белезници и патерици, защото е със счупен крак.В съдебната зала стана ясно, че Огнянов дълги години е живял в Кипър, където е получил шофьорска книжка, и системно е нарушавал Закона за движение по пътищата, като е шофирал с превишена скорост. Само през последния месец и половина е санкциониран два пъти. Преди малко повече от една година - още веднъж, като нарушението му е свързано с превишаване с 30-40 км/в час над разрешената скорост.Предстои да се установят начина и реда, по които е издадено свидетелството за правоуправление на обвиняемия в Кипър. Той е с чисто съдебно минало и работи, а баща му се нуждае от непрекъснати грижи.Съдът прие, че при мярка, различна от задържане под стража, е налице опасност Андон Огнянов да се укрие, а здравословното състояние на обвиняемия не е пречка той да пребивава в ареста.  За престъплението, в което е обвинен, го грози затвор от 3 до 15 години.Определението може да се обжалва в 3-дневен срок пред Апелативен съд. ", "date": "2019.03.31", "title": "Съдът остави в ареста шофьора, убил 4-ма души край Скутаре "}
{"url": "http://www.cross.bg/ykraiina-prezident-proryskite-1600566.html", "text": "/КРОСС/ Приключи гласуването на президентските избори в Украйна. Трима са фаворитите от общо 39 кандидати. Настоящият държавен глава Петро Порошенко се бори за втори мандат, но изненадващо начело в сондажите e телевизионният водещ и комик Володимир Зеленски. И двамата претенденти, както и бившият премиер Юлия Тимошенко, декларират проевропейска ориентация. Никой от проруските кандидати няма сериозни шансове. Следващият президент на Украйна ще наследи конфликта с проруските сепаратисти в Изтока и проблемите по европейския път на страната. По данни на Евросъюза 12 на сто от общо 44 милиона украинци са лишени от право на глас. Това са хора, които живеят в Русия и в Крим, анексиран от Русия през 2014 г. Сепаратистките райони бойкотират вота.41-годишният Володимир Зеленски се опитва да превърне в реалност сатиричното си телевизионно шоу, в което играе обикновен човек, станал президент след борба с корупцията.Зелински не организира предизборни митигни, заложи на социалните мрежи с основно послание, че е нов и различен, отбелязва БиБиСи. Говори и на руски, което му носи подкрепа в рускоезичния изток на Украйна. 53 годишният настоящ президент Петро Порошенко залага на консерватизма под лозунга \"Армия, Език, Вяра\". Държавният глава изтъква, че е възпрял проруските сепаратисти, договорил е споразумение за асоцииране с Евросъюза, включително безвизов режим, прекратил е руския контрол над Украинската православна църква. 58-годишната Юлия Тимошенко е бивш премиер и два пъти кандидат за президент през 2010 и 2014-та. Тя е сред водачите на Оранжевата революция от 2004 г. - първият значителен опит на Украйна за сближаване с Евросъюза. ", "date": "2019.03.31", "title": "Комик е фаворит на президентските избори в Украйна "}
{"url": "http://www.cross.bg/ctrl-slaiid-prevklyuchvane-1600552.html", "text": "/КРОСС/ Днес всеки използва Microsoft Office, но не всеки потребител може да се смята за експерт. Тези клавишни комбинации обаче ще ви помогнат да се доближите до пълното усвояването на програмите в пакета.Достъп до лентата чрез клавиатурата: Както при Excel, така и Word има метод, който ви позволява достъп до елементите от менюто, използвайки само клавиатурата. Натиснете Alt или F10 и ще се появят букви до всеки елемент от видимото меню. Натиснете съответната буква от клавиатурата, за да активирате съответното меню.•    Ctrl + F1: Показване или скриване на лентата.•    Ctrl + K: Поставяте хипервръзка за избрания текст.•    Ctrl + F: Отваряте полето за търсене в навигационния екран.•    Alt + Ctrl + S: Разделяне или премахване на раздели в прозореца на документа.•    Ctrl + Backspace: Изтриване на една дума на ляво.•    Shift + F3: Смяна на регистъра на избраните букви.•    Alt + Shift + W: Подчертаване на избрани думи, но не и интервалите в селекцията.•    Ctrl + 1: Поставяне на едноредова разредка.•    Ctrl + 2: Поставяне на двуредова разредка.•    Ctrl + 5: Поставяне на 1.5 редова разредка.•    Ctrl + Y: Повтори последното действие.•    Ctrl + Enter: Вмъкване на страница.•    Ctrl + W: Затваряне на текущия документ.•    Ctrl + F4: Затваряне на програмата.•    Ctrl + [: Намаляване на размера на шрифта с 1 пункт.•    Ctrl+]: Увеличаване на размера на шрифта с 1 пункт.•    Ctrl + E: Центриране на текста.•    Ctrl + L: подравняване на текста отляво.•    Ctrl + R: подравняване на текста отдясно.•    Ако искате да съберете количествени данни бързо, маркирайте ги (изберете още една допълнителна празна клетка - отдолу или отдясно) и натиснете Alt и =. Резултатът от събирането ще се появи в празната клетка.•    Въвеждане на текущия час. Ctrl+Shift+двоеточие (:)•    Въвеждане на текущата дата. Ctrl+точка и запетая (;)•    За да изберете цяла колона, натиснете Ctrl + интервал.•    За да изберете цял ред, натиснете Shift + интервал.•    За да скриете колона,  натиснете Ctrl + 0.•    За да скриете ред, натиснете Ctrl + 9.•    Започване на нов ред в същата клетка - Alt+Enter.•    Ако искате да видите всички свои формули в таблицата, натиснете Ctrl + ~. Повторно натискане на тази комбинация ще ги скрие и превърне отново в стойности.•    Затваряне - Escape или Enter.•    Отиване на раздела Начало - Alt+H.•    Ново съобщение - Ctrl+Shift+M.•    Изпращане - Alt+S.•    Вмъкване на файл - Alt+N, A, F.•    Нова задача - Ctrl+Shift+K.•    Изтриване - Delete (когато е избрано съобщение, задача или събрание).•    Търсене - Ctrl+E Alt+H, R, P.•    Отговор - Alt+H, R, P.•    Препращане - Alt+H, F, W.•    Отговор до всички - Alt+H, R, A.•    Копиране - Ctrl+C или Ctrl+Insert.•    Забележка: Ctrl+Insert е недостъпно в екрана за четене.•    Изпращане/получаване - Alt+S, S.•    Към календара - Ctrl+2.•    Създаване на среща - Ctrl+Shift+A.•    Преместване в папка - ALT+H, M, V, изберете папка от списъка.•    \"Запиши като\" за прикачен документ - Alt+JA, A, S.•    Превключване към изглед на Поща - Ctrl+1.•    Превключване към изглед на Календар - Ctrl+2.•    Превключване към изглед на Контакти - Ctrl+3.•    Превключване към изглед на Задачи - Ctrl+4.•    Превключване към изглед на Бележки - Ctrl+5.•    Превключване към списъка Папка в екрана Папка - Ctrl+6.•    Превключване към Преки пътища - Ctrl+7.•    Превключване към следващото отворено съобщение - Ctrl+точка.•    Превключване към предишното отворено съобщение - Ctrl+запетая (,).•    Стартиране на презентация отначало - F5•    Стартиране на презентация от текущия слайд - Shift+F5•    Показване на изглед на представящия  - Alt+F5 или Alt+S, BИзпълнение на следващата анимация или преход към следващия слайд:NEnterPage DownСтрелка надясноСтрелка надолуИнтервалИзпълнение на предишната анимация или връщане на предишния слайд:PPage UpСтрелка налявоСтрелка нагореBackspace•    Преминаване на слайд номер: номера+ENTER•    Показване на празен черен слайд или връщане в презентацията от празен черен слайд: B или точка•    Показване на празен бял слайд или връщане в презентацията от празен бял слайд: W или запетая•    Спирате или рестартиране на автоматична презентация: S•    Край на презентация: ESC•    Изтриване на екранни анотации: E•    Преминаване на следващия слайд, ако следващия слайд е скрит: Б•    Задаване на нови времена при репетиране: T•    Повторно записване на дикторски текст и времена за слайда: R•    Стартиране на лазерната показалка: Натиснете и задръжте левия бутон на мишката за няколко секунди•    Промяна на показалеца в перо: Ctrl+P•    Промяна на показалеца в стрелка: Ctrl+A•    Промяна на показалеца в гума: Ctrl+E•    Показване или скриване на ръкописни корекции: Ctrl+M•    Незабавно скриване на показалеца и бутона за навигация: Ctrl+H•    Скриване на показалеца и бутона за навигация след 15 секунди: Ctrl+U•    Показване на диалоговия прозорец Всички слайдове: Ctrl+S•    Показване на лентата на задачите на компютъра: Ctrl+T•    Показване на контекстното меню: Shift+F10•    Отиване на следващата хипервръзка (или друга точка за достъп) на текущия слайд. (\"Точките за достъп\"са: хипервръзки, превключватели на анимация, аудиообекти и видеообекти.): Tab•    Преминаване към последната или предишната хипервръзка от текущия слайд: Shift+Tab•    Изпълнение на \"щракване с мишката\" върху избраната хипервръзка. (Следване на избраната хипервръзка): Enter при избрана хипервръзка•    Спиране на възпроизвеждане на мултимедия: Alt+Q•    Възпроизвеждане или пауза на мултимедия: Ctrl+интервал•    Превключване между възпроизвеждане и пауза: Alt+P•    Преминаване към следващия показалец: Alt+End•    Преминаване на предишния показалец: Alt+Home•    Увеличаване на силата на звука: Alt+Up•    Намаляване на силата на звука: Alt+Down•    Спиране на звука: Alt+U•    Прескачане напред с три секунди: Alt+Shift+Page Down•    Прескачане назад с три секунди: Alt+Shift+Page Up•    Прескачане напред с 0,25 секунди, а след това пауза: Alt+Shift+стрелка надясно•    Прескачане назад с 0,25 секунди, а след това пауза: Alt+Shift+стрелка наляво•    Показване/скриване на менюто за аудио и субтитри (за видеоклипове, които имат множество аудиозаписи и/или субтитри в поддържани формати.): Alt+J•    Преминаване от една част на изгледа на представящия (горен колонтитул, инструменти под слайда и екран \"Бележки\") към друга: F6•    Преминаване от един инструмент към друг в рамките на една част на изгледа на представящия: Tab•    Превъртане надолу с един ред в екрана \"Бележки\": CTRL+СТРЕЛКА НАДОЛУ•    Превъртане нагоре с един ред в екрана \"Бележки\": CTRL+СТРЕЛКА НАГОРЕ•    Превъртане надолу с един екран в екрана \"Бележки\": CTRL+PAGE DOWN•    Превъртане нагоре с един екран в екрана \"Бележки\": CTRL+PAGE UP ", "date": "2019.03.31", "title": " Полезни клавишни комбинации, които ще ви превърнат в майстори на Microsoft Office"}
{"url": "http://www.cross.bg/bryneii-sobstvenost-hotelite-1600537.html", "text": "/КРОСС/ Сър Елтън Джон подкрепи американския актьор Джордж Клуни, който призова за бойкот на хотелите, собственост на Бруней, след като властите в кралството въведоха смъртно наказание за еднополовите връзки, съобщава „Скай нюз\".Законите в югоизточното азиатско кралство, които ще влязат в сила на 3 април, предвиждат убиване с камъни или бой с камшик до смърт за всеки, признат за виновен в прелюбодейство или хомосексуална връзка.Сър Елтън похвали Клуни „за ясната му и твърда позиция срещу анти гей дискриминацията и фанатизма, който е обхванал Бруней - държава, в която хората с нетрадиционна сексуална ориентация са преследвани - като бойкотира хотелите на султана на Бруней\". Британският певец публикува в личния си профил в Twitter списък с хотели, собственост на монархията чрез Брунейската инвестиционна агенция, сред които е и популярният хотел „Дорчестър\" в Лондон. Бруней се управлява по законите на Шариата от 2014 г. и султанът на страната, който е един от най-богатите хора на планетата, има върховната власт. ", "date": "2019.03.31", "title": "Елтън Джон подкрепи Клуни за бойкот на хотелите, собственост на Бруней "}
{"url": "http://www.cross.bg/avramov-borda-ochakva-1600535.html", "text": "/КРОСС/ След като през последните години големите пасажерски компании избягваха региона заради геополитическата обстановка, сега те отново проявиха интерес да включат в своите маршрути черноморски пристанища. Очаква се през месец май на пристанище Варна да акостира лайнер със 700 души на борда, съобщава БНТ.\"Индикациите са налице, че все пак върви нагоре тренда, след тези няколко така да се каже нестабилни години, тъй като в самото Черно море по-рядко започнаха да влизат кораби и оттам естествено и ние като морска държава страдаме\", коментира началникът на Морска гара-Варна кап. Александър Аврамов.През миналата година на пристанищата ни не акостира нито един пасажерски кораб, което нанесе сериозен удар върху бизнеса по Черноморието.\"Общо взето целият град търпи загуби. Когато има кораб с толкова много туристи, те оставят средствата си тук - използват туристическите обекти, които са тук, посещават ги, а също така и ресторанти, кафенета\", допълва Аврамов.Преди кризата у нас са акостирали средно по 25 круизни кораба годишно с над 800 туристи на борда. 2014-та беше най-силната година с 36 посещения, след което започна спад.Началникът на Морска гара-Варна кап. Аврамов съобщи, че вече има две заявки за посещения на пътнически кораби в нашите пристанища през лятото на 2020-та. Очаква се те да пристигнат през месеците юни и септември. ", "date": "2019.03.31", "title": "Круизният туризъм у нас се възражда "}
{"url": "http://www.cross.bg/sveta-sofiya-myzeya-1600559.html", "text": "/КРОСС/ Последното изказване на турския президент Реджеп Ердоган, че иска да превърне музея \"Света София\" в джамия, отново обтегна трудно балансираните отношения между Атина и Анкара. Гърците се опасяват, че и статутът на катедралата ще бъде променен.Турският президент заяви не само желанието си да превърне храма \"Света София\" в джамия, но и готовност за извършване на основни строителни промени върху музея, за да може да функционира напълно като мюсюлмански храм.\"Това не само е велик християнски храм - той принадлежи на човечеството\", заяви категорично гръцкият външен министър Йоргос Катругалос.Гърците реагират винаги болезнено при всеки опит за промяна на статута на катедралата \"Света София\". Години продължава натискът от страна на Атина този християнски храм да се превърне в действаща църква. Сега той е музей под егидата на ЮНЕСКО и промяна на статута е невъзможно, съобщават от гръцкото министерство на културата. Повечето коментари на политиците са, че това е предизборна провокация на Анкара.", "date": "2019.03.31", "title": "Бъдещето на музея \"Света София\" обтегна отношенията между Атина и Анкара "}
{"url": "http://www.cross.bg/ykraiina-zelenski-prezident-1600561.html", "text": "/КРОСС/ Кандидатът за президент на Украйна - представителят на партията \"Слуга на народа\" Володимир Зеленски, е готов да ходи на работа с велосипед, ако победи на днешните избори. Това заяви известният комедиен актьор, който е фаворит в предизборните анкети, на един от избирателните участъци в Киев, предаде ТАСС.\"Да, защо не? На първо място, това е удобно. Мога да го направя\", заяви Зеленски пред изданието \"Украинские новости\". Той отбеляза, че охраната му не одобрява тази идея и се притеснява за сигурността му.В сериала \"Слуга на народа\" Зеленски играе ролята на президента на Украйна Василий Голобородко, който отива на работа понякога с велосипед, понякога с градския транспорт.Днес в Украйна се провеждат президентски избори. Близо 30 хиляди избирателни секции бяха отворени в 08.00 часа в Украйна за вота, съобщиха световните агенции. Над 29 милиона са регистрираните гласоподаватели, за президентския пост се борят 39 кандидати. Ходът на изборите ще се следи от над 2 хиляди наблюдатели от различни международни организации и чужди държави.Безопасността по време на вота ще се осигурява от над 135 хиляди служители на реда. Фаворит в анкетите е 41-годишният комедиен актьор Володимир Зеленски, представител на партия \"Слуга на народа\". Той е следван от действащия президент Петро Порошенко, лидера на партия \"Баткившчина\" Юлия Тимошенко, представителя на \"Опозиционна платформа - за живота\" Юрий Бойко и председателя на партия \"Гражданска позиция\" Анатолий Гриценко. ", "date": "2019.03.31", "title": "Фаворитът за президент на Украйна обеща да ходи с колело на работа"}
{"url": "http://www.cross.bg/zhivota-borisov-politziyata-1600562.html", "text": "/КРОСС/ Полицията проверява публикация в социалните мрежи, в която има отправени заплахи за живота на премиера Бойко Борисов, съобщава БНР.Към момента не е ясно дали заканите са сериозни.Изясняват се всички детайли около случая. ", "date": "2019.03.31", "title": "Полицията проверява публикация в интернет със заплахи за живота на Борисов "}
{"url": "http://www.cross.bg/izbori-libiya-izbiratelnata-1600557.html", "text": "/КРОСС/ В Либия се провеждат първите избори от 2014 г., предаде Ройтерс. Избирателната активност в местния вот достигна 38%. Не се съобщава за конфликти или напрежение. Председателят на избирателната комисия заяви:\"Избирателната активност е близо 40 процента. Това е само началото от серията избори. Следващата седмица ще гласуват още 7 общини, след това всяка следваща събота. До началото на Рамадан, имаме избори в 33 общини. След това продължаваме\".Либия създаде 120 общински съвета през 2013 г. в опит да приключи 42 години централизирана власт, съсредоточена в ръцете на Муамар Кадафи. ", "date": "2019.03.31", "title": "Местни избори и в Либия "}
{"url": "http://www.cross.bg/teatura-godinata-rossotrydnichestvo-1600560.html", "text": "/КРОСС/ По повод Годината на театъра в Русия представителството на Россотрудничество в София организира празнична вечер, която ще се състои на 1април от 18 ч. в РКИЦ.В програмата са включени откриване на изложба под мотото „Сто имена в руския театър\", тържествена церемония, която ще даде старт на Годината на театъра и спектакъл по мотиви от пиесата на А. П. Чехов „Юбилей\", който ще представи трупата на Руския камерен театър в София.", "date": "2019.03.31", "title": "Россотрудничество отбелязва Годината на театъра на 1 април"}
{"url": "http://www.cross.bg/sili-voennomorskite-flot-1600554.html", "text": "/КРОСС/ Военноморските сили обявиха конкурс за сто работни места във формированията си във Варна и Бургас. Кандидатите за кадрова служба се увеличават, а около 90 на сто от наетите трайно остават на работа във военния флот, съобщи командирът на Военноморските сили контраадмирал Митко Петев. Конкурсите за кадрови военни ще се проведат след 28-ми май, дотогава желаещите могат да подават документите си във военните окръжия. Кандидатите имат право да посочат до три различни позиции, за които кандидатстват.Кандидатите трябва да са неосъждани български граждани в добра физическа форма и със средно образование. Тестовете са за обща култура и физическо състояние. Дефицитът на кадри е проблем и за военния флот, но кандидатите тази година са два пъти повече в сравнение с миналата.", "date": "2019.03.31", "title": " Дефицит на кадри: Обявиха 100 работни места във Военноморските сили "}
{"url": "http://www.cross.bg/dali-politziya-miliona-1600556.html", "text": "/КРОСС/ Гръцката полиция арестува българин за трафик на наркотици на стойност над 7,3 милиона евро. Проследяват контактите му в Гърция. От отдела за борба с организираната престъпност разследват дали българинът е част от международен канал.Българският гражданин е на 31 години и е задържан на пристанище Игуменица с наркотични хапчета,чиято стойност е над 7,3 милиона евро,съобщават от гръцката полиция.Българинът е пренасял каптагон в специален тайник в личния си автомобил. Хапчетата са открити в багажника на колата в газовата уредба.Полицията не е имала предварителна информация за този пренос, личи от изявлението на властите, които разследват дали наркотикът е внесен от Турция, или българинът е извършил нелегален внос от друга страна.Разкритието става при рутинна проверка на пътниците на ферибота за Италия, като специално обучени кучета са реагирали при преминаване на българската кола.Задържаният наркотрафикант е в полицията в град Игуменица. ", "date": "2019.03.31", "title": "Българин е арестуван за трафик на каптагон за над 7,3 млн. евро в Гърция "}
{"url": "http://www.cross.bg/kravi-kamion-bili-1600555.html", "text": "/КРОСС/ Стадо крави предизвика хаос на една от магистралите в Канада, съобщава Ройтерс. Животните били превозвани с камион по магистрала 401 към Мисисауга, когато превозното средство се ударило в бетонна бариера. Пристигналите на мястото на инцидента полицаи успели да спасят само 8 от 20-те крави, които били заварени да се разхождат свободно по пътното платно. 31-годишният шофьор на товарния камион - Джордж Скот, е леко ранен. Повдигнати са му обвинения за безразсъдно шофиране и превишаване на максимално допустимата скорост.", "date": "2019.03.31", "title": "Хаос на канадска магистрала заради... стадо крави "}
{"url": "http://www.cross.bg/chasa-oblast-durzhaven-1600551.html", "text": "/КРОСС/ Активността на президентските избори в Украйна към 11 ч е 16,08 процента. Това заяви Централната избирателна комисия (ЦИК).Най-активни са избирателите в Кировградска област (21,62 процента). След това се нареждат Запорожска област - 21,1% и Черкаска област - 20.05%. В Киев, към 11:00 часа, избирателната активност е 15,52%. Данните са предоставени от 81 от 199 избирателни района.За поста се борят 39-ма кандидати. Ако никой от тях не спечели 50 процента на първия тур, следващият държавен глава ще бъде определен на 21 април с балотаж.Най-новото социологическо проучване сочи, че комедийният актьор Володимир Зеленски - новак в политиката - е фаворит. Той събира 20,9 на сто подкрепа. След него се нарежда сегашния държавен глава Петро Порошенко (13,7 процента), следван от опозиционния лидер Юлия Тимошенко (9,7).Асошиейтед прес посочва, че основните проблеми, с които трябва да се заеме новият държавен глава, са отношенията с Русия, корупцията, икономиката, благосъстоянието и състоянието на демокрацията.Избирателните секции са отворени в 8.00 часа и ще работят до 20.00 часа. ", "date": "2019.03.31", "title": " 16 процента е активността на изборите в Украйна към 11 ч"}
{"url": "http://www.cross.bg/stanishev-andreeva-listata-1600548.html", "text": "/КРОСС/ Това заяви бившият министър на здравеопазването в правителството на Пламен Орешарски д-р Таня Андреева по бТВ. Прави отблъскващо впечатление, че хора, които преди със същата самоотверженост защитаваха Сергей Станишев като председател на партията и мандатоносител на нашия кабинет, сега със същата страст защитават Нинова, заяви още Андреева. По думите й тя не би последвала водач, който се отказва от хората с доверие в него и политиките му.В отгово на въпрос какъв знак ще даде БСП, ако изхвърли Станишев от евролистата си, Андреева каза: БСП ще покаже, че не уважава хората, зад които стоят конкретни действия. И всеки би си задал въпроса - това не е ли началото, в което БСП не иска да бъде идентифицирана с лявото семейство в Европейския парламент и въобще с Европа.\"Залогът за евроизборите е по-голям от вътрешните борби в партията. От това, което слушам, не съм останала с впечатление, чеСтанишев хвърля сянка върху избора на Елена Йончева за водач на листата. Повече от половината организации на БСП са номинирали Сергей Станишев за водач или член на листата на БСП. Тези хора вярват и са разбрали това, което той е направил\", обобщи Таня Андреева. ", "date": "2019.03.31", "title": "Д-р Таня Андреева: Не разбирам защо Нинова не иска Станишев в листата"}
{"url": "http://www.cross.bg/borisov-losho-apartamentite-1600545.html", "text": "/КРОСС/ Изборите за Европейски парламент винаги са минавали под мотото, че Брюксел е далеч от България, а ние избираме едни скъпо платени чиновници. Само, че за пакета \"Мобилност\" месеци наред работа, чартъри, камиони, депутати, протести, митинги... накрая двама, излъчени от България евродепутати не отиват на гласуване.Това заяви Бойко Борисов при представянето на кандидатите на ГЕРБ и СДС за ЕП.\"Андрей Новаков спа в камион, за да е там, а българи отрязаха главата на превозвачите ни. Резултатът какъв е? Не искам просто да говоря за опонентите ни от ляво. Те не са ми интересни. Какви ли не реклами си пускаха. Повече ме е яд за тези, които казват, че са в дяснои се борят за един или двама евродепутати и цялата им кампания ще бъде против нашия съюз със СДС. Те не се бият с БСП. Те ще имат за задача не да изпратят много депутати или да управляват, а да рушат нашият съюз, за да върнат БСП и ДПС на власт. Техните симпатизанти не ги ли питат какво ще правят, ако ГЕРБ и СДС бъдат свалени?\", запита Борисов.Не ни интересува какво ще приложат в кампанията. То е ясно. Лошо е, когато ни хванат в грешка. На конференцията говорих, сега пак ще ви кажа. За хората от БСП апартаментите и ниските цени не са никакъв проблем. Те са свикнали да живеят в резиденции и държавнижилища от 9 септември до ден днешен. Никой не им ги взе. Те затова не могат да почустват какво се е случило. Лошо ни удариха и от това зависи дали сме си сложили голяма обеца на ухото. Нямам съмнение, че нашата листа е по-добра от всяка една\", отсече премиерът.Между другото на Томислав Дончев речта ме впечатли. Не съм свикнал да говори партийно, вметна многозначително Борисов. Той подчерта:  С всичките си грешки все още сме първа политическа сила. Искам хората да видят, че дори когато грешим, си понасяме наказанията и си взимаме забележка и повече не го допускаме. Който не работи, не греши. \"Който няма грехове, нека хвърли първия камък\", Господ го е казал\", заяви Борисов. ", "date": "2019.03.31", "title": "Борисов: Лошо ни удариха с апартаментите, трябва ни голяма обица на ухото"}
{"url": "http://www.cross.bg/ivitzata-gaza-pynktove-1600544.html", "text": "/КРОСС/ Израел отново отвори пропускателните пунктове на границата с Ивицата Газа, след като бяха блокирани в продължение на седмица заради ракетния обстрел от палестинския анклав.КПП „Ерез\" беше отворен за достъп на хора, а през КПП „Керем Шалом\" преминаха и първите автомобили в неделя сутрин, съобщи говорител на подразделението на израелското министерство на отбраната, което отговаря за сигурността на контролните пунктове, съобщи БГНЕС.Границата беше блокирана миналия понеделник след ракетен обстрел от Ивицата Газа, при който бяха ранени седем израелски граждани и доведе до ответни въздушни удари от страна на Тел Авив.Отварянето на границата дойде на фона на масовите протести на хиляди палестинци в събота, които се събраха на митинги, отбелязващи първата годишнина от демонстрациите с призив за падане на блокадата на палестинския анклав. ", "date": "2019.03.31", "title": "Израел отново отвори пропускателните пунктове на границата с Ивицата Газа"}
{"url": "http://www.cross.bg/bulgariya-koalitziya-ninova-1600549.html", "text": "/КРОСС/ Скъпа Корнелия, пиша \"скъпа\", защото ще струваш прекалено скъпо на БСП и на България. Първото не е мой проблем, но не бива да гледаш на \"Коалиция за България\" като на \"Техноимпекс\". Това казва в коментар до лидера на БСП Корнелия Нинова във \"Фейсбук\" председателят на партия АБВ и новата \"Коалиция за България\" Румен Петков.В писмо до медиите той пише, че коментарът му, е бил изтрит от Нинова и за това го разпространява през пресцентъра на АБВ.\"Как си се сдобила с \"Техноимпекс\", знаете ти и Иван Костов. Как сте разгонили партиите от \"Коалиция за България\", знаете ти, Сашо Радославов (ДСХ), Елена Нонева (ПДС), Катя Атанасова (ОБТ) и Спас Панчев (Земеделците). В \"Коалиция за България\" винаги е имало атмосфера на взаимно уважение между равнопоставени политически партии, която ти може би няма да разбереш\", пише още Петков.Вчера Петков обяви създаването на \"Коалиция за България\", която ще участва в евроизборите. Освен АБВ в обединението са още \"Обединен блок на труда Български лейбъристи\", \"Българска партия Либерали\", \"Възраждане на Отечеството\", \"Българска левица\", \"Движение за социален хуманизъм\" и политически движение \"Социалдемократи\".След обявяването на името на коалицията, Нинова реагира, като обяви пред симпатизанти в Дивотино вчера, че създателят на АБВ Георги Първанов се опитва да се върне в политиката през задния вход, като краде името на собствената си партия, за да помогне на нейния опонент.Както е известно новото обединение взима ползваното повече от десет години от БСП и няколко малки партии име \"Коалиция за България\". С него Георги Първанов спечели президентските избори прз 2001 г., а социалистите - парламентарните избори през 2005 г., когато Сергей Станишев стана премиер.Името на водената от БСП лява коалиция бе сменено през 2014 г. по инициатива на тогавашния лидер Михаил Миков. Обединението бе преименувано на \"БСП Лява България\". После Корнелия Нинова кръсти коалицията \"БСП за България\". ", "date": "2019.03.31", "title": "Румен Петков към Нинова: Как си се сдобила с \"Техноимпекс\", знаете ти и Иван Костов"}
{"url": "http://www.cross.bg/arsenov-porsheto-putya-1600546.html", "text": "/КРОСС/ Изчезвай, ще те пребия, крещял на шофьор наследникът на бившия екоминистър За хулиганство на пътя и нанесена телесна повреда ще отговарят пред Темида Калоян Арсенов, син на бившия екоминистър Долорес Арсенова, и аверът му Димитър Андреев-Лютия. От Софийската районна прокуратура съобщиха, че са внесли в съда обвинителния акт за инцидента от 22 септември м.г. на софийските улици \"Панорамен път\" и \"Иваница Данчев\". Рано сутринта със своето червено порше Арсенов и приятелят му Андреев засичат автомобили на кръстовището. При зелен сигнал на светофара Арсенов подал сигнал с ръка през прозореца на тузарския си автомобил да бъде заобиколен от намиращите се след него на пътното платно автомобили. Шофьор с мерцедес тръгнал да го заобикаля, но в момента, когато изравнил автомобила си с поршето, Арсенов потеглил рязко и засякъл колата. След това Арсенов на няколко пъти спирал колата си на пътя, за да изчаква мерцедеса, а когато се изравнявал с него, го засичал и не му давал възможност да го изпревари. Тогава засичаният шофьор отказал да си играе на котка и мишка и продължил да се движи назад в колоната автомобили. След мерцедеса министерският наследник си намерил друга жертва - \"Субару Експресо\", водача на който също опитал да засича и изпреварва. Колата едва успяла да спре в насрещното. На сцените станал свидетел водач на \"Фолксваген Голф\". Той слязъл, за да попита тузаря с поршето Арсенов какви са причините за рискованото му поведение на пътя. Арсенов му казал \"да изчезва\", защото \"ще го пребие\", което накарало шофьора да се прибере в колата си. Арсенов слязъл от поршето, отворил предната лява врата на голфа и фраснал опонента си в лицето и рамото. Спътничка на потърпевшия в голфа се оказала висша съдийка, която заснела случващото се с телефона си. Тогава Андреев излязъл от поршето, изтръгнал джиесема от ръката на жената и го захвърлил. По-късно експерти успяват да извлекат данните от устройството.", "date": "2019.03.31", "title": "Синът на Арсенова на съд "}
{"url": "http://www.cross.bg/ostanat-produlzhat-spetzialnost-1600542.html", "text": "/КРОСС/ Има опасност хиляди пациенти да останат без личен лекар от юни. Причината е изискването джипитата да имат придобита специалност, за да продължат да практикуват. По първоначални данни около 500 лекарски практики може да бъдат закрити.За да не останат без медицинска помощ, пациентите трябва да се запишат при джипи със специалност. Най-сериозен се очаква да бъде проблемът извън големите градове и най-вече в отдалечените и малките населени места. За да продължат да работят, медиците трябва поне да са зачислени за специализация по обща медицина. ", "date": "2019.03.31", "title": "Хиляди пациенти може да останат без личен лекар от юни"}
{"url": "http://www.cross.bg/marokanskiya-kral-ymeren-1600540.html", "text": "/КРОСС/ Студенти, готвещи се да станат мюсюлмански проповедници, казаха вчера на папа Франциск и на мароканския крал Мохамед Шести, че ще запомнят уроците за изграждане на мостове между религиите и пропагандиране на умерен модел на исляма, предаде Асошиейтед прес.По време на посещението на папата в института за обучение на имами в Рабат нигерийската студентка Хинду Усман заяви пред двамата лидери, че се надява да пропагандира толерантност и мирно съвместно съществуване между християни и мюсюлмани.\"След като завърша и се върна у дома, ще мога да споря и да убеждавам, че религията е за мир и доброта, че жените са равни на мъжете по права\", подчерта тя.Жени не могат да стават имами, но в института в Рабат се обучават и студентки. Те получават титлата проповеднички, за да могат да преподават уроци по умерен ислям на вярващите жени. В подкрепяното от мароканския крал учебно заведение се обучават студенти от цяла Африка и Европа.", "date": "2019.03.31", "title": "Мюсюлмански студенти разговаряха с папата за толерантността"}
{"url": "http://www.cross.bg/yzbekistan-rabotna-ruka-1600543.html", "text": "/КРОСС/ България има сериозна възможност да внася работна ръка от Узбекистан, стига у нас да се създаде необходимата държавна политика. Това каза Любомир Гетов, собственик на консултантската компания \"Анадър Пойнт Адвайзърс\", в предаването „Клуб Investor\" с водещ Ивайло Лаков.„Традиционно диаспората на Узбекистан се насочваше към Русия. Тя обаче вече не е толкова атрактивна дестинация за нея заради икономическата стагнация там\".Гостът коментира и отварянето на страните от Централна Азия към света в контекста на оставката на емблематичния президент на Казахстан Нурсултан Назарбаев.„Предполага се, че напредналата възраст и здравословните проблеми са основната причина дългогодишният лидер да се оттегли\".Гетов посочи, че отварянето на азиатските пазари в региона може да се окаже благоприятна възможност за експорт на български технологии, като някои родни компании вече са се ориентирали в тази посока.„Стига да има правилен подход, в бъдеще може да се помисли и за износ на вино\". ", "date": "2019.03.31", "title": "България може да привлича работна ръка от Узбекистан "}
{"url": "http://www.cross.bg/germaniya-dzhamiite-dzhamii-1600553.html", "text": "/КРОСС/ „Ислямът е част от Германия\", каза още преди няколко години тогавашният президент Кристиян Вулф, с което предизвика ожесточени национални дебати. Но ако някой все още се съмнява в това твърдение (изказвано, впрочем, и преди Вулф от авторитетни политици като Волфганг Шойбле), стига да направи дори и един малък тур из Федералната република, в рамките на който пред очите му ще се изпречат поне няколко минарета.Сравнително доскоро точни данни за броя на джамиите в страната липсваха, но вече съвсем официално се посочва, че те са не по-малко от 2 700, като строителството на нови и нови продължава. Не всички са помпозни като кьолнската, в която е централната джамия на турско-ислямското  сдружение „Дитиб\" и която бе открита тържествено от турския президент Ердоган - някои са почти незабележими. Но така или иначе на разположение на мюсюлманите в Германия са достатъчно възможности да изповядват вярата си - от внушителни храмове като този в Кьолн до скромни помещения в задния двор на някоя къща.Когато през 60-те години на миналия век първите турски гастарбайтери пристигат в Германия, те нито разполагат със средства за строителството на големи джамии, нито пък възнамеряват да се задържат дълго в страна. Затова наемат за нуждите си неизползвани складове или други празни халета, обичайно в не най-представителните градски райони. Днес във Федералната република живеят между четири и пет милиона мюсюлмани от 50 различни държави, като хората с турски произход са най-много - към 75 процента. И вече не се смята за достатъчно да събираш парите за изграждане на храм от дарения след петъчната молитва - средствата се набавят от заможни чуждестранни спонсори или се осигуряват от държави като Турция, Кувейт, Катар и Саудитска Арабия.И броят на джамиите става все по-голям - в провинция Баден-Вюртемберг, например, те за 10 години са се увеличили с 60 процента, в  Берлин отчитат ръст от 20 на сто за същия период. Вярващите мюсюлмани безспорно трябва да са доволни, но не и германците - според представително проучване на института „Форса\" 24 процента от младите хора между 16 и 25 години са против стремглавото нарастване в броя на джамиите. Като опасенията очевидно не са съвсем неоснователни - ако в  Хамбург, например, джамиите (50) междувременно са повече от католическите черкви (42).Федералното правителство от своя страна се опасява за произхода на средствата, които се наливат отвън за строителството на джамии в Германия, и се надява  да постигне споразумение с държавите от Персийския залив -  да оповестяват предварително какви пари възнамеряват да отпуснат за тази цел. Германските власти - както подчерта в края на миналата година външният министър Хайко Маас - биха искали да знаят колко пари се отпускат и за какво са предназначени. Но подобна стъпка няма как да бъде предприета принудително - надеждите са държави като Катар или Саудитска Арабия доброволно да обявят какви дарения правят, за да се избегне подпомагането на религиозни организации, чрез които се разпространяват екстремистки съдържания. С Кувейт подобно споразумение вече е сключени, но федералното правителство така и не съобщава дали до момента е спряло постъпването дори и на едно-единствено дарение оттам.При това подозрения будят съвсем не толкова държавните институции, колкото различните религиозни фондации, подкрепящи строителството на джамии по цял свят с милиарди петродолари. Търсейки начини за установяване на повече прозрачност и контрол по отношение на финансирането на свързани с исляма организации и прилежащите към тях сгради, германските власти изведоха на дневен ред идеята за въвеждане на данък „джамия\" по подобие на църковния данък, плащан от християните. Той би отменил необходимостта да се търсят дарения отвън, но за да бъде наложен, би трябвало мюсюлманските общности и съюзи в Германия да бъдат признати за корпоративни сдружения по смисъла на публичното право, за което предпоставките не са налице - заради нерегистрираната си членска маса те няма как да отговорят на правните изисквания. За целта те би трябвало да са единствено и само религиозни общности, а повечето имат и недвусмислен политически характер.Източник clubZ", "date": "2019.03.31", "title": "Джамиите в Германия са почти три хиляди"}
{"url": "http://www.cross.bg/gerb-listata-nastoyasht-1600532.html", "text": "/КРОСС/ Управляващата партия ГЕРБ обяви имената в листата си за изборите за Европейски парламент, които ще се проведат в края на май. В нея влизат и представители на СДС, с които формацията на премиера Бойко Борисов се обедини за вота.Водач на листата ще е еврокомисарят Мария Габриел, която има най-много номинации, и два пъти беше отличавана като евродепутат на годината - в категория\"Развитие\" и \"Равенство между половете\".Следват сегашните евродепутати Андрей Ковачев, Андрей Новаков, Ева Майдел и Асим Адемов. На шестото, избираемо място, е бившият посланик в Македония Александър Йорданов от СДС. След него се нарежда бившият министър Лиляна Павлова, следвана от друг настоящ депутат в ЕП - Емил Радев. 17-и, последен в листата, е главният секретар на СДС Илия Лазаров.Ето и листата в обратен ред17. Илия Лазаров от СДС 16. Жечо Станков; зам.-министър на енергетиката 15. Йоана Йончева Фильова. \"Тя е майка на три момчета\", гордо заяви Цветанов. 14. Камен Костов; зам.-областен управител на Сливен 13. Николай Диков; автомобилен състезател 12. Младен Шишков 11. Иво Ралчовски; доктор и член на БЛС 10. Марин Захариев; зам.-кмет на Смолян 9. Ивелина Василева; бивша министърка на околната среда и водите 8. Емил Радев; настоящ евродепутат 7. Лиляна Павлова; бивш министър на регионалното развитие и благоустройството; министър на европредседателството и настоящ депутат 6. Александър Йорданов 5. Асим Адемов; учител и директор в община Гърмен 4. Ева Майдел; настоящ евродепутат 3. Андрей Новаков; настоящ евродепутат 2. Андрей Ковачев, настоящ евродепутат 1. Мария Габриел, еврокомисарИменно 8 от общо 17 български евродепутати, които ще бъдат избрани, е целта на управляващите, обявена още вчера от председателя на предизборния щаб Цветан Цветанов, който подаде оставка като депутат заради скандала с евтините апартаменти.\"26 май е важна ключова дата, но на 27, когато се събудим, трябва да знаем дали не сме направили грешка. Нека на 26-и всеки гражданин да оцени това, което беше направено от политици, народни представители в периода на прехода. Това е пътят към НАТО и ЕС\", коментира днес Цветанов, като подчерта, че ГЕРБ е партия, която дава решения. \"ГЕРБ, като най-голяма политическа сила, загърби егото си и с ЕНП проведохме един прагматичен диалог със СДС. Предложенията за кандидати на СДС дават възможност за просперитет. Днес повече от всякога се нуждаем от обединение\", отбеляза той, като коментира, че ГЕРБ е силна политическа сила, защото тя има необходимите структури на управление - Жени ГЕРБ, предприемачи ГЕРБ и млади фигури, цитира го \"Фокус\".\"Непрекъснато се опитваме да сме добри, но и добрият омръзва, затова утре трябва да се опитаме да бъдем по-добри, в други ден да бъде още по-добри и да работим заедно\", заяви вицепремиерът Томислав Дончев по време на форума на ГЕРБ в зала 6 на НДК.\"Чули сте през последната седмица да се коментира отвън, че при нас има разделение. Това се казва травматична проекция - тоест да приписваш на другия собствените си проблеми. Много е удобно да се говори за разделение, по този начин току виж някой не забели проблемите в други политически сили. За разделение може да се говори, когато хората се чудят кого да следват. Ние имаме ли такъв проблем? - Нямаме. Ние сме различни, в това е ценността и силата ни. Победата е почти най-важна, само че целта на победата не е да смачкаш другият. Ние имаме нужда от победа, която е триумф на ценности и идеи\", допълни той.\"От последните европейски избори досега минималната работна заплата у нас е нараснала със 65%, средната - с близо 50%, а БВП - с 40%\", заяви пък министърът на финансите Владислав Горанов.\"Това са постижения, които са плод от една страна на огромните усилия, които полага българското управление в лицето на ГЕРБ, така също и на партньорството с европейските икономики, с които в годините ставаме все позависими и по-зависими\", допълни той, като отбеляза, че 85% от българския износ са свързани с ЕС.\"Нашите политически опоненти няма да допуснат цивилизован дебат за европейските ценности и ще ни връщат във всеки момент в бита в България, който именно заради европейската интеграция и усилията, които сме полагали в последните години, се подобрява значително\", каза още Горанов.\"През последните 10 години София се промени и стана истинска европейска столица\", каза на свой ред зам.-председателят на ГЕРБ и кмет на София Йорданка Фандъкова.\"Благодарение на европейската солидарност получихме над 2 млрд. евро, които инвестирахме в развитието на София\", изтъкна тя, като посочи, че всичко това, което е получено, трябва да се доказва и отстоява.По думите й столицата е променила своя облик, както в транспортната сфера, също така е подобрила детските градини и образователната система. Благодаря на нашите евродепутати и еврокомисар\", изтъкна Фандъкова, като обясни, че заради тяхградът се развива дигитално. Според Фандъкова често политическите опоненти на ГЕРБ изразяват гняв, но отговорите трябва да бъдат давани на гражданите.\"Вярвам, че обединението на ГЕРБ и СДС ще е ключово за успеха на ЕНП на европейските избори в България. Днес повече от всякога ние можем да покажем, че обединени сме по-силни\", това се казва в поздравителен адрес на президента на Европейската Народна Партия Жозеф Дол, който беше прочетен по време на представянето на кандидатите.\"Поздравление за ГЕРБ и СДС, че отговориха на моя призив за обединение на ЕНП. Вие дадохте пример, че това е силата на ЕНП, вие показахте, че да превъзмогнеш егото за едно по-добро бъдеще на ЕНП е възможно. За силна Европа, която действа и защитава. За Европа, която е справедлива, устойчива. Противни на популистите, ЕНП винаги е работила да изпълни исканията на гражданите на Европа\", заявява още Дол, като подчертава, че българската делегация в групата на ЕНП е много активна.\"Убеден съм във вашата решителност да защитавате идеите на ЕНП\", допълва още той.Както вече стана ясно, водач на листата на БСП ще е депутатката Елена Йончева. Останалите имена ще бъдат обявени на 14 април, като основният въпрос е дали председателят на социалистите Корнелия Нинова ще се съгласи лидерът на ПЕС Сергей Станишев да влезе в листата. Тя вече заяви, че не е нужно той да е евродепутат. ", "date": "2019.03.31", "title": "Мария Габриел води листата на ГЕРБ за евроизборите"}
{"url": "http://www.cross.bg/andreev-poruchka-glasyvane-1600536.html", "text": "/КРОСС/ Централната избирателна комисия (ЦИК) ще обяви обществената поръчка за машинното гласуване в рамките на седмицата. Това каза Александър Андреев, говорител на ЦИК по време на брифинг във връзка с действията на комисията в първите десет дни от нейното конституиране.\"Обществената поръчка се надяваме да бъде обявена в рамките на тази седмица, за да може тези бюрократични срокове, които има в момента да не забавят и да могат да бъдат произведени машините\", обясни Андреев. Той допълни, че документацията за обществената поръчка все още не е одобрена от Комисията.Проблем, по думите му, е отказът на различни компетентни държавни органи да сертифицират и одитират машините. \"Въпросът е оттук нататък да се види как биха могли да бъдат сертифицирани и одитирани, но това е въпрос, който тепърва ще се решава\", обясни Андреев. Отказ ЦИК е получила от пет институции - Държавната агенция по метрология и технически надзор, Институтът по стандартизация към МВР, ДАНС и Държавната агенция за електронно управление. \"От всички тях получихме отговор, че това не влиза в тяхната компетентност\", каза Андреев. Ние сме изправени пред различни въпроси, които следва да бъдат решени и те не са от компетентността на ЦИК. Това, което е от компетентността на ЦИК, ние ще го направим, за да може да се случи машинното гласуване\", уточни говорителят на ЦИК. ", "date": "2019.03.31", "title": "ЦИК обявява обществена поръчка за машинното гласуване тази седмица "}
{"url": "http://www.cross.bg/sistema-opovestyavane-naselenieto-1600527.html", "text": "/КРОСС/ На 1 април в 13.00 часа ще бъде задействана сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив,  Смолян, Враца и в населените места в 30-километровата зона около АЕЦ „Козлодуй\". Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия.Припомняме, че системата се тества два пъти годишно, в първия работен ден на месец април и на месец октомври в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност.  Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите. ", "date": "2019.03.31", "title": "Тестват сирените утре по обяд"}
{"url": "http://www.cross.bg/vreme-chasovo-smyanata-1600534.html", "text": "/КРОСС/ Тази нощ в 3 часа преместихме часовниците с час напред и така преминахме към лятно часово време. За първи път у нас лятното часово време се въвежда през 1979 година, а за първи път в Европа - през 1916 г.Смяната на зимното с лятно часово време е започнала преди 100 години, за да се пести електроенергия като се използва повече светлата част на деня.До април 2020 г. държавите в Европейския съюз трябва да кажат кое часово време избират - лятното или зимното. И от 2021 г. ще спрем да местим стрелките.Анкета от края на миналата година в България, показа, че повече от половината българи предпочитат лятното часово време.Бъдете по-внимателни на пътя, защото в първите дни след смяната на часовото време катастрофите зачестяват, коментира пред bTV кардиологът доц. Сотир Марчев. По думите му се увеличава и броят на инфарктите.Това, с което ни убива смяната на времето, е безсънието, а не дали ще е лятно или зимно часово време, уточни кардиологът.Неговият съвет е да се опитваме да си лягаме по-рано, за да преодолеем проблема с недоспиването. Хроничното недоспиване води до напълняване, сърдечно-съдови заболявания, лоша реализация, предупреди лекарят. Срещу сърдечно-съдовите заболявания той доц. Марчев препоръчва и да намалим червеното месо и като цяло животинските храни.По думите му неразположението от смяната времето ще премине до четири дни. ", "date": "2019.03.31", "title": "Преместихме часовниците напред, чака ни недоспиване и риск от инфаркти"}
{"url": "http://www.cross.bg/pozhara-pozhar-otkrit-1600531.html", "text": "/КРОСС/ Двама мъже загинаха при пожари през последното денонощие в страната. Други двама са пострадали от огнена стихия, съобщиха от пресцентъра на ГД ПБЗН.79-годишен мъж е загинал миналата нощ в 1.00 ч. в Роман. Пожарът е загасен от два екипа огнеборци от РДПБЗН-Враца. След потушаване на огъня пожарникарите са открили мъртъв възрастния мъж. По тялото му имало следи от изгаряния и вдишване на газ.Изгоряла е цялата къща, както и три кози. Спасени са други пет кози и съседните две сгради. Причината за пожара е небрежност при боравене с открит огън.Вчера по обяд в оперативния център на софийската дирекция на пожарната е получен сигнал за пожар в къща в столицата. На място са изпратени две пожарни. След като загасили огъня огнеборците установили, че в къщата е загинал мъж на 64 години. Изгоряло е домашно имущество и ПВЦ дограма, опушени са стените. Причината за пожара също е небрежност при боравене с открит огън.При друг пожар в Банкя, около 10:45 ч. вчера, е пострадал 50-годишен мъж. Огънят лумнал в къща в курортния град. Изгорял е покривът и бойлерът. Причина за пожара е късо съединение в бойлера. Раненият собственик на къщата е откаран в МБАЛ „Пирогов\".Дядо на 82 години бе ранен при пожар в Горна Оряховица. Вчера следобед в 14:19 часа на спешния телефон 112 е получен сигнал за горяща стопанска постройка в градчето. На мястото на произшествието е изпратен екип на РСПБЗН-Горна Оряховица. При пожара е изгорял покрива на къщата, пчеларски инвентар, домашно имущество, прозоцри и врати. Причина за пожара е небрежност при боравене с открит огън. ", "date": "2019.03.31", "title": "Двама загинаха при пожари тази нощ"}
{"url": "http://www.cross.bg/festivala-april-sunyvash-1600533.html", "text": "/КРОСС/ 16 документални филми за художници, архитекти, писатели и музиканти ще представи фестивалът Master of Art от 4 до 25 април в LUCKY Дом на киното. Откриването на фестивала е на 4 април с „Густав Климт и Егон Шиле: Ерос и Психея\" на режисьора Микеле Мали. Документалният филм разказва за скандалите, сънищата и обсесиите в Златната епоха на Виена. На следващия 5 април предстои датското заглавие „Да сънуваш Мураками\". Богата е програмата за първия уикенд на фестивала с филмите „Рафаело - властелинът на изкуствата\", „Астор Пиацола - годините на акулата\" за великия танцьор, както и разказ за легендарния художник от миналия век „Баскиа - гняв срещу богатството\".В следващите две седмици ще можем да се насладим на още няколко интересни заглавия, за архитекта Мис ван дер Рое, творците Банкси, Огюст Роден и фотографа Надар, за Ингмар Бергман, за цигуларя Ицхак Перлман, филмът „Зад стената\" за легендата в съвременните танци Папайоану, както и документален поглед към „Историята на Флорънс Фостър Дженкинс\", самоуката оперната певица, на която бяха посветени два игрални филма в последните години.Билети за фестивала се продават на касата на LUCKY Дом на киното и в интернет на boxoffice.bg и kinolucky.com.Пълна програма на фестивала:04.04 19:00 Густав Климт и Егон Шиле: Ерос и Психея05.04 19:00 Да сънуваш Мураками06.04 18:15 Рафаело - властелинът на изкуствта06.04 20:00 Астор Пиацола - годините на акулата07.04 17:00 Баскиа - гняв срещу богатството08.04 21:00 Мис ван дер Рое - павилион Барселона в 2 действия09.04 19:00 Ицхак11.04 19:00 В Търсене на Бергман13.04 17:00 Спасяването на Банкси14.04 17:00 Да откраднеш Роден15.04 21:00 Чудото на Малкия принц17.04 21:00 Надар - първият фотограф18.04 19:00 Историята на Флорънс Фостър Дженкинс22.04 19:00 You'll Never Walk Alone24.04 19:00 Зад стената - Димитрис Папайоану25.04 19:00 Музеят Прадо ", "date": "2019.03.31", "title": "16 филма за световни творци представя фестивалът Master of Art "}
{"url": "http://www.cross.bg/bulgariya-konkyrsa-gimnaziya-1600528.html", "text": "/КРОСС/ Шестима ученици от 12 клас на професионалните технически гимназии в Западна България получиха стипендии от ЧЕЗ за учебната 2018-2019 г. в седмото издание на конкурса „Стани стипендиант на ЧЕЗ\" за ученици. Състезанието се проведе на три етапа, като финалният кръг се състоя на 29 март в ПГМЕТ - гр. Плевен.На първо място бяха класирани учениците от Професионалната гимназия по механоелектротехника в гр. Плевен, второ място заеха представителите на Професионалната гимназия по механоелектротехника в гр. Пирдоп, а трето - възпитаниците на Професионалната гимназия по техника и електротехника „Христо Ботев\" в гр. Монтана.„Желая на всички финалисти в конкурса успешно бъдеще. Всички вие сте победители, само защото стигнахте до финалния етап. Запазете жаждата за знание, добрата енергия и ентусиазма, които ви доведоха тук. Те ще ви направят успешни специалисти в бъдеще\", каза Евгения Накова, директор Човешки ресурси в „ЧЕЗ България\" ЕАД.Всички 12 участници във финалния кръг на конкурса получиха грамоти от Министерството на образованието и науката и сертификати за участие от „ЧЕЗ България\" ЕАД. Специални поздравления бяха отправени от Албена Тотева, началник на РУО-Плевен, проф. Валентин Колев, декан на Електротехническия факултет на Техническия университет, както и от ръководството на Висшето транспортно училище „Тодор Каблешков\". Те поканиха победителите да кандидатстват в съответните висши учебни заведения с оценката от изпита в състезанието.Конкурсът  „Стани стипендиант на ЧЕЗ\" е част от графика на националните състезания по професии през учебната 2018-2019 г. на Министерството на образованието и науката. Досега в него са участвали над 850 ученика от 12 клас на професионалните технически гимназии в Западна България, от които 49 са получили стипендии. Някои от финалистите в момента работят в компаниите от Групата ЧЕЗ в България. Повече информация за конкурса, етапите в него и победителите, може да бъде намерена на сайта .  ", "date": "2019.03.31", "title": " ЧЕЗ даде 6 стипендии на най-успешните ученици от професионални гимназии в Западна България"}
{"url": "http://www.cross.bg/vigenin-bili-finansirane-1600530.html", "text": "/КРОСС/ \"В продължение на години, министър-председателят Борисов и правителствата  му допускаха Анкара да се държи с България по начин, който изискваше сериозни реакции\", това заяви секретарят на ПГ на \"БСП за България\" Кристиан Вигенин по БНР.  Той припомни два от тези случаи - когато е станало дума чия е Тракия и свързаните с въпроса изявления на Ердоган, както и изявлението, свързано с душевните граници на Ердоган. \"Толкова витиевато реагираха министерството на външните работи и премирерът тогава, че това създаде усещането, че могат да се отнасят с нас, както сметнат за добре\", заяви Вигенин.\"Интересно е да споменем, че в средата на януари в България беше вътрешният министър на Турция - тогава той имаше срещи с министър- председателя, според програмата му е имал есрещи и с Главното мюфтийство. Убеден съм, че въпросите, които сега се обсъждат, са били поставени и тогава. Би било интересно да разберем какви са били разговорите на вътрешния министър, така че десет дни по-късно да се внесат промени в закона\", заяви народният представител. По думите му промените са факт - от една страна, с тях са били отрсочени дълговете на мюфтийството, а от друга - те са позволили чуждо финансиране на вероизповедания. Кристиан Вигенин заяви още, че това обезмисля закона по начина, по който е бил обсъждан на заседание на КСНС при президента.\"Странно е да се вменява вина на БСП за случващото се, защото тогава ние подкрепихме принципно идеята за държавно финансиране на вероизповеданията, но заедно с това - да бъде спряно външното финансиране. Сега се получава така, че те получават държавно финансиране, а в същото време - остават възможностите за влияние чрез външно финансиране. А знаете, че който плаща, той поръчва музиката\", заяви още той. Вигенин изрази мнение, че всичко, което правят управляващите, е половинчато и недостатъчно. \"В България се е настанило безвремие, което не дава никаква перспектива на страната. Какво се случва в момента в парламента? Когато нямаш посока и идея какво искаш да постигнеш, не знаеш какви реформи са полезни, единственият ти фокус е да да избуташ още един ден във властта, зарадите самата власт. \"Краят на това правителство се вижда\", категоричен бе той. Народният представител засегна и темата с поведението на патриотите, които, по думите му,  са преглъщали идеи и политики, които още от началото на този парламент са били в разрез с разбирането на избирателите им. \"Търсеха си оправдание, но ние отправихме ясен призив да не подкрепят повече властта и да напуснат правителството. Видя се, че патриотите са в управлението единствено заради властта. Направиха няколко изявление в парламента по повод закона за вероизповеданията, и това беше. Тяхното участие в правителството е обратно на вижданията на избирателите им\", каза Вигенин.. По повод искането към прокуратурата за проверки във връзка с приетия Закон за вероизповеданията и съмненията за чужда намеса, той коментира, че от БСП очакват реакция и че е нормално той да се самосезира по въпроса. Вигенин припомни още, че БСП е отправила апел и към президента да наложи вето. \"Ние заявихме защо излязохме от този парламент. В седмиците след напускането ни се случиха поредица от неща, които само доказаха, че сме били прави\", каза той. Вигенин изрази мнение, че в продължение на години от БСП са опитвали да отстояват позиции и да правят предложения със стратегически дневен ред, но нищо такова не се  е случило.  \"Искаме категорична промяна. От БСП не се занимаваме с битови въпроси, ние атакуваме принципно политиката на ГЕРБ\", категоричен бе социалистът. По думите му обаче битовата страна, свързана с апартаментите на властта е показала афинетът към луксозен начин на живот на управляващите и по-важното - облагодетелстването на определени фирми чрез лобистки закони. \"Само ние водим дебата за бъдещето на Европа с \"Визия за Европа\". За нас най-важни са политиките. Нашата листа ще бъде ясна на 14 април\", заключи Вигенин.", "date": "2019.03.31", "title": "Кристиан Вигенин: Само ние водим дебата за бъдещето на Европа с \"Визия за Европа\""}
{"url": "http://www.cross.bg/rock-godsmack-sofiya-1600529.html", "text": "/КРОСС/ Godsmack изнесоха първия си концерт в София снощи в препълнената „Арена Армеец\". Групата свири близо два часа и показа защо е толкова обичана и чакана в България. „Вие сте велики. Това е най-якото ни шоу от цялото турне. Със сигурност ще се върнем\", заяви вокалът Съли Ерна.Това е поредния успешен концерт организиран от Bulgarian Live Music, затвърждавайки успешната си работа по големи събития. Фирмата стои зад фестивалите Kavarna Rock между 2012 - 2015 години и Midalidare Rock in the wine valley. Освен това е организирала концерти на Europe, Accept, Helloween и други.„За последните години успяхме да изградим солиден екип от специалисти във всички сфери касаещи едно събитие. Работихме стъпка по стъпка, защото само така вярвам, че е правилно. В момента екипът с който разполагаме е изключително добре координиран и мога смело да заявя, че няма събитие, с което да не можем да се справим, независимо от неговия мащаб и сложност\", разказва Алекси Калев, управител на BLM  ", "date": "2019.03.31", "title": "Godsmack препълниха Арена Армеец в София "}
{"url": "http://www.cross.bg/druvcheta-vishnevite-tzvetove-1600526.html", "text": "/КРОСС/ Десетки разноцветни хвърчила полетяха в небето и смях изпълни парковете във Вашингтон. Поводът - традиционната надпревара с хвърчила, която е част от Националния фестивал на вишневите цветове, който по традиция се провежда в края на март в американската столица, съобщава Ройтерс. Лекият бриз и затоплянето на времето помогнаха на десетките ентусиасти да покажат уменията си в пускането на хвърчила. Пролетта дойде с пълна сила в американската столица, която преживя особено тежка и студена зима.Националният фестивал на вишневите цветове, който се провежда от 20 март до 14 април, включва над 40 съпътстващи мероприятия, най-интересното от които е парадът на 13 април. Той е посветен на разцъфването на десетките вишневи дръвчета във Вашингтон - японските сакура. Празникът се заражда през 1912 г., когато кметът на Токио подарява вишневите дръвчета на американските си колеги. В момента цъфтежът на сакура е в пика си и окъпаните в нежно розови цветове дръвчета, символ на „вечното приятелство\" между Япония и САЩ, създават уникално усещане за настъпващата с пълна сила пролет.", "date": "2019.03.31", "title": "Уникална гледка: Цъфнала сакура във Вашингтон "}
{"url": "http://www.cross.bg/tzvetanov-tzvetan-stanislav-1600520.html", "text": "/КРОСС/ Станислав Стоянов става народен представител от ГЕРБ на мястото на Цветан Цветанов. Решението на ЦИК предстои да бъде обнародвано в Държавен вестник, съобщиха от Комисията.На свое заседание от 30 март Централната избирателна комисия взе това решение на основа на получено писмо от Народното събрание, в което Комисията е уведомена за предсрочно прекратените пълномощия на Цветан Цветанов като народен представител от Четвърти изборен район - Великотърновски.", "date": "2019.03.31", "title": "Станислав Стоянов сменя Цветан Цветанов в парламента"}
{"url": "http://www.cross.bg/zykurburg-internet-poveche-1600518.html", "text": "/КРОСС/ Шефът на Facebook Марк Зукърбърг призова правителствата да играят \"по-активна роля\" в регулирането на интернет, като поиска повече страни да приемат версии на европейските правила, насочени към защита на неприкосновеността на потребителите.Facebook и други интернет гиганти отдавна се съпротивляват на намесата на правителствата, но водещата социална мрежа промени курса си на фона на нарастващите призиви за регулация. \"Вярвам, че се нуждаем от по-активна роля за правителствата и регулаторите\", пише Зукърбърг в статия, публикувана във в. \"Вашингтон пост\". \"Чрез актуализиране на правилата за интернет можем да запазим най-доброто от това - свободата на хората да изразяват себе си и на предприемачите да изградят нови неща - като същевременно защитаваме обществото от по-широки вреди\", каза той.Зукърбърг твърди, че са необходими нови регламенти в четири области: вредно съдържание, защита на изборите, неприкосновеност на личния живот и преносимост на данните.Facebook е под кръстосан огън по всички четири точки - от речта на омразата в платформата и неотдавнашното предаване на живо на атаките срещу джамиите в Нова Зеландия, до използването й в чуждестранни усилия да се намесва в избори и притеснения относно събирането на лични данни на потребителите. По отношение на защитата на неприкосновеността на личния живот на потребителите, Зукърбърг заяви, че ще подкрепи повече страни, които приемат правила в съответствие с общия регламент за защита на данните на Европейския съюз, който дава на регулаторите широки правомощия за санкциониране на организации, които не спазват високите стандарти на сигурност при обработката на лични данни.\"Смятам, че би било добре за интернет, ако повече държави приемат регулацията като обща рамка\", пише Зукърбърг, като призовава също и за преносимост на данните между услугите.За вредното съдържание Зукърбърг каза, че се съгласява с депутатите, които твърдят, че \"имаме твърде много власт над речта\", а \"трети страни\" могат да определят стандарти за разпространение на вредни материали и да \"създават кампании противоречащи на тези стандарти\". По отношение на изборите, Зукърбърг отбеляза, че съществуващите закони са съсредоточени върху кандидатите и изборите, вместо върху \"спорните политически въпроси, където сме виждали повече опити за намеса\", призовавайки законодателството да бъде актуализирано, за да \"отразява реалността на заплахите\". \"Правилата, регулиращи интернет, позволиха на едно поколение предприемачи да изградят услуги, които промениха света и създадоха много стойност в живота на хората\", пише Зукърбърг. ", "date": "2019.03.31", "title": "Марк Зукърбърг с призив за „по-активна роля“ в регулацията на интернет "}
{"url": "http://www.cross.bg/protesti-v-surbiya-i-cherna-gora-1600523.html", "text": "/КРОСС/ За 17-ти пореден път в Белград се проведе протест с искане за оставката на сръбския президент Александър Вучич. Протестиращите се обявиха за повече медийна свобода и честни избори. Същевременно хиляди черногорци излязоха по улиците на Подгорица, за да поискат оставката на техния президент Мило Джуканович и правителството, които подобно на сръбските управляващи са обвинявани в корупция. И двата протеста са преминали без инциденти.", "date": "2019.03.31", "title": "Протести в Сърбия и Черна гора "}
{"url": "http://www.cross.bg/gerb-parlament-myasto-1600517.html", "text": "/КРОСС/ ГЕРБ и СДС представят в неделя кандидатите си за членове на Европейския парламент на специално събитие.ГЕРБ и СДС се споразумяха да участват с единна листа на европейските избори през 2019 г. Преди дни премиерът и председател на ГЕРБ Бойко Борисов и председателят на СДС Румен Христов сложиха подписите си под споразумението. В листата ще има двама представители на СДС, като единият от тях ще е на шесто място. Александър Йорданов ще е кандидатът за евродепутат, който ще заеме шестото място в общата листа на ГЕРБ и СДС. Главният секретар на СДС Илия Лазаров ще заеме последното място в листата. „Ще се борим за един по-добър резултат съвместно\", каза тогава Борисов.Зам.-председателят на ГЕРБ Цветан Цветанов коментира, че в ГЕРБ очакват да имат най-много евродепутати в следващия Европейски парламент. „Задължително трябва да имаме поне 6 евродепутати, като по всеобщо мнение 7 души също е напълно реалистична прогноза\", добави Цветанов.Президентът Румен Радев насрочи за 26 май 2019 г. изборите за членове на Европейския парламент от Република България.", "date": "2019.03.31", "title": "ГЕРБ и СДС представят кандидатите си в евролистата "}
{"url": "http://www.cross.bg/chereshi-praskovi-godina-1600519.html", "text": "/КРОСС/ Ледени висулки увиснаха от разцъфналите клони на череши, сливи, праскови, кайсии, вишни в почти цялата страна, минусовите температури причиниха слана, която е фатална. \"Реколтата тази година от тези плодове или няма да я има, или ще бъде критично слаба\", сигнализира Красимир Кумчев, известен в цялата страна агроконсултант, съобщава БГНЕС.В по-голямата част от страната реколтата е обречена.„Мисля си как реагират политиците при наводнения и земетресения например - изсипват се на място с ботуши, дъждобрани и всички останали атрибути, с което да ни покажат загрижеността си. Медиите, разбира се, и те са там! Това, което ни се случи вчера сутринта, е по- трагично!, коментира специалистът.Трудът на овощарите е незащитен, каза Красимир Кумчев.Той поясни, че те не могат да застраховат градините си от щети, настъпили от събития преди 20 април, това е условието на застрахователите и то не се променя въпреки многократно поставяните искания. Застраховки на овощни градини могат да се сключват само след тоя срок, а всъщност сланите падат преди него.И така - тази година ще купуваме много скъпи череши, праскови, кайсии и вишни, ако изобщо ги има. А овощарите ще пресмятат щетите си и ще размислят дали не е крайно време да се откажат. Това е положението. ", "date": "2019.03.31", "title": "Слана попари череши и праскови, реколтата е провалена "}
{"url": "http://www.cross.bg/moneti-mashini-panagyurskoto-1600521.html", "text": "/КРОСС/ Историческият музей в Панагюрище се сдоби в уникални за страната ни вендинг машини. Така посетителите ще имат възможност да закупят колекционерски монети със знакови за града символи.Монетите могат да бъдат закупени от двете вендиг-машини. Специфичното е, че всяка от машините изсича по три различни на вид монети.От автомата, който е поставен в двора на музейния комплекс посетителите могат да се сдобият със сувенирни монети, на които са изобразени съдове от Панагюрското златно съкровище.От втория автомат, който се намира в двора на къщата на Райна Княгиня, могат да се купят монети с изображения на Райна Княгиня, на знамето, ушито от нея и на други исторически символи, както и на Колелото на живота.Вендинг-машините са осигурени със средства на общината с цел популяризиране на културно-историческото наследство с новаторски подходи. ", "date": "2019.03.31", "title": "Монети от машини с изображение на Панагюрското съкровище продават от машини в Панагюрище "}
{"url": "http://www.cross.bg/gradysa-april-blizki-1600524.html", "text": "/КРОСС/ Най-ниските температури през април у нас ще са между минус 2 и 3 градуса, а най-високите - между 24 и 29 градуса. Има вероятност за минимални температури, близки до 0 градуса, които ще продължат до към 20 април. През април се очаква средната месечна температура да бъде около и под нормата, която за по-голямата част от страната е между 11 и 13 градуса, по Черноморието и във високите полета - между 9 и 11 градуса, а за планините - от минус 5 до 2 градуса.Месечната сума на валежите средно за страната ще бъде около и под нормата, която за равнините е между 40 и 70 литра на квадратен метър, а в планинските райони - между 60 и 100 литра. Месецът ще започне с температури, близки до обичайните, в източните райони и по-ниски. През първите дни съществени валежи не се очакват. През втората половина от първото десетдневие, температурите ще останат близки и малко по-ниски от обичайните. Ще се създадат условия за валежи, като има малка вероятност временно и да са с по-голям обхват и интензивност.През второто десетдневие температурите отново ще бъдат близки и по-ниски от средните за периода. Времето ще бъде променливо, ще има и превалявания, с по-голяма вероятност около 12 април и в периода 15-18 април. И през третото десетдневие по-вероятно е да се запази динамиката на атмосферата. Остават условията за валежи, но вече предимно в следобедните часове, краткотрайни, с петнист характер и с различна интензивност, на места придружени и от гръмотевици. Повече слънце ще има до обяд. Температурите ще се повишат и вече ще се колебаят около стойности, близки до обичайните. ", "date": "2019.03.31", "title": " Времето през април: Очакват ни температури от минус 3 до 29 градуса "}
{"url": "http://www.cross.bg/zemyata-chasut-berlin-1600522.html", "text": "/КРОСС/ Редица градове по целия свят се включиха снощи в отбелязването на инициативата Часът на Земята, като спряха светлините за един час в 20.30 ч. местно време. Тя е част от призива за глобални действия срещу промените в климата.Започнал в Сидни през 2007 г., Часът на Земята се разпространи в повече от 180 държави, включително България, а към инициативата се присъединиха десетки милиони хора.Целта на символичната проява е да се привлече вниманието към проблема с климатичните промени и да се насочат усилията към по-щадяща употреба на природните ресурси.Един от участниците в акцията в Берлин заяви: „Мисля, че всеки час е Час на Земята. Може би е добър за подобряване на информираността, но това е нещо, което активира. Мисля, че може да променя виждането на хората за това как те възприемат планетата, как консумират\".Междувременно младата шведска екоактивистка Грета Тунберг получи германската награда „Златна камера\" на церемония в Берлин. В пламенна реч снощи 16-годишната тийнейджърка отново призова за спешни мерки срещу климатичните промени.От август миналата година Тунберг излиза всяка седмица пред парламента в Стокхолм на протест, а училищните стачки под мотото „петъчни дни за бъдещето\" се разпространиха по целия свят. ", "date": "2019.03.31", "title": "Светът потъмня за Часът на Земята "}
{"url": "http://www.cross.bg/aiifelovata-kyla-godini-1600516.html", "text": "/КРОСС/ Айфеловата кула - символът на Париж и най-емблематичният френски монумент, празнува 130-ия си юбилей днес, съобщава Ройтерс.Издигащата се на 324 м над френската столица „Желязна лейди\" - както я наричат французите, е проектирана от парижкия инженер Густав Айфел и завършена навреме за Световното изложение през 1889 г. Изграждането на кулата е отнело две години, два месеца и пет дни, което се смята за истинско постижение за времето си. В процеса са участвали между 300 и 450 работници.От построяването си до наши дни Айфеловата кула е претърпяла няколко реновации. През 1983 г. на втория етаж на емблематичния паметник отваря врати гастрономическият ресторант „Жул Верн\", което позволява на туристите да се насладят на типичната гурме френска кухня на 125 м над земята.Две години по-късно, през 1985 г., Айфеловата кула започва да осветява нощното небе над Париж всяка нощ. Сложна система от прожектори, които подчертават уникалната й метална структура, се превръщат във вдъхновение и за други градове, които осветяват своите емблематични сгради.Всяка година „Желязната дама\" се посещава от 7 милиона туристи, а от 1889 г. броят на посетителите е надхвърлил 300 милиона души от цял свят.", "date": "2019.03.31", "title": "Айфеловата кула навърши 130 години"}
{"url": "http://www.cross.bg/lyubimetz-godini-bulgariya-1600525.html", "text": "/КРОСС/ Националният събор в Любимец се проведе под патронажа на министъра на вътрешните работи Младен МариновНад 400 служители от Гранични войски участваха в 6-тия Национален събор „Граничарите на България\", посветен на 141 години от обособяването на държавните граници, 73 години от създаването на Гранични войски, 21- годишнината на ГД „Гранична полиция\", 68 години от създаването на 13-ти граничен отряд.В с. Вълче поле те се поклониха пред паметника, изграден в чест на граничарите Асен Илиев, Стоил Косовски и Георги Стоименов. Героизмът на 13-ти Граничен отряд бе почетен пред паметния мемориал в с. Малко Градище. Церемонията приключи с тържествен концерт в НЧ \"Братолюбие-1884\" в Любимец.По покана на организатора на събитието -  община Любимец , на възпоменателното тържество присъстваха заместник-министърът на вътрешните работи Стефан Балабанов, директорът на ГДГП гл.комисар Светлан Кичиков, представители на  МО, народни представители от региона, зам.-областният управител, кметове от съседни общини и бивши, настоящи служители на Гранична полиция.След официалното откриване и приветствие от кмета на Любимец Анастас Анастасов, слово произнесе и зам.-министър Стефан Балабанов. „Вие сте хора с изключително отговорната мисия да пазите и защитаване границите ни. Благодаря на всички, които днес с чест и достойнство отдадохте почит на загиналите в защита на границите ни\".Под мотото „Нито крачка назад! Зад нас е България\" с израз на уважение и признателност, зам.-министър Балабанов раздаде почетни плакети на комисар Г. Матеров-началник на ГПУ-Ново село, на комисар Г. Гинчев - началник ГПУ-Ивайловград, на ст.инспектор В. Делчев - началник група охрана към ГПУ Ново село и гражданска награда на Стоян Хадживеличков - модератор на граничарите в България.От своя страна, кметът на Любимец удостои с плакет на града министър Младен Маринов и главен комисар Светлан Кичиков. ", "date": "2019.03.31", "title": "Национален събор на Гранични войски в Любимец"}
{"url": "http://www.cross.bg/tyrtziya-erdogan-zayavi-1600510.html", "text": "/КРОСС/ Важен ден за Турция. Жителите на югоизточната ни съседка са призовани да гласуват за местни органи на властта на фона на тежка икономическа криза.От месеци насам Турция страда от сериозно забавяне на икономиката си. Това с основание тревожи Реджеп Ердоган. Неговата управляваща партия е с разклатени позиции на фона на икономическата криза. Ердоган се притеснява, че гласоподавателите може да не подкрепят Партията на справедливостта и развитието, която печели почти всички избори от 2002 г. насам. Затова той предприе интензивна кампания, която представи подкрепата за партията му като единственият спасителен път за страната.„Вотът на 31 март е въпрос на оцеляване. С Божията помощ се победим. Но няма да спрем до тук\", заяви Ердоган пред свои симпатизанти.Кандидатът на опозицията за кмет на Истанбул е на съвсем друга позиция.„Погрешно е да се определят изборите като въпрос на оцеляване. Не го приемаме. Местните избори са, за да се дадат решения на местните проблеми\", заяви той.А предизборната кампания отиде далеч отвъд местните въпроси и предизвика криза в отношенията между България и Турция. На предизборен митинг външният министър Мевлют Чавушоглу, заяви, че за да защити правата на българските турци-мюсюлмани, Турция се е намесила в поправките на Закона за вероизповеданията в България. Премиерът Бойко Борисов реагира остро и поиска извинение.Данните за икономиката на Турция могат само да навредят на президента Ердоган - безработицата достига 11%, а турската лира се обезценява. Мнозина прогнозират, че президентската партия ще загуби двата най-големи града - Истанбул и Анкара. ", "date": "2019.03.31", "title": "В Турция гласуват на местни избори"}
{"url": "http://www.cross.bg/zahar-diabet-detzata-1600511.html", "text": "/КРОСС/ Поход срещу диабета потегли тази сутрин от Видин. Организаторите са от „Лайънс клуб\" в града. Кампанията е по суша, въздух и вода. Започва тази вечер с концерт и полети с привързан балон. Средствата, събрани от атракцията, както и от SMS и кутии за дарения, ще са за сензори и трансмитери за контрол на кръвната захар, които да се ползват предимно от деца.Походът е с лодки по Дунав, автомобили, мотоциклети и електрически велосипеди и ще е в продължение на седмица. Ще се спира в градове по поречието на Дунав в България и Румъния.Мартин Петров, председател на \"Лайънс клуб\"-Видин: „Целта на този поход е да помогнем на децата с диабет тип 1 и по-специално със закупуването на сензори и трансмитери, които са нови технологии и за момента са доста скъпи...По-важната цел е да осигурим внасянето на тези сензори, така, че здравната каса да може да ги реимбурсира.\"Две хиляди са децата, които страдат от диабет в страната.Д-р Славка Харалампиева, ендокринолог:„ При тях е необходим ежедневен неколкократен контрол на кръвната захар и е проблем самите убождания.\"Чрез сензорни глюкомери освен, че е по -безболезнен, контролът на кръвната захар е и по-ефективен. Засега родителите са принудени да ги търсят в чужбина.Мая Викторова, председател на Българска асоциация диабет: \"Надяваме в скоро време да ги има в България, за да имат сервиз и да могат да се реимбурсират. Това е изключително важно, особено за децата с диабет, защото по този начин те ще бъдат подпомогнати за по-лесно и по-ефективно контролиране на тяхната кръвна захар. Реално те са като своите връстници. Могат като тях да играят, да учат, да растат здрави и да постигат мечтите си. В случая ние говорим за тези сензори за измерване на кръвна захар, които заменят честото убождане на децата, за да се вземе кръв, за да се види какво е състоянието на кръвната захар.\"Според организаторите на кампанията, около 700 000 лева месечно са необходими, за да облекчат живота на децата, страдащи от диабет в страната. Призовават за подкрепа:Мартин Петров, председател на „Лайънс клуб\"-Видин:„На сайта ни www.donations.lionsvidin.org има виртуални пост-терминали, банкови сметки.\"Може да се помогне и с дарителски SMS на стойност 1 лев. На номер 17 777 трябва да се изпрати текст на латиница DMS DIABET. ", "date": "2019.03.31", "title": "Поход срещу диабета по въздух, суша и вода стартира от Видин "}
{"url": "http://www.cross.bg/granati-ruchni-selo-1600514.html", "text": "/КРОСС/ Модулно формирование за овладяване и преодоляване на последиците от бедствия от 91 инженерен батальон - Пловдив разузна и транспортира две стари ръчни гранати с дървени дръжки, открити в село Костиево, област Пловдив.Гранатите са намерени на 30 март, следобед при ремонтни дейности в къща на ул. „30-та\" в село Костиево. Искането за задействане на модула е постъпило в 17,30 ч., а два часа по-късно  специализираният екип  в състав шестима военнослужещи с два броя автомобилна техника е потеглил за изпълнение на задачата. В 21,30 ч.  иззетите ръчни гранати са транспортирани за съхранение. Те ще бъдат унищожени в първия работен ден - понеделник, 1 април.", "date": "2019.03.31", "title": "Сухопътните войски иззе и транспортира две ръчни гранати"}
{"url": "http://www.cross.bg/chapytova-slovakiya-obshto-1600512.html", "text": "/КРОСС/ 45-годишната адвокатка, природозащитничка и активистка Зузана Чапутова, която е новачка в политиката, ще стане първата жена президент на Словакия, предаде ТАСС.Чапутова получава 58,4% от гласовете на балотажа на вчерашните президентски избори, а кандидатът на управляващата в Словакия партия - Марош Шефчович, който е зам.-председател на Европейската комисия, получава 41,6%. Шефчович каза на брифинг в предизборния си щаб, че се е обадил по телефона на Чапутова, за да я поздрави за победата.Чапутова побеждава в повечето избирателни райони. Особено масово за нея са гласували в столицата Братислава и околностите (73,74%). За Чапутова са дали гласа си общо 1 055 118 избиратели, а за Шефчович - 751 924. Избирателната активност е била 41,8% от общо 4 450 000 избиратели - най-ниска за цялата история на президентските избори в Словакия, които от 1999 г. насам са общо пет.", "date": "2019.03.31", "title": "Зузана Чапутова става първата жена президент на Словакия "}
{"url": "http://www.cross.bg/vulni-gravitatzionni-virgo-1600507.html", "text": "/КРОСС/ С лед известно прекъсване, търсенето на гравитационни вълни е на път да продължи. То беше спряно преди няколко години, за да може апаратите в двойната система LIGO и съпровождащата Virgo да бъдат преработени и обновени с много по-прецизни технологии.На 1-ви април т.г., съвсем не на шега, учените ще активират LIGO и Virgo отново. Системата е с около 40% по-чувствителна отпреди. Това ще ѝ позволи не само да засича повече събития, които са отделили гравитационни вълни, но и на по-далечни разстояния.Първите гравитационни вълни бяха открити от системата през 2015 г. От тогава са засечени общо 11 събития с гравитационни вълни. 10 от тях са сливания на черни дупки, а едно е сблъсък на неутронни звезди, който е произвел и светлина, която беше наблюдавана в последствие от телескопи.Предишната версия на системата можеше да засича събития до около 360 млн. светлинни години разстояние. С обновената технология, LIGO и Virgo ще могат да увеличат обсега си с още около 190 млн. светлинни години.Това ще е третото събиране на информация от системата. Плановете са тя да работи една година, като учените очакват тя да засече още много гравитационни вълни. Те се надяват сред тях да има и изцяло нови източници извън познатите до момента типове, а засичането на вълни от сливания на черни дупки да се превърне в рутина. ", "date": "2019.03.31", "title": "Търсенето на гравитационни вълни започва отново"}
{"url": "http://www.cross.bg/strelkite-mesteneto-po-kusno-1600508.html", "text": "/КРОСС/ Тази нощ за пореден път преместихме стрелките с час напред. Времето най-вероятно ще спрем да сменяме през 2021 година. Поне така реши през изминалата седмица Европейския парламент. Но как започва всичко, вижте.Идеята за местенето на стрелките тръгва от една шега. През 1784 г. известният със спестовността си американски политик Бенджамин Франклин пише есе за това колко много свещи и пари могат да се икономисат, ако се въведе смяна на времето. Той предлага да се въведе данък върху щорите, да се намали производството на свещи, а сутрин населението да се буди с топовни гърмежи. В Париж например посрещат с присмех съветите му и предложенията потъват в забрава.Значително по-късно, през 1915 г., в разгара на Първата световна война, германците правят промяната. Мотивът - да пестят от въглища. Великобритания и САЩ ги последват година по-късно. България въвежда лятното часово време на 1 април 1979-а.И досега практиката не е еднозначно приета. Според противниците местенето на стрелките влияе негативно на здравето, като разстройва биологичния часовник.  Подръжниците смятат, че така се пести енергия, осигурява се повече светлина и се повишава активността. ", "date": "2019.03.31", "title": "Тази нощ минахме към лятно часово време"}
{"url": "http://www.cross.bg/prezident-ykraiina-rysiya-1600509.html", "text": "/КРОСС/ Ключов вот и в Украйна. Страната избира нов президент. Сред претендентите за поста са настоящият президент Петро Порошенко, бившият премиер Юлия Тимошенко и телевизионният комик Владимир Зеленский.За първи път в предизборната кампания дискусията Русия или Запада отсъстваше, коментират анализатори.Ако никой от 39-тимата кандидати не спечели 50 процента на първия тур, новият държавен глава ще бъде определен на балотаж на 21 април, пише БТА. Според последното социологическо проучване, оповестено в петък, фаворит е комедийният актьор Володимир Зеленски, който е новак в политиката. Той събира 20,9 процента. Сегашният държавен глава Петро Порошенко има 13,7 на сто подкрепа, а опозиционният лидер Юлия Тимошенко е трета с 9,7 процента. Проруският кандидат Юрий Бойко се нарежда четвърти с 8,4 на сто одобрение, предаде Ройтерс.Главните проблеми, с които трябва да се заеме следващият президент, са корупцията, отношенията с Русия, благосъстоянието, икономиката и състоянието на демокрацията, посочва Асошиейтед прес.Днешният вот се произвежда пет години след като масови протести принудиха проруския президент Виктор Янукович да избяга от страната, припомня АП. Рязката политическа промяна доведе до анексията на полуостров Крим от Русия и сепаратистки конфликт в Източна Украйна, отнел живота на повече от 13 хиляди души и икономически упадък. ", "date": "2019.03.31", "title": " КЛЮЧОВ ВОТ: Украйна гласува за президент"}
{"url": "http://www.cross.bg/predlozhena-izbra-izbiratelna-1600515.html", "text": "/КРОСС/ Със свое решение от 30 март Централната избирателна комисия (ЦИК) избра за свои говорители членовете на ЦИК Александър Андреев и Таня Цанева, съобщиха от Комисията. На 20 март Народното събрание избра ново ръководство на Централната избирателна комисия. Още същия ден президентът Румен Радев подписа указ за назначенията.Председател е предложената от ГЕРБ Стефка Стоева. Зам.-председатели са Таня Йосифова, предложена от Обединени патриоти, Силва Дюкенджиева, предложена от „БСП за България\", и кандидатът на „Воля\" Кристина Цанкова-Стефанова.За секретар народните представители избраха Севинч Солакова, предложена от ДПС. ", "date": "2019.03.31", "title": "ЦИК избра говорителите си "}
{"url": "http://www.cross.bg/kybrat-andrea-shega-1600538.html", "text": "/КРОСС/ Приятелката на Кубрат Пулев - Андреа, го защити за така нашумялата целувка между боксьора и репортерката Джени Суши.Тази целувка може да навлече сериозни проблеми на Кобрата, защото Суши повдигна обвинения срещу него и постави лиценза му под въпрос.Андреа коментира ситуацията пред британския \"The Sun\", като заяви:\"Боксът е животът на Кубрат. Според мен всичко, което се случва е нечестно. Това го убива. В случая жертвата е той. Трябва да я съди за уронване на престижа.Шокирана съм, дори се карахме за това. Познавам го много добре, той има чудесно чувство за хумор, направил си е шега.Предполагам, че някой я е накарал да се възползва от ситуацията. Това означава, че Кубрат е жертвата. Цял свят видя, че тя му отговори на целувката и се усмихна, беше просто приятна изненада и шега. Не съм вярвала, че съществуват толкова злобни хора\", заяви певицата пред \"Сън\". ", "date": "2019.03.31", "title": "Андреа защити Кубрат: Това беше шега, жертвата е той"}
{"url": "http://www.cross.bg/dokazatelstva-asteroid-zemyata-1600513.html", "text": "/КРОСС/ Ново изследване е като фосилизирана снимка от деня преди близо 66 милиона години, когато астероид се е блъснал в нашата планета, от небето падали пламъци и земята се е разтресла по-силно, отколкото при днешно евентуално земетресение, предаде Асошиейтед прес. В този ден изчезнал почти целият живот на Земята, включително динозаврите.Изследователи заявиха, че в Северна Дакота открили доказателства, че астероид е паднал в Мексико.Става въпрос за риби, в чиито хриле има горещо стъкло от пламтящи отломки, които са паднали на Земята. Били открити също овъглени дървета, доказателства за цунами и разтопен кехлибар.В рамките на отделно изследване Ян Смит и колегите му от Амстердамския университет открили динозавърски стъпки, които са били оставени малко преди падането на астероида.Някои стъпки са от растителнояден хадрозавър, а други - от месояден динозавър, може би малък Тиранозавър рекс. \"Това са категорични доказателства, че динозаври са били живи и се биели помежду си по време на сблъсъка. Те са бягали и са се преследвали\", каза Смит.\"Това е като смъртоносен удар на определен обект\", отбеляза геофизикът Джей Мелош от университета Пърдю, който не е участвал в изследването.Резултатите от него са публикувани в сп. \"Протоколи на Американската академия на науките\". ", "date": "2019.03.31", "title": "Мистерия: Изследване показва кога на Земята е паднал астероид убиец "}
{"url": "http://www.cross.bg/ostrov-evro-delle-1600502.html", "text": "/КРОСС/  Аристократично италианско семейство продава малък сицилиански остров за доста по-малко от цената на тосканска вила или апартамент в Манхатън.Isola delle Femmine (Женският остров, от италиански), див девствен атол близо до Палермо с каменна кула от 17-ти век, е обявен за продажби, като се очакват оферти от 1 милион евро нагоре, разказва CNN.Собствениците на острова - аристократично семейство, подобно на много други в Италия, се затруднява в поддържането на имота, който притежават от векове.Ненаселеният остров с овална форма е част от защитен морски парк, който сега е елитно място за гмуркане.Древни римски реликви са разпръснати по морското дъно наоколо, а водите, пълни с рифове, са обитавани от омари, морски анемони и каменни корали.Островът първоначално бил обявен за продажба на много по-висока цена, но не се явили кандидати и сега цената е намалена.\"Първоначалната цена беше 3,5 милиона евро, но след като никой не се появи, сега сме го намалили до гъвкав диапазон от 1 до 3 милиона евро, отворена за оферти и преговори\", казва агентът по недвижими имоти Рикардо Ромолини от агенция Romolini Immobiliare. \"Близо до 2 милиона евро ще бъдем много заинтересовани.\"Isola delle Femmine се намира само на 300 метра от село, на което е кръстен. Някога островът вероятно е бил полуостров, свързан с провлак. Местните хора го наричат \"l'isolotto\", или \"островчето\", \"бебе-остров\".Островът пази древна история. Има древни гръцки и римски каменни и варови басейни, използвани навремето за приготвяне на гурме ферментирал рибен сос, наречен garum, до стари кладенци и басейни за събиране на дъждовна вода.Древната кула се издига на висок затревен хълм. Била е част от защитна мрежа от крепости, построени за защита на бреговете на Сицилия от сарацинските пиратски нападения.Има 360-градусова гледка от върха, простираща се до остров Устика.Крепостта е била бомбардирана от съюзниците през Втората световна война и по-късно е била използвана от американския флот като военен пост за патрулиране на северното крайбрежие на Сицилия.Isola delle Femmine превежда от италиански като \"остров на жените\". Легендата гласи, че 13 турски девойки, изгонени от семействата си като наказание за престъпления, са се скрили на острова, след като тяхната лодка е била ударена от буря. Живеели там щастливо и досега. ", "date": "2019.03.31", "title": "Продава се малък сицилиански остров (снимки)"}
{"url": "http://www.cross.bg/spotify-abonament-dvama-1600503.html", "text": "/КРОСС/  Стрийминг услугата Spotify тества абонамент за двама потребители с надеждата, че така може да ограничи споделянето на пароли (много потребители, ползващи семеен акаунт, споделят паролата си и с други хора и така груповият абонамент се ползва от много повече от позволения брой хора).Premium Dio дава възможност на двама души, живеещи заедно, да имат премиум акаунт срещу общо 12.49 евро/14 долара на месец. За България това би означавало около 13 лв. Цената е по-евтина от закупуването на два отделни премиум акаунта, в момента за един човек цената е 9.99 евро/9.99 долара месечно.Новият вид абонамент включва интересни функции като Duo Mix плейлист от песни, които харесват и двамата, както и Duo Hub - място, откъдето потребителите да управляват акаунти и настройки.Засега тестът е ограничен до Колумбия, Чили, Дания, Ирландия и Полша, без да се коментират други пазари.Spotify казва, че абонаментът е достъпен както за нови, така и за съществуващи потребители, като човек ще запази всичките си песни и плейлисти, който е бил включил по-рано. Условието е хората да живеят заедно, което прави пакетът идеален за двойки или обикновени съквартиранти.Пилотният старт на Premium Duo потвърждава заявката на Spotify да проучва и удовлетворява нуждите на потребителите си за по-доброто им преживяване. ", "date": "2019.03.31", "title": "Spotify тества абонамент за двама"}
{"url": "http://www.cross.bg/tema-vremeto-pylev-1600499.html", "text": "/КРОСС/ Тема: Ефектът на времето - въртим часовника, живакът скача. Как се отразява на психиката ни?Тема: Христо Стоичков се превърна в муза за испански рапъри. И още: Камата, за целувката на Кубрат Пулев.Тема: „М\", като „Музика\", попиконата Мария Илиева, пред Мариян Станков - Мон Дьо. Тема: Местим часовника с час напред. Как смяната на времето влияе на здравето ни?Тема: Един от четиримата топ-фотографи и стилист на храна в света е българин. Каква е тайната на занаята му?Тема: Живот на 105. Историята на Александър Николов от Пловдив.Тема: Какво ни казаха без думи героите на седмицата? Психологът Росен Йорданов, с психопрфил на „Апартамент гейт\".Тема: ПетърМосков, с нова партия и нов КОД.Тема: Бившият министър от кабинета на Сергей Станишев - Таня Андреева, за скандала с евролистата на БСП.Тема: Николета Маданска, с последни новини по скандала на седмицата - „Целувката на раздора\" и лиценза на Кубрат Пулев.Тема: „Менделсон\": Баскетбоният национал Павлин Иванов и съпругата му, българската Ирина Шейк - моделът Рената Чолакова. Тема: Политически маневри и скандали. Говори лидерът на \"Атака\" Волен Сидеров.Тема: Смяната на времето - ползи и вреди. Говорят Румен Драганов от Институ за оценки и анализи в туризма и Ани Алашка. директор „Връзки с обществеността\" на Българската стопанска камара.Тема: Футболът между спорта и машинациите.Гост Венци Стефанов, президент на ФК „Славия\"Тема: Стефан Вълдобрев, за лютото на „Обичайните заподозрени\".Тема: Един актьор на 80. Празнуваме рождения ден на Славчо ПеевТема: Нов сезон на \"България от край до край\". ", "date": "2019.03.31", "title": "Теми и гости в сутрешните блокове на телевизиите"}
{"url": "http://www.cross.bg/neshta-tvurde-pyka-1600496.html", "text": "/КРОСС/ Да ви пука за твърде много неща е лошо за доброто ви психическо състояние - МАРК МЕНСЪН", "date": "2019.03.31", "title": " Да ви пука за твърде много неща"}
{"url": "http://www.cross.bg/rozhdenitzite-na-mart-1600500.html", "text": "/КРОСС/  Валентин Моллов, бизнесмен Георги Шарабов, зам. главен редактор на издателство „Просвета\" Елен Колева, актриса. Ивайло Гюров, певец Иван Яхнаджиев, художник Мустафа Алиш Хаджи, главен мюфтия на мюсюлманите в България Николай Илиев, бивш футболен национал Филип Димитров, конституционен съдия, министър-председател на България (1991-1992)  ", "date": "2019.03.31", "title": "Рождениците на 31 март"}
{"url": "http://www.cross.bg/borisov-chasa-izvinenie-1600504.html", "text": "/КРОСС/ 5 часа игра на нерви: Турция предлага изявление, Борисов иска извинение\", пише в заглавие на първата си страница вестник „24 часа\".„Ако преценят, че трябва да си поднесе Чавушоглу извиненията, да го направят\". Това е казал премиерът Бойко Борисов, цитиран от изданието, след  5-часова среща в Букурещ с турския вицепрезидент Фуат Октай. Борисов поиска извинение от Анкара  за думите на външния министър Мевлют Чавушоглу, че има турска намеса в промените в Закона за вероизповеданията у нас.Октай е разговарял по телефона, включително с турския президент Реджеп Ердоган, и е предложил съвместно изявление. Борисов от своя страна е настоял за извинение и до съгласие не се е стигнало. Външният министър Екатерина Захариева е казала, че има дипломатическо напрежение с Анкара, допълва „24 часа\".„Новите лекарства ще достигнат с 3 години закъснение до пациентите  у нас заради промени в наредбата, определяща заплащането им от Здравната каса\", съобщава вестник „Телеграф\". Достъпът до иновативно лечение ще се затрудни предупреждава Деян Денев - директор на Асоциацията на научноизследователските фармацевтични производители. По думите му новите терапии достигат до германските пациенти няколко седмици след като са били разрешени за употреба. ", "date": "2019.03.31", "title": "Преглед на вестниците в неделя"}
{"url": "http://www.cross.bg/bulgariya-sustoi-premierata-1600498.html", "text": "/КРОСС/ 307 г. - След като се развежда с Минервина, император Константин Велики се жени за Фауста, дъщерята на някогашния римски император Максимиан.1078 г. - С бунт на армията е свален императорът на Византия Михаил VII и е изпратен за епископ.1282 г. - Избухва Сицилианската вечерня.1492 г. - Издаден е Алхамбрайският декрет на Фердинанд и Изабела за изгонване на евреите от Испания.1661 г. - Херцогинята на Орлеан Хенриета-Анна Стюарт сключва брак с орлеанския херцог Филип I.1790 г. - Максимилиан Робеспиер е избран за президент на Якобинския клуб.1848 г. - Във Франкфурт на Майн започва Общогерманско събрание, което продължава една година и създава Германска империя.1878 г. - На базата на Опълчението е създадена Българска земска войска, която по-късно става Българска армия.1885 г. - Великобритания обявява за свой протекторат територията на днешната Ботсвана.1889 г. - Айфеловата кула е официално открита и осветена.1894 г. - Основан е норвежкият футболен клуб Од Гренлан.1903 г. - Съставено е двадесет и петото правителство на България, начело със Стоян Данев.1916 г. - В 24 часа България преминава от Юлиански към Грегориански календар и вместо 1 април настъпва 14 април.1917 г. - САЩ купуват от Дания група острови в Карибско море за $25 млн, които по-късно преименуват на Американски Вирджински острови.1919 г. - Основан е италианският футболен клуб от град Нови Лигуре Новезе.1923 г. - Третият Държавен съд произнася присъди на министрите от кабинета на Васил Радославов за участието на България в Първата световна война; шестима са осъдени на доживотен затвор, а останалите - от 10 до 15 години затвор.1931 г. - Разрушително земетресение в Манагуа (Никарагуа) отнема живота на над 2000 души.1940 г. - Образувана е Карело-Финската съветска социалистическа република.1942 г. - Започва Третата офанзива срещу Титовите партизани.1943 г. - Мюзикълът Оклахома се появява на Бродуей и става тотален хит с 2 212 изпълнения.1944 г. - Втора световна война: Създадена е Група армии „Южна Украйна\".1946 г. - Съставено е второ правителство на Кимон Георгиев.1949 г. - Основана е италианската компания Абарт.1949 г. - Остров Нюфаундленд се присъединява към Канада.1953 г. - Делото срещу лекарите е закрито.1964 г. - Генерал Кастело Бранко установява диктатура в Бразилия.1966 г. - Изстрелян е съветският Луна 10 - първият апарат влязъл в орбита около Луната.1967 г. - Джими Хендрикс изгаря за първи път своята китара в лондонската зала „Астория\". По-късно е заведен в болница заради изгаряния по ръцете.1972 г. - Състои се премиерата на българския игрален филм „Стихове\".1972 г. - Състои се премиерата на българския игрален филм „Сърце човешко\".1979 г. - Последният британски войник напуска Малта - денят е обявен за Ден на свободата.1991 г. - В Албания се провеждат първите многопартийни избори.1992 г. - Република Башкирия, Република Тува и Калмикската автономна съветска социалистическа република стават членове на Руската федерация.1993 г. - Брендън Лий, синът на Брус Лий, загива по време на снимките на филма „Гарванът\".1994 г. - Световната банка отпуска заем на България за преструктуриране на икономиката в размер на 100 млн. долара.1998 г. - Излиза една от най-добрите игри и стратегии на всички времена - StarCraft на Blizzard.1999 г. - Състои се премиерата на американската романтична комедия „10 неща, които мразя в теб\".1999 г. - Състои се премиерата на научно-фантастичения екшън филм „Матрицата\".2001 г. - Официално е открито Бразилското метро.2005 г. - Открита е планетата Макемаке.2005 г. - Принц Албер II поема ръководството на княжество Монако.", "date": "2019.03.31", "title": "31 март в историята"}
{"url": "http://www.cross.bg/brekzit-velikobritaniya-april-1600505.html", "text": "/КРОСС/ Британското правителство обмисля да направи четвърти опит сделката за Брекзит да бъде гласувана в парламента. След вчерашния трети неуспешен вот, премиерът Тереза Мей беше категорична, че ще намери изход от създалата се криза преди 12 април. Това е денят, в който ЕС ще очаква или изцяло ново предложение от Лондон, или Великобритания ще трябва да напусне без сделка.Денят, който се очакваше да бъде първи за Великобритания извън ЕС, се оказа поредния, в който казусът Брекзит се заплете още повече. След като вчера Тереза Мей изрази увереност, че ще намери начин да убеди британските депутати, че нейната сделка, е единственото възможно решение на кризата, днес стана ясно, че тя губи все повече подкрепа, дори в редиците на своята консервативната партия.В редакционна статия на днешния брой на вестник \"Телеграф\", Мей беше призована час по-скоро да подаде оставка. Консервативният вестник подчертава, че е време Брюксел да бъде помолен за дълга отсрочка за Брекзит, но и че тези преговори не трябва да се водят от сегашния премиер.На този фон от британското вътрешно министерство обявиха, че европейските граждани, които желаят да уредят статута си, вече могат да го направят. Лидерите на страните от ЕС се събират на извънредна среща на 10 април, за да обсъдят казусът Брекзит. На 12-и Великобритания трябва или да е готова с ново предложение, или да напусне, но без сделка. ", "date": "2019.03.31", "title": "Британското правителство обмисля четвърти вот на сделката за Брекзит"}
{"url": "http://www.cross.bg/svetetza-ipatiii-sveti-1600497.html", "text": "/КРОСС/  В памет на свети свещеномъченик Ипатий Чудотвореец, епископ ГангърскиВеликият Божий угодник свети Ипатий, епископа на град Гангра, в Пафлагония (малоазийска област, бел.ред.), бил един от триста и осемнадесетте свети отци, участвали в Първия Вселенски събор, свикан през царуването на Константин Велики (от 324 до 337 г., бел.ред.) в град Никея*. Тук заедно с останалите свети отци, изпълнен с Дух Свети и въодушевен от ревност към Православието, той изобличил Арий в ерес и го предал на анатема.* Този събор се състоял през 325 г. и бил свикан за изобличаване на александрийския презвитер Арий, който безбожно учел, че Синът Божий не е равен на Бога Отца и е Негово творение. Бел.ред.Свети Ипатий получил от Бога дар на чудотворство; той изцелявал различни недъзи и изгонвал бесове. В едно село превърнал горчивата вода, която течала от планинския извор, в сладка; а на друго място, по неговата молитва, от земята протекъл извор с топла вода, която била лековита. Веднъж, през една тъмна нощ, когато вървял край реката, във водата се появили пламъци, които му показвали пътя, за да не се отклони и да падне в реката.Също така той убил и една страшна змия. При царуването на Констанций*, който се възцарил след смъртта на своя брат Константин**, в царския дворец кой знае откъде допълзяла една огромна змия. Тя заобиколила царската съкровищница, в която имало много злато и други богатства, спряла се пред входа на тази стая и не пускала никого да влезе в нея. Цар Констанций изпаднал в ужас от това и изпратил да кажат на Божия светител Ипатий да дойде в Цариград, защото името на светеца било прославено заради чудесата, извършени от него по Христовата благодат. Царят посрещнал светеца с почести, поклонил му се до земята и го помолил да прогони с молитвата си от царската съкровищница змията, която никаква човешка сила не можела да прогони. И много други духовни лица се опитвали да я прогонят с молитва, но безуспешно; някои от тях дори пострадали.* Император Констанций царувал от 337 до 361 г., бел.ред.** Константин II, по-големият син на Константин Велики, царувал от 337 до 340 г., бел.ред.А светецът казал за това на царя:- Царю, дори и нашата молитва да бъде безсилна, твоята вяра няма да остане напразна пред Бога.След това, като паднал на земята, той твърде дълго се молил. После станал и казал на царя:- По средата на хиподрума (място за конни състезания, бел.ред.), където се намира статуята на баща ти, нареди да направят пещ, да я разпалят колкото може по-силно и да чакат кога ще дойда.Веднага приготвили и разпалили пещта. Тогава свети Ипатий, като взел светителския жезъл, отишъл в царския дворец, отворил вратата на съкровищницата и дълго бил змията със жезъла. Народът и царят, обзети от страх и трепет, гледали отдалече и като видели, че змията не излиза (а денят вече отивал към вечерта), помислили, че тя вече е умъртвила светеца, както по-рано се случило с някои от иереите. А светителят Ипатий, като вдигнал очи към небето и призовал на помощ Господа, пъхнал жезъла в пастта на змията с думите:- В името на моя Господ Иисус Христос, върви след мене! Змията, като захапала жезъла, последвала светеца като завързан пленник. И наистина, великият чудотворец я свързал с Божията сила.После той излязъл от царската съкровищница и водейки змията, обиколил целия хиподрум и пазарния площад. Народът, като я видял, хваната за края на жезъла и влачена от светеца, се ужасил и удивил. А тя била твърде страшна - дължината й била около шестдесет лакти (лакът - мярка за дължина, равна на 46,2 см, бел.ред.). Като се приближил до огнената пещ, която горяла с големи пламъци, светецът казал на змията:- В името на Христа, Когото аз, недостойният проповядвам, ти заповядвам да влезеш в този огън!Тогава страшната змия, като се сгънала, стремително се хвърлила в огнената пещ, в която и изгоряла. Всички, които гледали това с ужас, прославили Бога, че е дал на света през техния живот такъв светилник и чудотворец.Тогава царят въздал огромна благодарност на Бога и Неговия угодник, когото почитал като свой баща. Той заповядал да нарисуват изображението му на дъска и го поставил в царската съкровищница, за прогонване на бесовете; и като наградил светеца с дарове и с любов го разцелувал, го изпратил у дома му.Когато светецът се завръщал на своя светителски престол, зли хора, последователи на учението на Новат*, разпалвани от страстна завист към Божия светител, му остроили засада в един тесен проход между планинска пропаст и брега на едно блато, въоръжени с ножове и колове. Щом приближил това място, те го нападнали внезапно, устремени като диви зверове, и като го наранили тежко, го хвърлили от високия бряг в тинята на блатото. Светецът, едва останал жив, протегнал мъничко ръце нагоре и като вдигнал очи към небето, както някога свети първомъченик Стефан**, се молел за убийците си с думите: \"Господи, не им зачитай тоя грях!\" (Деян. 7:60). И докато се молел така, една жена, която поддържала Ариевата ерес, взела голям камък, силно ударила с него светеца по главата и го убила. Светата душа на Ипатий веднага се отделила от тялото и се преставила при Господа***. Убийците, като взели тялото на светеца, го скрили в една пещера, която се намирала близо до това място и си заминали.* Новат - презвитер на картагенската църква, живял през III век и известен като създател на църковния разкол. Същността на този разкол се състои в следното: когато през 248 г. в Картаген бил избран за епископ свети Киприан, пет презвитера, между които особено изявен бил Новат, недоволни от този избор, се отделили от Киприан, при което Новат, без знанието и волята на епископа, поставил за дякон Фелицисим, влиятелен и богат човек. Този разкол в Църковната история е известен с името \"разколът на Новат и Фелицисим\". Разколниците, отделили се от църквата, били осъдени на Картагенския събор през 251 година. Бел.ред.** Свети архидякон и първомъченик Стефан пострадал около 34 г. Паметта му се празнува на 27 декември. Бел.ред.*** Кончината на светия мъченик последвала около 326 г. Бел.ред.Но заради пролятата невинна кръв Божието наказание не се забавило да ги постигне. Най-напред нечист дух нападнал онази жена още на същото място я и започнал да я мъчи. Тя непрекъснато се биела в гърдите със същия камък; после и другите мъчители станали бесновати и много страдали.След това един земеделец, чиято била онази пещера (той си държал сламата в нея), без да подозира нищо за извършеното несправедливо убийство, отишъл да си вземе слама за животните и като чул гласове на пеещи ангели, се учудил и изпаднал в ужас. Когато започнал да взима сламата и намерил мъртвото тяло, цяло покрито с рани, още повече се ужасил; а когато познал в мъртвеца своя свети епископ Ипатий, той тичешком отишъл при съселяните си и те бързо разказли за всичко това в града. Жителите на град Гангър веднага се събрали и със силен плач пристигнали на мястото. Взели честното тяло на светия отец, своя пастир, и го погребали с големи почести. А жената убиец следвала тялото, носено за погребение, и по пътя се биела с камъка, с който убила Божия архиерей и пред всички изповядала греха си.Когато тялото на светеца било погребано, тази жена се изцелила от беснуването; и останалите съучастниците в убийството, които допреди били бесновати, се изцелили при гроба на светеца, който и след смъртта си вършел добро на враговете си, поради своята незлобивост. И още много други чудеса и изцеления се извършили по неговите молитви над хората, които с вяра отивали при гроба му.  ", "date": "2019.03.31", "title": "Преп. Ипатий, еп. Гангърски"}
