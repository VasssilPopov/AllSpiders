{"url": "http://www.cross.bg/lilova-mehanizum-detza-1572869.html", "text": "/КРОСС/ Председателят на Държавната агенция за закрила на детето (ДАЗД) д-р Елеонора Лилова се срещна с представителя на Върховния комисариат на ООН Матайс льо Рут. Двамата обсъдиха приемането на координационния механизъм за взаимодействие между институциите и организациите за гарантиране правата на непридружените деца-чужденци, пребиваващи в България. Това се отнася включително и за тези, търсещи или получили международна закрила. Документът трябва да се актуализира предвид промените в Закона за чужденците и правилника за неговото прилагане. На следващия Национален съвет за закрила на детето ще направим предложение за продължаване на работата на работната група, която в рамките на 1-2 месеца да изработи промените и да подготви документа за стартиране на съгласувателна процедура и внасянето му в Министерски съвет, заяви д-р Лилова.Тя информира г-н Рут, че предстои започването на работа по проект за създаването на Център за настаняване на непридружени деца-чужденции. Това е предварително дефиниран проект по Програма „Вътрешни работи\" на Норвежкия финансов механизъм 2014-2021, където ДАЗД е водеща институция и ще го изпълнява съвместно с Държавната агенция за бежанците и Българския червен кръст. По споразумението все още текат съгласувателни процедури, като ДАЗД подготвя и изпраща в срок всички въпроси, свързани с функционирането на Центъра и неговата устойчивост. Надяваме се до средата на годината да се подпише споразумението, посочи Елеонора Лилова. Чрез него ДАЗД се стреми да урегулира нова за България услуга, чрез която ще се създаде възможност за настаняване на деца-чужденци и предоставяне на качествена грижа. Капацитетът за настаняване ще бъде до 50 деца, за срок не повече от 6 месеца. В рамките на проекта ще се изработят методики за работа с тази група деца, механизъм за насочване към услугата, механизъм за насочване към други резидентни услуги, след изтичане на настаняването, взаимодействие с институциите и услугите, финансов стандарт на услугата. От Върховния комисариат на ООН се очаква да помогнат за убеждаване на общността за функционирането на този център и да участват в експертните групи по проекта.Д-р Лилова поиска от Матайс льо Рут да подпомогнат ДАЗД със създаване на компонент към Националната информационна система, в който да се събират данни за деца, търсещи или получили закрила на територията на България. Освен това да препоръчат  две деца - чужденци, които да участват в работата на Съвета на децата, които да са интегрирани в България и да са на възраст от 13 до 17 години.  ", "date": "2018.04.18", "title": "Д-р Лилова се срещна с представителя на Върховния комисариат на ООН"}
{"url": "http://www.cross.bg/gradysa-mesta-predimno-1572851.html", "text": "/КРОСС/ През нощта ще е предимно ясно, в четвъртък преди обяд - слънчево. По-късно през деня облачността временно ще се увеличи, но само на отделни места, главно в планинските райони, ще превали краткотраен дъжд, придружен с гръмотевици. Ще духа слаб, в Дунавската равнина - до умерен северозападен вятър. Минималните температури ще са между 6 и 11 градуса, максималните - предимно между 20 и 25 градуса. Вечерта и през нощта срещу петък вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места, сочи прогнозата на НИМХ-БАН.По Черноморието преди обяд ще бъде предимно слънчево. Около и след обяд облачността ще се увеличи, но през деня вероятността за валежи е малка. Ще духа слаб до умерен вятър от север-северозапад. Максималните температури ще са 18-20 градуса. Температурата на морската вода е 11-12 градуса. Вълнението на морето ще бъде 2 бала. Вечерта и през нощта срещу петък, с ориентиране на вятъра от североизток, ще нахлува хладен въздух; от север на юг ще превали.Над планините преди обяд ще е предимно слънчево, но по-късно през деня облачността ще се увеличи и ще е по-често значителна. На места, главно в масивите в западната половина на страната, ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 13 градуса, на 2000 метра - около 6 градуса.В петък дневните температури ще се понижат и максималните ще са предимно между 15 и 20 градуса. На места ще има превалявания от дъжд, в отделни райони - придружени с гръмотевици.Привечер и през нощта срещу събота облачността над по-голямата част от страната ще намалее до ясно време, вятърът в западната половина от страната ще стихне и сутринта ще е сравнително хладно.През деня в събота, а след това и в неделя ще бъде слънчево и бързо ще се затопля; температурите отново ще достигат, на места и ще надхвърлят 20 градуса.  ", "date": "2018.04.18", "title": "Утре на отделни места ще превали"}
{"url": "http://www.cross.bg/obshtinite-polychavat-mln-leva-za-razhodi-na-ychiteli-1572844.html", "text": "/КРОСС/ Правителството одобри 11 319 125 лв. допълнителни трансфери по бюджетите на общините, съобщава БГНЕС.Средствата са предвидени в бюджета на МОН за възстановяване на транспортните разходи или разходите за наем на педагогическите специалисти в детските градини и училищата, когато работят извън населеното място, в което живеят.Парите се отпускат според изготвена и предоставена от кметовете информация.В рамките на един и същи период на учителите могат да бъдат възстановявани извършените разходи или за транспорт, или за наем по месторабота.  ", "date": "2018.04.18", "title": "Общините получават 11 млн. лева за разходи на учители"}
{"url": "http://www.cross.bg/grazhdanite-dokymenti-administrativna-1572845.html", "text": "/КРОСС/ Министър-председателят Бойко Борисов възложи на Главния инспекторат на Министерския съвет да извърши проверки в няколко институции, които продължават да изискват свидетелство за съдимост на хартиен носител като част от необходимите документи за предоставяне на административна услуга.Проверките са възложени след подадени сигнали на електронен адрес udostoverenia@government.bg, създаден по инициатива на вицепремиера Томислав Дончев в отговор на оплаквания на гражданите за неспазване на закона и неправомерно изисквани от тях удостоверения и свидетелства.Главният инспекторат ще проверява процедури в Министерството на труда и социалната политика за кандидатстване по проекти към министерството, в Агенцията по заетостта за кандидатстване по проекти в бюрата по труда, в Изпълнителната агенция по лекарствата за издаване на разрешение за търговия на дребно с лекарствени продукти в аптека, в Изпълнителната агенция по горите за сключване на договори за добив и продажба на дървесина с търговци, както и в ИА „Автомобилна администрация\" за издаване на удостоверение за регистрация за извършване на таксиметров превоз на пътници.Резултатите от проверките ще бъдат представени в доклад до премиера в срок до 30 април 2018 г.С промените в законодателството от началото на годината отпада напълно изискването към лицата с чисто съдебно минало да представят удостоверението като доказателство, а администрациите са задължени да установяват данните за съдимостта на гражданите служебно, без да се заплаща държавна такса. Мярката е част от дългосрочния приоритет на правителството за провеждане на административна реформа и подобряване на обслужването към гражданите и бизнеса, включително чрез премахване на изискването за представяне на някои от по-разпространените официални документи на хартиен носител.  ", "date": "2018.04.18", "title": "МС ще проверява институции, които изискват свидетелства и удостоверения от гражданите неправомерно"}
{"url": "http://www.cross.bg/mall-byrgas-initziativata-1572818.html", "text": "/КРОСС/ \"Книги за смет\" се завръща на 22 април 2018 г., като за първи път екологичната кампания, поощряваща четенето, ще се проведе едновременно в  5 града в страната. Тази година инициативата ще посети Бургас, София, Пловдив, Велико Търново и Стара Загора точно в Деня на Земята.Една от най-любимите и мащабни български инициативи, организирана от фондация Credo Bonum и издателство Smart Books, ще обедини гражданите на петте града в надпревара кой ще събере и рециклира най-много пластмаса. Началото по традиция е в 10:00 ч., а локациите са същите като в предишните години - до Пантеона в Бургас, Паметника на съветската армия в София, пред Общината в Пловдив, Mall Veliko Tarnovo в старопрестолния град и Mall Galleria в Стара Загора.Регламентът за участие остава без промени. Всеки желаещ може да донесе един или повече килограма пластмасови отпадъци, почистени и годни за рециклиране. За всеки килограм участниците получават талон за една хартиена или две електронни книги от онлайн книжарницата. Максималният брой талони, които може да получи всеки, е 2 бр., независимо от предаденото количество пластмаса. С тази мярка организаторите имат за цел да стимулират достъпа на по-голям брой хора до наличното количество книги. Новите заглавия ще бъдат обявени съвсем скоро.Тази година за първи път партньор на инициатива е Европейската комисия (ЕК), а нейното представителство в България е подготвило специални издания за децата, които ще участват в инициативата, както и за техните родители. Един от приоритетите на Комисията е именно опазването на околната среда от замърсяване с пластмаси. Съгласно новите планове на ЕК всички пластмасови опаковки на пазара на ЕС ще бъдат рециклируеми до 2030 г., потреблението на пластмаси за еднократна употреба ще се намали, а преднамерената употреба на пластмасови микрочастици ще бъде ограничена.Повече информация за инициативата може да следите на страницата във Fb/knigizasmet. Партньори на кампанията са Българо-американска кредитна банка, Европейската комисия в България, Екопак и Общините Бургас, Велико Търново и Пловдив, Mall Galleria Стара Загора и Mall Велико Търново, с медийното партньорство на телевизионното предаване на БНТ - \"Зелена светлина\".  ", "date": "2018.04.18", "title": "На 22 април ще се проведе \"Книги за смет\" до Пантеона в Бургас"}
{"url": "http://www.cross.bg/izdeliya-meditzinski-sredstva-1572864.html", "text": "/КРОСС/ Три нови медицински изделия се включват в списъка с помощните средства, приспособления, съоръжения и медицински изделия, за купуването на които хората с увреждания ползват целева помощ от държавата. В него ще влязат вертикализаторите за деца е увреждания, детските рингови инвалидни колички и детските инвалидни колички. Това предвиждат промени в Правилника за прилагане на Закона за интеграция на хората с увреждания, които бяха одобрени от правителството.С промените се въвежда изискването медицинските изделия по индивидуална мярка да бъдат изработвани по поръчка за конкретен пациент. По този начин ще се гарантира, че на правоимащите ще се предоставят медицински изделия, съобразени с техните индивидуални потребности.Като цяло, с новите текстове се въвежда по-ефективен контрол и намаляване на административната тежест при предоставянето на помощни средства, приспособления, съоръжения и медицински изделия.Променя се механизмът по предоставяне и изплащане на целеви помощи за купуване на медицински изделия и помощни средства. Ще се преустанови практиката да се предоставят пари на ръка на правоимащите. Променя се и начинът за предоставяне и отчитане на изделията. По този начин ще бъдат ограничени възможностите за неизползване на финансови средства от бюджета по предназначение.Хората с увреждания ще получават необходимата помощ и медицински изделия, без да се налага да посещават многократно дирекциите „Социално подпомагане\". Ще отпадне и необходимостта да предоставят отчетни документи за покупката на помощните средства.Регламентира се и по-гъвкав механизъм за отчитане и заплащане на отпуснатите целеви помощи за реално предоставените медицински изделия и помощни средства. Оптимизират се и начините за осъществяване на контрол върху разходването на финансови средства, като същите ще се изплащат на доставчиците при реално предоставени изделия на нуждаещите се.Месечните добавки за социална интеграция и целевата помощ ще се отпускат по настоящ, а не по постоянен адрес, както беше до сега. По този начин ще се създадат по-адекватни условия за достъп до подпомагане на хората с увреждания.  ", "date": "2018.04.18", "title": "Държавата ще предоставя финансова помощ за детските инвалидни колички"}
{"url": "http://www.cross.bg/stanishev-regiona-albaniya-1572862.html", "text": "/КРОСС/ „Препоръката на ЕК Албания да започне официални преговори с ЕС за присъединяване, както и подновяването на тази препоръка за Македония (след като й беше „отнета\" през последните години от мандата на Груевски) са добра новина и голям успех за страните, тъй като отразяват постигнатия от тях напредък. Това е добра новина и за България, тъй като ние сме изключително заинтересовани от стабилността и европейската интеграция на Балканите\".Това заяви лидерът на ПЕС и български евродепутат Сергей Станишев в Страсбург по повод годишните доклади на ЕК за напредъка на страните-кандидати за членство в ЕС.„Надявам се страните-членки на ЕС да одобрят това предложение възможно най-бързо. Премиерите от нашето политическо семейство категорично подкрепят този процес, защото това ще донесе по-голяма стабилност за региона. ПЕС винаги е подкрепял процеса на присъединяване на Западните балкани и ще продължим да оказваме всякаква помощ и сътрудничество, защото знаем, че пътят е труден. Следващата стъпка в тази посока ще бъде срещата на премиерите на ПЕС и премиерите и социалистическите лидери от Западните Балкани в София на 16 май, преди разширената среща на Европейския съвет\", заяви още Станишев.„Започването на преговорите обаче неминуемо минава през разрешаването на натрупаните двустранни проблеми. Посланието на ЕС към страните е ясно - научете се да правите компромиси, защото ЕС функционира именно чрез постигането им. Изключително съм доволен от факта, че именно социалистически правителства възприемат този подход. Кабинетът на Зоран Заев в Македония подписа договор за добросъседство с България след близо 10 години протакане от страна на Груевски. Преговорите по спора за името с Гърция също напредват. В Албания социалистите начело с Еди Рама твърдо отстояват европейските ценности. Сигурен съм, че докато те са начело на своите страни, ще направят всичко възможно да изпълнят критериите. Диалогът между Сърбия и Косово остава един от най-сложните и най-важни проблеми в региона, но има и редица други. Те трябва да бъдат решени преди влизането в ЕС\", посочи лидерът на ПЕС.„Присъединяването към ЕС обаче не е лотария, от която Македония и Албания са спечелили. Те тепърва ще трябва да докажат, че изпълняват всички критерии за членство и тогава и само тогава могат да бъдат приети. ЕС обаче също трябва да демонстрира по-голяма ангажираност в региона и новата стратегия на Комисията е стъпка в тази посока - повече проекти и инициативи, повече свързаност, повече инвестиции. Специални адмирации заслужават усилията на Върховния представител на ЕС по въпросите на външната политика Федерика Могерини, която демонстрира стратегически подход и ангажираност с проблемите на региона\", добави още той.„По отношение на Турция мисля, че Комисията можеше да използва по-остър и категоричен тон, както направи ЕП. Наистина, по редица въпроси имаме нужда от стратегическо партньорство, но подкопаването на демокрацията и пренебрегването на човешките права в южната ни съседка не могат да останат без последствия. ЕС е преди всичко съюз на ценности и принципи, а с това поведение Турция продължава да се отдалечава от Общността с големи крачки\", категоричен е Станишев.  ", "date": "2018.04.18", "title": "Станишев: крайно време е Албания и Македония да започнат преговори за членство в ЕС"}
{"url": "http://www.cross.bg/frantziya-yvrezhdaniya-minibysa-1572863.html", "text": "/КРОСС/ Осемнадесет души бяха ранени във Франция днес при катастрофа между два минибуса, превозващи деца с увреждания, предаде Франс прес, като се позова на спасителните служби.Пет от децата са сред пострадалите. Трима от ранените са в тежко състояние.Катастрофата станала на магистрала А25 в Северна Франция, свързваща градовете Лил и Дюнкерк. По данни на местните власти \"два минибуса са се сблъскали с два други леки автомобила\".  ", "date": "2018.04.18", "title": "18 ранени при инцидент във Франция с минибусове, превозващи деца с увреждания"}
{"url": "http://www.cross.bg/direktor-ivanova-darina-1572833.html", "text": "/КРОСС/ Дарина Иванова е новият маркетинг директор за мобилните устройства в Хуауей Технолоджис България. Тя ще отговаря за маркетинговата стратегия на компанията и ще управлява отношенията с бизнес партньори на българския и македонския пазар, встъпвайки в новата позиция от април месец.Дарина Иванова има повече от 17 години опит в рекламната и маркетинг индустрия. Голяма част от професионалната й кариера протича в рекламна агенция Publicis, част от най-голямата комуникационна група Publicis Groupe (сега Publicis One България), където прекарва 13 години на различни позиции, последните от които са директор „Нов бизнес и стратегическо планиране\",  заместник управляващ директор на агенцията и член на управителния съвет. От 2016 година работи като маркетинг директор в DizzyRiders.bg - стартъп и онлайн медия за автомобилната общност у нас. Тя придобива професионалния си опит, управлявайки стратегическото планиране, рекламна комуникация и развитие на брандове като Vivacom, Renault-Nissan Bulgaria, Банка ДСК, Heineken, Nestle, L'Oreal, Технополис и др.\"Сферата на мобилните технологии е бързоразвиваща се и динамична индустрия, в която крайният потребител задава посоката на развитие. За мен е предизвикателство и чест да поема тази позиция, за да може да продължим, заедно с целия екип в компанията, да затвърждаваме водещата позиция на Хуауей на българския пазар и да отговаряме по най-добрия възможен начин на интересите и очакванията на българските потребители на мобилни устройства.\" - коментира Дарина Иванова. ", "date": "2018.04.18", "title": "Дарина Иванова е новият маркетинг директор за мобилните устройства в Хуауей Технолоджис България"}
{"url": "http://www.cross.bg/erdogan-izbori-predsrochni-1572865.html", "text": "/КРОСС/ Турският президент Реджеп Ердоган обяви, че на 24 юни ще се проведат предсрочни парламентарни и президентски избори, информира \"Дейли сабах\".Според Ердоган Турция трябва да елиминира несигурността, подчертавайки, че страната се управлява със \"стара система\".На пресконференция в Анкара той подчерта, че последното развитие в Турция, антитерористичните операции в Ирак и Сирия и кризата със съседните държави са принудили страната да преодолее несигурността.Ердоган уточни, че е необходимо незабавно да се премине към президентска система.Според експерти изборите са изключително важни, защото ще предоставят на победителите нови правомощия, одобрени с референдума за конституционни промени, който се проведе през миналата година.Ердоган обяви решението след среща с председателя на Партия на националистическото действие Девлет Бахчели в президенството.Вчера Бахчели призова за предсрочни избори през август. Той изненада политическите наблюдатели, след като призова правителството да не чака до 3 ноември 2019 г., когато по график трябваше да се проведат президентски и парламентарни избори.Изборите ще трансформират политическата система на най-голямата икономика в региона към централизиране властта на държавния глава.Управляващата Партия на справедливостта и развитието никога не е свиквала предсрочни избори. Партията е на власт от близо 16 г.  ", "date": "2018.04.18", "title": "Ердоган обяви предсрочни парламентарни и президентски избори на 24 юни"}
{"url": "http://www.cross.bg/zlatev-goriva-gorivata-1572853.html", "text": "/КРОСС/ Засега не се очаква повишаване на цените на горивата през летния сезон. Това заяви Валентин Златев, председател на Българската петролна и газова асоциация. Той ще продължи да настоява да бъде приет закон за търговията с горива, който да наложи по-строг контрол в сектора.Валентин Златев не очаква поскъпване на горивата в близките месеци: „При цените, които има на международните пазари на петрола, има тенденция към леко покачване, но не мисля, че тя ще бъде значителна\", посочи Златев.Въпреки недоволството на земеделските производители от проектозакона за търговия с горива, Златев е убеден, че той е и в тяхна полза.„Настояваме да има един закон, който да регулира пазара на горива, а не 14, както е сега, като едните закони казват едно нещо, другите казват точно обратното. Ще настояваме да има обществен орган, който да следи за изпълнението на закона\", допълни той.Валентин Златев е убеден, че търсенето на течни горива няма да спре в бъдеще, защото все още липсват алтернативи на горивата в авиацията, водния е тежкотоварния транспорт.", "date": "2018.04.18", "title": "Не се очаква повишаване на цените на горивата през летния сезон"}
{"url": "http://www.cross.bg/blok-zhena-vuzrastna-1572855.html", "text": "/КРОСС/ Възрастна жена почина, след като падна от жилищен блок в пловдивския квартал „Кючук Париж\", съобщиха от полицията.Сигнал за инцидента е подаден около 13:00 ч.На място е установена смъртта на 65-годишната жена, която е живеела в същия блок.Няма данни за насилие.Районът е отцепен от органите на реда. ", "date": "2018.04.18", "title": "Възрастна жена почина след падане от блок в Пловдив"}
{"url": "http://www.cross.bg/bili-diamantite-protoplaneta-1572856.html", "text": "/КРОСС/ Група изследователи от Федералното политехническо училище в Лозана, Швейцария, при изследване на метеорит са намерили диамантени зърна, за които предполагат, че са били формирани на друга планета, пише Nature Communications.Метеоритът е паднал през 2008 година в Судан. Части от метеорита, наречен 2008 TC3, били намерени в Нубийската пустиня. Метеоритът е от рядката група на урейлитите и съдържа голямо количество въглеводороди под формата на графит и диаманти.Според изследователите диамантите са се формирали на протопланета, възникнала заедно със Слънчевата система, която после се е разрушила.Учените смятат, че диамантите са се образували не при допира на астероида със земната атмосфера, а по-рано, на въпросната протопланета. Според тях планетата е била по-голяма от Меркурий, но по-малка от Марс, а диамантите са се образували при налягане от 20 гигапаскала.Теоретичните модели допускат възникването на протопланети, появили се заедно със Слънчевата система, но досега доказателства за това не са били намерени, пише още Nature Communications. ", "date": "2018.04.18", "title": "Намериха извънземни диаманти в метеорит"}
{"url": "http://www.cross.bg/drob-beliya-lechenie-1572858.html", "text": "/КРОСС/ В София се проведе първия семинар от Академия за журналисти „Рак на белия дроб - иновации в диагностиката и лечението*'. Организатор е Астра Зенека България, като гост-лектор на първото събитие бе медицинският онколог в СБАЛОЗ „Д-р Марко Марков*\" - Варна доц. д-р Димитър Калев.„Медицината навлиза в нова ера, в която научните решения на фармацията и технологиите се ориентират към индивидуалния подход в терапията на всеки един пациент. Медицината на бъдещето ще е с фокус върху прецизирания подход, гарантиращ терапевтичен отговор\", каза Зоя Паунова, изпълнителен директор на Астра Зенека България, при откриването на семинара.Над 70% от пациентите с рак на белия дроб в България се диагностицират в трети и четвърти стадий на заболяването, като прогнозата за 5-годишна преживяемост при тях е под 5%.Ракът на белия дроб засяга над 1,8 млн. души в световен мащаб. Данните сочат, че от всички онкологични заболявания ракът на белия дроб е най-често срещаната причина за смърт при мъжете и втората при жените. В България ракът на белия дроб е най-честото злокачествено заболяване при мъжете и петото по честота при жените. През 2016 г. със заболяването са диагностицирани над 4000 българи. Годишно в Европа 270 000 от диагностицираните със заболяването загиват.Най-честите рискови фактори за рак на бял дроб са активното или пасивното тютюнопушене, хронична обструктивна белодробна болест, замърсяване на въздуха, някои химикали и видове радиация, фамилно предразположение към белодробен рак.Приблизително 25% от всички случаи на рак на белия дроб по света се откриват при хора, които са били непушачи през целия си живот.Обикновено в ранните стадии ракът на белия дроб не дава забележими симптоми, поради което се диагностицира твърде късно, за да бъде излекуван. Понякога се открива случайно при рентгенова снимка напр. по повод на бронхопневмония. Данните сочат, че 25% от пациентите с рак на белия дроб нямат симптоми.„Вероятността човек да развие белодробен рак в рамките на живота си е около 1 на 14 при мъжете и 1 на 17 при жените. Поради късното дигнастициране 40 на сто от заболелите умират още в рамките на една година. При известна част от пациентите се установяват генетични мутации, които дават възможност да се приложи персонализираното лечение. То дава надежда за по-дълъг и качествен живот\", отбеляза доц. Димитър Калев.Той припомни, че генетичните изследвания са важна част от диагностичния процес, защото чрез тях могат да се идентифицират точните пациенти, при които персонализираната терапия би била приложима и ефективна. Генетичните тестове показват дати туморът има характеристики, които го правят податлив на лечение. Тези характеристики (биомаркери) могат да бъдат открити в кръвта, телесните течности или тъканите и да позволят идентифицирането на специфични подтипове на заболяването. След като генетичният профил на тумора бъде определен, се създава възможност за назначаването на по-ефективно и подходящо за конкретния пациент лечение.Д-р Калев отбеляза, че за внесените у нас лекарства, изискващи биомаркер, има осигурено финансиране, но то не е от здравната каса.Д-р Жасмина Коева-Балабанова, председател на Българския алианс за прецизирана и персонализирана медицина уточни, че води сериозна битка предиктивните маркери да бъдат финансирани не от компанията - производител, а - дали ще бъде от НЗОК или от специален фонд, тъй като това е изключително важно за пациентите. „Важно е да се определи критерии на кого и кога се прави това изследване, дали то е достатъчно информативно да се предприеме лечение на съответния пациент. Дори миналата година направихме дискусионен форум с ангажираните по проблема, на който НЗОК изрази готовност да се създаде работна група, която да определи критериите, по които да бъдат реимбурсирани биомаркерите, както и такива, на които трябва да отговарят лабораториите, извършващи тези изследвания. За съжаление идеята стигна до задънена улица, но ние не сме се отказали\", обясни тя.„Липсата на финансиране за предиктивните биомаркери води не само до отсъствието на недостатъчно информираност, но тя деструктира целия алгоритъм и своевременност на изследването на биомаркерите и, респективно, на назначаването на лекарство. Защото различните фирми работят с различни лаборатории, а те са различно отдалечени от центровете за лечение. В много от провинциалните онкологични центрове се избързва с изписването на конвенцонално лечение, химиотерапия и с месеци се чака идването на биомаркерите и вземането на решение за таргетна имунотерапия. Това е големият терапевтичен проблем в момента\", посочи още д-р Калев.Д-р Калев коментира данни от 2015 година, валидни както за България, така и за Европа, относно по-високия риск от заболяване на белите дробове на младите жени. По думите му факторите биха могли да са твърде различни, сред които попадат стресът, средата и възможността на организма да се бори срещу заболяванията.Д-р Жасмина Коева-Балабанова, председател на Българския алианс за прецизирана и персонализирана медицина (БАППМ), представи темите и гост-лекторите на предстоящата на 22 и 23 април в София конференция на тема: „Рак на белия дроб -ранна диагноза и доказателства за скрининг.  ", "date": "2018.04.18", "title": "Около 25% от пациентите с рак на белия дроб се диагностицират в напреднал стадий"}
{"url": "http://www.cross.bg/progress-banka-saiita-1572861.html", "text": "/КРОСС/   Конкурсът се провежда за седма поредна година и отличава най-добрите уебсайтове, създадени със система за управление на съдържанието на Progress - Progress Sitefinity, а победителите се избират с публично гласуване като наградата отива при номинацията с най-много гласове.Банка ДСК мотивира партньорството си с технологичната компания Progress с необходимостта от система за управление на съдържанието (CMS), отговаряща на всички изисквания и очаквания на банката - гъвкавост, аналитичност, персонализация и администрация, както и на изискванията за сигурност и защита. Бонус за финансовата институция е и фактът, че платформата предлага свои собствени инструменти за анализ на връзката между потребителя и сайта, което позволява създаването на уникална функционалност, съобразно интересите на потребителите, анализ на данните и надграждане на съществуващите функционалности на сайта.„\", каза Марк Армстронг, вицепрезидент и управляващ директор за Европа, Близкия изток и Африка и Азиатско-Тихоокеанския регион и Япония в Progress.„\", заяви Юрий Генов, изпълнителен директор на Банка ДСК и ръководител на направление „ИТ и операции\".\", коментира и Крис Поповски, изпълнителен директор на Студио Х Дигитал. Тази година 51 уебсайта, създадени на базата на системата Progress Sitefinity, бяха номинирани в 17 категории: потребителски стоки и услуги, държавен сектор, автомобилен и транспортен сектор, здравеопазване, производство, образование, недвижими имоти и строителство, услуги, технологии, туризъм, хранителна индустрия, асоциации, неправителствени организации, мултисайт и графичен дизайн.Изборът на победителите в конкурса се извършва на два етапа. Първо вътрешно жури на Progress избира трите най-добри сайта във всяка категория по технически показатели. След определяне на финалисти, на втория етап се обявява публично гласуване чрез имейл и чрез социалните медии, а получилите най-много гласове, в отделните категории, са и големите победителите на финалното гласуване.Повече информация за конкурса и пълен списък на победителите можете да намерите на страницата на конкурса Website of The Year Awards   ", "date": "2018.04.18", "title": "Банка ДСК спечели наградата за най-добър уебсайт на годината в международния конкурс PROGRESS SITEFINITY 2017 "}
{"url": "http://www.cross.bg/yvrezhdaniya-parlamenta-ninova-1572860.html", "text": "/КРОСС/ „Пред парламента са представителите на хората с увреждания, които искат среща с депутатите от „БСП за България\". Ръководството, в лицето на партия ГЕРБ, към което се обърнахме изрично, не ги допуска в парламента, защото са облечени във фланелки, на които пише „Системата ни убива\". Това, на което сме свидетели, е абсурд\". Това заяви председателят на БСП Корнелия Нинова пред журналисти в парламента. \"За нас това е тежко погазване на демократични принципи и свободата на словото\", категорична е Нинова. По нейните думи равностойни и равноправни български граждани не могат да влязат в българския парламент, само защото си позволяват да протестират срещу система, която в момента е ГЕРБ.„Управляващите се позовават на някакви измислени текстове във вътрешните правила и дискриминират не кого да е, а хората с увреждания. Те стоят навън повече от половин час и не могат да влязат в, би трябвало, най-достъпната сграда - на Народното събрание\", подчерта председателят на БСП. Нинова допълни, че протестиращите са искали тази среща, за да обсъдят предложения за законодателни промени, които касаят хората с увреждания. Тя уточни, че ръководството на ГЕРБ се позовава на правилника за вътрешния ред, в който пише: „продажбата и разпространението на информационни материали е забранено в сградата на парламента\". „Тези фланелки, които те носят, не могат да бъдат съблечени, за да влязат в сградата.\"- коментира лидерът на БСП.Корнелия Нинова и народните представители от „БСП за България\" излязоха навън, за да се срещнат и поговорят с протестиращите. От своя страна, те благодариха на народните представители от левицата за вниманието и подчертаха, че те единствено са се отзовали на поканата, която е била изпратена но всички партии. „Парламентът е затворен за хората, които искат промяна\", коментираха протестиращите.Депутатите от левицата обещаха да се запознаят с предложенията и да организират втора среща, за да ги обсъдят. Според тях има ирония в думите на Цветанов по време на откриването на сезона днес, който се похвали колко много хора са посетили парламента. „А точно днес- да затвори вратите пред хора с увреждания\", възмутиха се те. От БСП са категорични, че най-малкото, което трябва да направи Емил Христов, който замества Цвета Караянчева в момента, е да си подаде оставката.  ", "date": "2018.04.18", "title": "Нинова: По-голям абсурд от това да не пускат хора с увреждания в НС, не съм чувала"}
{"url": "http://www.cross.bg/lazarov-maritza-leva-1572852.html", "text": "/КРОСС/ Софийска градска прокуратура - СГП внесе в Специализиран наказателен съд - СпНС обвинителен акт срещу Лазар Лазаров - бивш председател на Управителния съвет на Агенция \"Пътна инфраструктура\" за умишлена безстопанственост в особено големи размери, представляваща особено тежък случай.Лазаров е обвинен, че в периода от 7 август 2014 година до 30 юни 2015 година в качеството си на председател на УС на Агенция \"Пътна инфраструктура\", умишлено не положил достатъчно грижи за ръководенето и управлението на повереното му имущество във връзка със строително-монтажни работи по лот 1, АМ \"Марица\" и от това са последвали значителни щети на АПИ в общ размер на 41 630 050, 80 лева.Въпреки задълженията си, като председател на АПИ той не е организирал по най-добрия начин дейността на подчинените си, изразяващо се в това, че преди да открие със свое решение процедура за възлагане на обществена поръчка за допълнителни СМР на лот 1 на АМ \"Марица\" той:- не възложил на екипа за управление на проект Лот 1, АМ \"Марица\", да извърши проверка дали предвидените строително-монтажни работи не са били включени в предмета на първоначалния договора за строителството на лот 1 на АМ Марица;- не поискал от дирекцията, отговорна за подготовката на поръчката, да обоснове необходимостта от различните видове СМР, предмет на обществената поръчка;- не поискал от дирекцията, отговорна за подготовката на поръчката, да представи разчети как е формирана прогнозната стойност на обществената поръчка от 42 987 400 лева без ДДС;Въпреки тези съществени пропуски, той сключил договор между АПИ и фирма- изпълнител за допълнителни СМР на лот 1 на АМ Марица на стойност 51 343 630, 80 лева с ДДС и наредил изплащането на сумата изцяло.Ако бъде признат за виновен, Лазар Лазаров може да получи наказание в размер лишаване от свобода от три до дванадесет години, като съдът може да постанови и лишаване от право да се заема определена обществена или държавна длъжност и да се упражнява определена професия или дейностСпрямо Лазаров е взета мярка за неотклонение \"Подписка\".  ", "date": "2018.04.18", "title": "Обвиняват бившия шеф на АПИ за умишлена безстопанственост за 42 млн. лева"}
{"url": "http://www.cross.bg/chivas-regal-barmani-1572859.html", "text": "/КРОСС/ Финалното състезание между бармани от цяла България в първия по рода си конкурс в България „Chivas Masters\", се проведе на 17 април в клуб „Bedroom\" в София. За победител беше отличен Герман Гочев от град Варна, който демонстрира най-високи професионални умения,  креативност и харизма. Тази година в основата на конкурса е поставена темата за барманската общност, а участниците бяха предизвикани да създадат питие за Chivas, което да е вдъхновено от тънкостите на занаята и ежедневните предизвикателства зад бара. Победителят получи правото да участва в световния финал на състезанието в Лондон през юли месец. Там той ще се изправи срещу най-добрите бармани в света в битка за титлата „Chivas Grand Master\" и за голямата награда - посещение на световното събиране на коктейл общността в Ню Орлиънс „Tales of the Cocktail 2018\".По време на българския конкурс, всеки участник изпрати видео, в което приготвя свой уникален коктейл и споделя какво го е вдъхновило да създаде своята напитка и каква е неговата лична мотивация да върши работата си с желание и креативност. Избрани бяха 10 финалисти -  професионални бармани от София, Пловдив, Варна, Бургас, Велико Търново и Русе. На финала на конкурса вчера всеки барман разполагаше с няколко минути, за да забърка 2 дози от коктейла си и да презентира пред журито и гостите своята напитка. Специален гост на събитието и жури в конкурса бе глобалният посланик на Chivas Regal - Макс Уорнър, носител на награда Spirited за най-добър международен бранд посланик. Той коментира: \"В Chivas Regal вярваме, че щедростта и успехът вървят ръка за ръка. Вяра, вдъхновена от основалите - братя Джеймс и Джон Чивас, които споделяха успеха си с местната общност, когато бизнесът им преуспяваше. Това са ценностите, които са оказали влияние върху Chivas Masters още от самото начало.\"„Chivas Masters\" е международна платформа за бармани, организирана от първото луксозно уиски в света - Chivas Regal. Провежда се за пета година на глобално ниво и за първа година у нас, отличавайки барманите, които споделят основните ценности на своята общност, сътрудничеството и щедростта на Chivas Regal.Състезанието е посветено на героите на нощта - барманите, които имат силата да превърнат всяко обикновено излизане в неповторима вечер. Провежда се в 24 страни от шест континента и предлага уникалната възможност на барманите да развият своите умения в среда на съвместна работа, учейки се от колеги и професионалисти от цял свят. Победителите от всички 24 страни ще продължат към международния финал, за да представят своя пазар и да се състезават за най-желаната титла - глобален шампион на „Chivas Masters 2018\".Тазгодишният голям финал ще се проведе в Обединеното кралство - както в столицата Лондон, така и в дестилерията Strathisla в Speyside, духовния дом на Chivas Regal. По време на поредица от магистърски курсове и интензивни индивидуални и екипни предизвикателства, уменията и творчеството на барманите ще бъдат тествани в сътрудничество с техни колеги-финалисти, за да постигнат споделен успех.  ", "date": "2018.04.18", "title": "За първа година в България се проведе глобалният конкурс Chivas Masters"}
{"url": "http://www.cross.bg/trump-chen-yn-sreshtata-1572854.html", "text": "/КРОСС/ Американският президент Доналд Тръмп заяви, че директорът на ЦРУ Майк Помпео, номиниран от него за държавен секретар,  миналата седмица, предава Ройтерс.\"Майк Помпео се срещна с Ким Чен-ун в Северна Корея миналата седмица. Срещата премина много гладко и бяха изградени добри отношения. Сега се подготвят подробностите за срещата на върха. Денуклеаризацията ще бъде голямо нещо за света, но и за Северна Корея!\", заяви президентът на САЩ в Туитър.Вчера Тръмп каза, че Съединените щати и Северна Корея водят преговори на \"извънредно високо ниво\".Очаква се срещата на върха между американския президент и севернокорейския лидер да се проведе до началото на юни. Според Тръмп се обсъждат пет места за нея.  ", "date": "2018.04.18", "title": "Тръмп потвърди за срещата между Помпео и Ким Чен-ун"}
{"url": "http://www.cross.bg/razvitie-sutrydnichestvo-banki-1572839.html", "text": "/КРОСС/ С подписването на Меморандум за сътрудничество между шест национални и многостранни  банки завърши първият международен форум на Българската банка за развитие, който се проведе вчера в София. Представители на Българската, Хърватската, Унгарската,  Македонската банки за развитие, Черноморската банка за търговия и развитие и Международната инвестиционна банка подписаха документ,  който може да направи възможно реализирането на големи проекти без натрупване на дълг от отделни правителства и чрез мобилизирането на ресурси от различни източници.Създаването в София на център за развитие на съвместни проекти за региона, чрез който страните да обменят информация и да развиват уменията си в подготовката и изпълнението на проекти, е една от следващите стъпки в сътрудничеството между финансовите институции и правителствата от региона. Това беше едно от предложенията на ББР към европейските финансови институции и банките за развитие, гостуващи на форума. С експертна и консултантска помощ центърът може да се превърне в регионална агенция за сътрудничество в областта на инфраструктурата, която да предлага реализация на конкретни проекти.„Лозунгът на българското председателство „Съединението прави силата\" може да бъде  реализиран именно чрез този подход: създаването на устойчиви структури, мрежи за сътрудничество и синергия на средствата\", каза главният изпълнителен директор на ББР Стоян  Мавродиев при подписването на документа. „Като дадем възможност за устойчиво развитие на инфраструктурата, ще осигурим дългосрочен принос за икономическия растеж и ще подобрим качеството на живот на хората в нашите държави. За да се справим с това предизвикателство,  ще разчитаме  и на правителствата, и на европейските финансови инструменти, и на партньорството между националните и международните банки за развитие. За да се постигне ефективност, трябва да обединим усилията си\", каза още Мавродиев.Меморандумът за сътрудничество между шестте финансови институции е отворен за присъединяване на други национални и международни банки за развитие и е основа за  мобилизиране на външно финансиране и частни инвестиции, обмен и популяризиране на най-добрите практики за финансиране на инфраструктурата и подобряване на търговията.  ", "date": "2018.04.18", "title": "Национални и международни банки подписаха Меморандум за сътрудничество на ББР Форума „Инфраструктура за растеж“"}
{"url": "http://www.cross.bg/yvrezhdaniya-pravata-konventziyata-1572840.html", "text": "/КРОСС/ Символично погребение на Конвенцията на ООН за правата на човека извършиха стотици хора с увреждания пред сградата на Министерския съвет в центъра на столицата.Седмица след националния протест на хора с увреждания, майки на инвалиди отново излязоха пред Министерския съвет, за да поискат достоен живот и диалог с властимащите. Закон за личната помощ и възможност за асистент е основното искане на стотиците недоволни, които извършиха символично погребение на Конвенцията на ООН за правата на хората с увреждания, починала днес \"след дълго и мъчително боледуване от зловещото бездействие на българското правителство.\"„Бойко, и преди и след 18 сме важни, колкото магистралите\", се чете на един от транспарантите. До 18-годишна възраст детето с увреждане получава 930 лева месечно от държавата, а след навършване на пълнолетие тези помощи се намаляват шест пъти.Недоволните в продължение на половин час от мегафон и с музикален съпровод викаха премиера Бойко Борисов да ги удостои с присъствието си.Протестът ще прерасне в шествие до Националния дворец на културата, където участниците в проявата ще пуснат във въздуха стотици черни балони.  ", "date": "2018.04.18", "title": "Протестиращи погребаха символично Конвенцията на ООН за правата на човека"}
{"url": "http://www.cross.bg/evro-raznoski-obezshtetenie-1572846.html", "text": "/КРОСС/ Министерският съвет ще изплати общо 927 400 лв. обезщетения в изпълнение на пет решения на ЕСПЧ. Казусът по делото „Ченгелян и други срещу България\" е свързан с невъзможността на жалбоподателите да влязат във владение на реституирана сграда в Пловдив, обявена за паметник на културата. Присъденото от ЕСПЧ обезщетение за имуществени вреди е в размер на 462 000 евро и 675 евро за разноски по делото.За лоши хигиенни условия в затворническото общежитие в Кремиковци ЕСПЧ е присъдил обезщетение за претърпени неимуществени вреди от 3000 евро и 767 евро за разноски по делото „Христосков срещу България\".ЕСПЧ е приел, че по случай с жалбата на бивш полицейски служител („Йончев срещу България\") властите не са изпълнили задължение да осигурят ефективна и предвидима процедура, в която той да получи пълна информация за психологическите му оценки. Присъдено му е обезщетение от 3930 евро за неимуществени вреди и за разноски.По жалбата на родители на три деца, иракски граждани, за лоши условия в мястото на задържането им след незаконен опит за преминаване на границата, ЕСПЧ посочва, че към момента на задържането България не е била поставена пред екстремни затруднения в справянето с имиграционната вълна. С този аргумент съдът присъжда обезщетение за неимуществени вреди в размер на 600 евро за всеки от тримата непълнолетни и общо 1000 евро за разноски по делото „С. Ф. срещу България\".По делото „Фъртунова срещу България\", образувано заради невъзможност за обжалване към онзи момент на наложена по Закона за движение по пътищата глоба в размер на 30 лв., ЕСПЧ не присъжда обезщетение, а само изплащане на 1000 евро разноски по делото. Необжалваемият минимум на санкциите е отменен от Конституционния съд през 2012 г.Правителството ще приключи с приятелско споразумение дело пред Европейския съд по правата на човека, образувано по жалбата на Петя Пиличева срещу България. То е заради нарушени права на справедлив съдебен процес и на ефективни правни средства за защита. Причината е неизпълнение от страна на НОИ на съдебно решение, с което институтът е бил осъден да заплати на жалбоподателката обезщетение за претърпени имуществени вреди и за разноски по съответното дело. НОИ заплатил само дължимата сума за обезщетение и въпреки издадения изпълнителен иск, Петя Пиличева не успяла да получи дължимата й сума за разноски. Правителството признава извършеното нарушение и приема да изплати предложените от ЕСПЧ 600 евро за претърпени вреди и направени разходи и разноски, с което се слага край на делото. ", "date": "2018.04.18", "title": "Плащаме близо милион лева за обезщетения по дела в Съда в Страсбург"}
{"url": "http://www.cross.bg/pisateli-bulgarskite-radev-1572841.html", "text": "/КРОСС/ Президентът Румен Радев прие отправената от Съюза на българските писатели покана да бъде патрон на отбелязването на 105-годишнината на творческата организация. Днес държавният глава се срещна на „Дондуков\" 2 с представители на ръководството на сдружението, създадено през 1913 г. с почетен председател Иван Вазов.Основното събитие в програмата ще се състои през октомври, когато се предвижда тържествена вечер, на която да бъдат събрани писатели от страната, техни колеги зад граница, представители на институции. Поканата за патронаж отправи председателят на съюза Боян Ангелов, който заедно с Иван Гранитски и Димитър Христов - членове на Управителния съвет, участва в срещата. Писателите запознаха президента Радев с дейността и проектите на творческото сдружение. В съюза членуват над 800 писатели, включително 70 български писатели, които живеят постоянно в чужбина, но продължават да създават и да издават произведения на български език.Готови сме да подкрепим всяко родолюбиво дело на президента и каузата ви за национално помирение и единение, заявиха писателите. Румен Радев прие предложението при своите срещи с българските общности зад граница да предоставя книги, осигурени от Съюза на българските писатели.Хората на духа и перото трябва да дават посока в обществото ни особено във време на морален и ценностен разпад, заяви на срещата държавният глава. Президентът посочи, че в епохата на дигитализацията литературата предава на младото поколение морални ценности и изгражда национална идентичност.  ", "date": "2018.04.18", "title": "Президентът ще бъде патрон на 105-ата годишнина от основаването на Съюза на българските писатели"}
{"url": "http://www.cross.bg/evrofytbol-purvenstvo-nikolaii-1572842.html", "text": "/КРОСС/ Мачът Марсилия - Лайпциг се оказва печеливш за Николай ЧоновНа 17 юни 2018 г. Николай Чонов от Русе ще сбъдне една своя мечта - да гледа мач от Световното първенство в Русия. Късметът му се усмихва преди седмица, докато гледа мача между Марсилия и Лайпциг. Решава да заложи за Краен изход на първото полувреме с 30 лева. Така в 21:30 ч. в пункта на „Еврофутбол\" на ул. „Плиска\" в Русе получава най-голямата си награда досега - да замине на Световното първенство в Русия.„Мечтите могат да се превърнат в реалност, стига да вярваш и да играеш. Чувствам се голям късметлия!\", казва Николай. Той иска да сподели с приятелката си този силно емоционален момент и ще заминат заедно да гледат мача между Германия и Мексико на 17 юни в Москва. „Въпреки, че харесвам английския футбол, смятам, че Германия е с най-големи шансове да стигне до финала на Световното първенство. Затова и толкова се радвам, че ще мога да видя едни от най-добрите играчи на живо\", коментира русенецът.Николай няма любим български отбор, но обича да гледа красив футбол. Най-голямо удоволствие му доставят мачове от английското, немското и испанското първенство.„Играя често, почти всеки ден, но само на мачове, които мога да гледам по телевизията. Затова и слизам в пункта, който се намира до нас. А букмейкърите - Милен и Милена Петкови са коректни, обстановката е много приятна, намирам разбиране и дори помощ от тяхна страна при залозите. Всички хора, които се събираме в пункта, имаме сходни интереси, обсъждаме си мачовете, дори понякога спорим. Мога да гледам срещите на живо и да правя прогнозите си на момента\", казва Николай.На всички играчи на „Еврофутбол\" пожелава късмет и да не спират да вярват в късмета си.От 30 март до 30 април 2018 г. всеки участник в „Еврофутбол\", заложил над 25 лева за „Футбол и други спортове\", може да бъде на Николай, и да спечели екскурзия за двама до Русия с включени билети за два мача от Световното първенство по футбол! Срещите са Германия - Мексико и Нигерия - Аржентина.Ще бъдат раздадени 14 двойни туристически пакета за пътуване до Москва и Санкт Петербург, като „Еврофутбол\" ще осигури също и самолетните билети, хотелските нощувки, трансферите, туристическите застраховки и визите за Русия.Ако талонът е печеливш, системата на „Еврофутбол\" в букмейкърския пункт ще издаде отделна квитанция с баркод и надпис: „Подарък. Печелите екскурзия за двама на Световното първенство в Русия\". Късметлиите ще получат своите награди, като представят тази квитанция в централния офис на „Еврофутбол\" в София.  ", "date": "2018.04.18", "title": "Участник от Русе също заминава на Световното в Русия с „Еврофутбол“"}
{"url": "http://www.cross.bg/yanyari-pyblichnite-rabotna-1572843.html", "text": "/КРОСС/ Министерският съвет одобри средносрочната бюджетна прогноза за периода 2019-2021 година. Тя предвижда увеличаване на размера на минималната работна заплата от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 година.С документа се залагат средносрочните цели на фискалната политика, обвързани със заложените в Закона за публичните финанси правила, ограничения и основни принципи за управление на публичните финанси, като се определят и таваните на разходите по отделни първостепенни разпоредители с бюджет и на бюджетните взаимоотношения за следващите три години. ", "date": "2018.04.18", "title": "Кабинетът предлага минимална работна заплата от 560 лв. от догодина"}
{"url": "http://www.cross.bg/zayavleniya-agentziya-vpisvaniyata-1572848.html", "text": "/КРОСС/ Ръководството на Агенция по вписванията предприема спешни мерки за преодоляване на забавата при обработката на заявленията, подадени в Търговския регистър и регистър на юридическите лица с нестопанска цел. За целта част от екипа на институцията ще работи в съботни дни, за да въвежда подадените вече заявления. Полагането на извънреден труд е съобразено с нормативните разпоредби.В периода 1 януари - 31 март 2018 г. в Агенция по вписванията са подадени над 200 000 заявления от дружества, които не са упражнявали дейност през изминалата година. Вследствие на това се стигна до генериране на забава в регистъра и невъзможност да се обработят подадените заявления в законовите срокове.Забавянето в обработката на приетите заявления се случи след промени в Закона за счетоводството, влезли в сила от 1 януари 2018 г., които не бяха съгласувани предварително с Агенция по вписванията. Промените задължиха фирмите, които не са осъществили дейност през предходната година, да декларират това обстоятелство със заявления към агенцията. Заедно с тази промяна следваше да бъде приет и образец на заявление за деклариране на липса на дейност, но такъв не беше приет.Така, системата на Търговския регистър и регистър на юридическите лица с нестопанска цел автоматично разпределя за разглеждане заявленията по реда на постъпването им, независимо дали е подадено заявление за: първоначална регистрация, за пререгистрация на ЮЛНЦ, за промяна в обстоятелствата или заявление за липса на дейност през предходната година. ", "date": "2018.04.18", "title": "Агенция по вписванията предприема спешни мерки срещу забавянето при обработката на заявления"}
{"url": "http://www.cross.bg/chasa-skorost-kilometur-1572849.html", "text": "/КРОСС/ Близо 1600 нарушения на скоростта са установени при операцията \"24 часа скорост\" на \"Пътна полиция\" до 11 часа. В 35 от случаите става дума за движение с превишена скорост в населени места, уточниха от МВР.Общо 202 точки за контрол в цялата страна е имало до момента. Операцията започна в 6 часа тази сутрин и ще продължи до утре.Акцията е част от европейска инициатива. Тя ще бъде последвана от друга операция на МВР и ДАИ за контрол на автобусния транспорт.В Бургас 61 шофьори бяха засечени с превишена скорост на 5-ия километър в посока квартал „Ветрен\". Нарушителите бяха установени само за 3 часа тази сутрин. В Бургас 5 екипа на „Пътната полиция\" ще следят през целия ден дали се спазват ограниченията на територията на града.В района на 5-тия километър по пътя за бургаския квартал „Ветрен\" ограничението за движение със скорост до 50 км в час масово не се спазва.Повечето шофьори не знаят, че до 5-ия километър след изхода на Бургас колите трябва да се движат с 50 км в час. ", "date": "2018.04.18", "title": "1600 нарушения са установени едва за пет часа при акцията „24 часа скорост\""}
{"url": "http://www.cross.bg/sanktzii-novi-rysiya-1572850.html", "text": "/КРОСС/ Съединените щати са уведомили Русия чрез посолството й във Вашингтон, че засега няма да въвеждат нови санкции срещу нея, предаде ТАСС, цитирайки източник от руското външно министерство.В неделя постоянната представителка на САЩ в ООН Ники Хейли каза в интервю по телевизия Си Би Ес, че предстои влизането в сила на нови санкции спрямо Русия заради подкрепата й за Сирия и че те ще бъдат обявени още в понеделник.Санкции обаче не бяха обявени. Шефът на Националния икономически съвет при президента Доналд Тръмп, Лорънс Кадлоу, поясни снощи пред журналисти от вестник \"Ню Йорк таймс\", че Хейли не е била своевременно информирана, че американската администрация е променила позицията си за въвеждането на нови санкции срещу Русия.  ", "date": "2018.04.18", "title": "САЩ няма да въвежда нови санкции срещу Русия засега"}
{"url": "http://www.cross.bg/instalatziya-sgradna-klientite-1572831.html", "text": "/КРОСС/ EVN Топлофикация предлага нова услуга за своите клиенти в Пловдив: преустройство на вертикална сградна инсталация в нова от хоризонтален тип. През април 2018 г. дружеството ще изпрати до своите клиенти информация за ползите от хоризонталния тип инсталация в сградата.При вертикалните отоплителни инсталации тръбите преминават от избите до последния етаж през всички етажи и стаи, разположени една под друга. Това са предимно многофамилни жилищни сгради, строени до 1990 г.При хоризонталните отоплителни инсталации има само един вертикален щранг, който минава през обща част на всеки етаж (например може да бъде в сервизно помещение или стълбищна площадка). От този щранг излизат индивидуални разклонения към всеки апартамент. На входа на апартамента се монтира уред за индивидуално измерване на топлинната енергия (индивидуален топломер).Какви предимства дава хоризонталната отоплителна инсталация на клиентите? o\tотпадат вертикални тръби през апартаментитеo\tиндивидуално потреблениеo\tотчитане на консумацията чрез един уред (индивидуален топломер), който се монтира до входа на жилищетоo\tбез влизане в имотите за отчитанеo\tбез индивидуални разпределителни устройства (ИРУ) по радиаторите в апартаментаo\tелиминира се възможността за кражби на топлинна енергияo\tнамаляване на разходите за енергия за сградна инсталация до незначителниEVN Топлофикация реконструира вертикална сградна инста¬лация в хоризонтална в 7-етажна сграда в гр. Пловдив през 2015 г. С това средният разход за енергия за сградна инстала¬ция се намали с внушителните 87% - сега клиентите в сгра¬дата заплащат средно по 2 лв. на месец за общи части.Преустройство на вътрешната вертикална инсталация е подходяща и за сгради, в които е в миналото е било преустановено централното топлоснабдяване. По този начин клиентите в тях могат отново да използват удобствата на централното отопление, но вече чрез монтаж на нова, хоризонтална инсталация.При интерес от дадена сграда EVN Топлофикация извършва проучване и възможностите за изготвяне на индивидуален проект за конкретната сграда.", "date": "2018.04.18", "title": "EVN Топлофикация с нова услуга: Реконструкция на сградна инсталация за отопление"}
{"url": "http://www.cross.bg/borisov-shtyahme-poruchki-1572830.html", "text": "/КРОСС/ Няма да се спирам в подробности и детайли на изказването на президента Радев, но всички министри, които провеждат обществени поръчки, така или иначе - поискайте среща с него и всеки един да представи това, което прави. Това заръча министър-председателят Бойко Борисов на министрите от кабинета си, цитиран от news.bg.Поводът е изказването на президента Радев за обществените поръчки и критиките към правителството за кражби.Премиерът бе категоричен, че ако има данни за злоупотреби, следва те да бъдат дадени на прокурорите - \"да ги вкарат в затвора\".\"Ние започнахме санирането с една единствена цел. В следващите 5-10, 15 години цели жилищни комплекси ще излезнат на практика от употреба, ще станат опасни и ДНСК трябва да ги затвори. У Хайредин преливник се развалил - дойде кмета и вика държавата да помогне. Представете си - правителство сме днес, след десет или 15 години, когато хиляди хора трябва да бъдат извадени от жилищните панелни блокове и тъй като пък там неговата партия навремето, когато е строила, е направила така, че земята не се знае и на кой е и каква е ситуацията там и тези хора трябва да бъдат изведени насила от домовете им. Дали няма тогава да кажат, държавата къде е, защо не ги е санирала, не им е удължила живота, или не е уредила собствеността им\" - попита Борисов.Той бе категоричен, че ако някой е злоупотребявал следва да бъде даден на прокуратурата. \"Аз обществени поръчки не правя - правят ги кметовете\", заяви обаче Борисов.Той призова да се дават сигнали. \"Аз отговарям за политиката. Стотици хиляди българи вече се ползват от санираните блокове и от хиляди санирани в два-три се появиха течове. Не може заради една бълха да горим целия юрган\", каза още Борисов.\"Винаги може да му се отговори, но не искам да влизам в неговите войни. Имаме по-важна работа, така че Нанков, Нено Димов, Караниколов, Вълчев - всички по един искате среща и казвате - това правим, това са конкурсите, за кои имате претенции, че са на тъмно, че е на светло, искаме с прожектор да го осветим - да е ясно какво се прави. Ясно и точно\", заяви Борисов.Министър-председатлеят коментира още, че и Каракачанов може да говори много за обществените поръчки по време на служебното правителство.\"Смениха се хора, ако се бяха похарчили 4-5 милиарда, аз не знам как с Валери да вдигнем пенсиите, как щяхме да даваме бонуси за пенсионерите за Великден и за Коледа, как щяхме да вдигнем на военните над 100 млн. заплатите, как щяхме да вдигнем на МВР над 150 милиона заплатите, как щяхме да увеличим двойно учителските заплати, как щяхме да дадем на БАН 15 млн.лв. отгоре , на университета 10 млн. отгоре, 680 млн. лв. за училищна инфраструктура. До тук ще се ограничим - надявам се и той да се ограничи до тук\".  ", "date": "2018.04.18", "title": "Министрите ще обяснят на президента за ОП"}
{"url": "http://www.cross.bg/ivancheva-geshev-ivan-1572829.html", "text": "/КРОСС/ Светнаха всички като коледна елха. Това заяви шефът на спецпрокуратурата Иван Гешев на брифинг по случая със задържането на кметицата на район \"Младост\" Десислава Иванчева вчера при показна акция. Иван Гешев по този начин опроверга твърдения на сподвижници на Десислава Иванчева, че по нея не са открити следи от белязани пари, а автомобилът, с който е пътувала е служебен и всеки би могъл да сложи кашон с пари в него. Иван Гешев заяви, че въпросният кашон с пари от първата вноска от подкупа е открит на задната седалка.В кабинета на Десислава Иванчева намерихме стотици преписки, за които се твърди, че са изгубени и се ползват за изнудване. Това съобщи ръководителят на Специализираната прокуратура Иван Гешев по случая със задържането на кметицата на район \"Младост\" при показна акция във вторник, предаде БГНЕС.Гешев даде подробности по разследването и как е хваната Иванчева със 70 хиляди лева, подкуп от изнудвано лице - строителен предприемач. Той заяви, че всички по веригата, взели участие в престъпната схема на кметицата са \"светнали като коледна елха\".Ръководителят на Специализираната прокуратура заяви, че Иванчева е възпрепятствала дейността дори на инвеститори клас \"А\".Освен огромната сума в Иванчева, в арестувания посредник са намерени и 14 000 лева.   ", "date": "2018.04.18", "title": "Иван Гешев за случая с кмета на \"Младост\": Светнаха всички като коледна елха"}
{"url": "http://www.cross.bg/domakinstvata-spryamo-sravnenie-1572828.html", "text": "/КРОСС/ През 2017 г. годишният общ доход средно на лице от домакинство е 5 586 лв. и нараства с 8.1% спрямо 2016 година. За последните десет години (2008 - 2017 г.) общият доход средно на лице от домакинство се увеличава 1.6 пъти.Реалните доходи  на домакинствата нарастват с 5.5% през 2017 г. в сравнение с 2016 г., като най-висок е индексът на реалните доходи спрямо 2011 г. - 142.0%.През периода 2008 - 2017 г. са регистрирани следните по-важни изменения по отношение на източниците на общия доход средно на лице от домакинство:• Доходът от работна заплата през 2017 г. е 3 038 лв. и се увеличава с 8.2% спрямо 2016 г., а нарастването му в сравнение с 2008 г. е с 67.3%;•\tДоходите от пенсии за последната година са 1 479 лева. Те нарастват с 3.3% спрямо 2016 г. и с 82.6% в сравнение с 2008 година;•\tДоходите от самостоятелна заетост през 2017 г. са 377 лв., или с 18.2% повече в сравнение с 2016 г., и нарастват с 38.6% спрямо 2008 година;•\tДоходът от трудова дейност извън работната заплата за последната година е 129 лв. и намалява спрямо 2016 г. с 14.0%, а в сравнение с 2008 г. намалението е 24.6%;•\tДоходите от другите социални трансфери (обезщетения за безработни, семейни добавки за деца и други социални помощи и обезщетения) през 2017 г. са 187 лева. Те се увеличават с 4.5% спрямо 2016 г. и с 35.5% в сравнение с 2008 година.В структурата на общия доход с най-висок относителен дял е работната заплата. През 2017 г. той е 54.4%, което е с 0.1 процентни пункта повече в сравнение с 2016 г. и с 2.5 процентни пункта -спрямо 2008 година.Доходите от всички социални трансфери (пенсии, обезщетения за безработни, семейни добавки за деца и други социални помощи и обезщетения) формират 29.9% от общия доход на домакинствата през 2017 година.В тази позиция от доходите на домакинствата доминират пенсиите. Относителният дял на доходите от пенсии през 2017 г. е 26.5% от общия доход на домакинствата, което е с 1.2 процентни пункта по-малко спрямо 2016 г. и с 3.4 процентни пункта повече в сравнение с 2008 година.През 2017 г. относителният дял на доходите на домакинствата от самостоятелна заетост в общия доход на домакинствата e 6.7% и се увеличава с 0.5 процентни пункта в сравнение с 2016 г., но намалява с 1.1 процентни пункта спрямо 2008 година.Относителният дял на дохода от трудова дейност извън работната заплата е 2.3% през 2017 г. и намалява спрямо 2016 г. с 0.6 процентни пункта, а спрямо 2008 г. намалението е с 2.6 процентни пункта.През 2017 г. българските домакинства са изразходвали 5 217 лв. средно на лице, което е с 9.7% повече в сравнение с 2016 година. За периода 2008 - 2017 г. разходите на домакинствата се увеличават 1.6 пъти.Относителният дял на потребителския разход от общите разходи на домакинствата намалява от 85.3% през 2008 г. на 82.0% през 2017 година.През периода 2008 - 2017 г. по групи разходи се наблюдават някои промени, по отношение на:•\tИзразходваните средства за храна и безалкохолни напитки през 2017 г. са 1 573 лв. средно на лице от домакинство, или със 7.4% повече спрямо 2016 г. и с 31.7% - в сравнение с 2008 година;•\tРазходите, свързани с жилището (вода, електроенергия, горива, жилищно обзавеждане и поддържане на дома) за последната година са 987 лева. Те нарастват с 15.3% в сравнение с 2016 г., а спрямо 2008 г. се увеличават със 74.7%.•\tЗа транспорт и съобщения през 2017 г. са похарчени 576 лв., което е със 7.3% повече от 2016 г. и с 54.4% - спрямо 2008 година;•\tПрез последната година разходите за данъци и социални осигуровки средно на лице от домакинство са в размер на 648 лв. и се увеличават с 16.3% в сравнение с 2016 г., а спрямо 2008 г. нарастват близо 3 пъти.През 2017 г. относителният дял на разходите за храна от общия разход е 30.1%, което е с 0.7 процентни пункта по-малко в сравнение с 2016 г. и с 6.5 процентни пункта - спрямо 2008 година.Относителният дял на разходите, свързани с жилището, нараства през 2017 г. спрямо 2016 г. с 1.0 процентен пункт, а в сравнение с 2008 г. увеличението е с 1.7 процентни пункта.Делът на разходите за данъци и социални осигуровки е 12.5% от общия разход през 2017 г., което е с 0.8 процентни пункта повече в сравнение с 2016 г., а увеличението спрямо 2008 г. е с 5.7 процентни пункта.През периода 2008 - 2017 г. делът на разходите за транспорт и съобщения в общия разход е около 11%.През 2017 г. настъпват промени в потреблението на домакинствата спрямо 2016 г. - средно на лице намалява консумацията на хляб и тестени изделия с 0.9 кг и на зеленчуци с 2.0 килограма. Увеличава се консумацията на плодове с 1.7 кг и на безалкохолни напитки с 6.5 литра.На годишна база се увеличава потреблението средно на лице от домакинство на алкохолни напитки (от 27.3 на 28.9 л) и на цигари (от 639 на 656 броя).През периода 2008 - 2017 г. се увеличава покупателната способност на домакинствата за всички основни хранителни продукти с изключение на маслото. Най-много е нараснала покупателната способност при ябълките, свинското месо, белия хляб и захарта в сравнение с началото на разглеждания период.През 2017 г. в собствено жилище живеят 91.4% от домакинствата, а 5.1% ползват жилище, без да плащат наем. В жилища под наем живеят 3.6% от наблюдаваните домакинства - 2.3% на свободен и 1.3% на общински наем. Второ жилище притежават 9.1% от домакинствата.В жилища, построени преди 1990 г., живеят 92.2% от домакинствата, като близо три четвърти (72.3%) са изградени в периода 1961 - 1990 година. Преди 1961 г. са построени 19.9% от жилищата, а изградените след 1990 г. са 7.8%.Две трети (66.5%) от домакинствата в страната живеят в дву- и тристайни жилища (71.5% в градовете и 52.3% в селата). В по-големи жилища (с четири и повече стаи) живеят 21.5% от домакинствата в градовете и 43.9%  - в селата. Гаражи имат 22.4% от домакинствата в страната (18.3% в градовете и 33.9% в селата).С електричество, вода, канализация, баня и тоалетна в жилищата разполагат 76.5% от домакинствата. Има съществени различия в благоустроеността на жилищата в градовете и селата. Централна канализация имат 30.6% от жилищата в селата, докато в градовете този процент е 3.1  пъти по-голям - 96.1%.Тоалетна вътре в жилището имат 67.4% от домакинствата в селата и 97.1% в градовете.С централно отопление (парно или газ) са 18.7% от жилищата в страната, съответно 24.7% в градовете и 1.8% в селата.Автомобили имат 51.2% от наблюдаваните домакинства, като 4.3% притежават два и повече автомобила. Не могат да си позволят да закупят и поддържат автомобил по финансови причини 14.7% от домакинствата, а 33.8% са заявили, че нямат необходимост от лека кола.От предметите за дълготрайна употреба най-разпространен е телевизорът - притежават го 99.3% от домакинствата, а 29.2% имат по два и повече телевизора. На второ място по разпространение е хладилната техника - 98.4% от домакинствата в страната (98.6% в градовете и 98.1% в селата) имат хладилник и/или фризер.Автоматична перална машина притежават 92.9% от домакинствата, 4.8% не могат да си закупят този уред по финансови причини, а 2.3% смятат, че нямат необходимост.Без телефон (стационарен или мобилен) са 1.7% от домакинствата. Само стационарен телефон имат 4.6%, а 66.5% - само мобилен (преобладават тези с два и повече мобилни телефона). Двата вида телефони (стационарен и мобилен) притежават 27.2% от наблюдаваните домакинства.С компютри разполагат 55.0% от домакинствата (62.5% в градовете и 33.8% в селата), като една малка част ползват служебни. Все още е голям делът на тези, които преценяват, че нямат необходимост от компютър - 38.6%.Наличие на интернет връзка в жилището имат 56.1% от домакинствата в страната. В градовете домашен интернет има в 63.9% от жилищата, а в селата - в 34.2%. Посочили, че нямат необходимост от интернет връзка в дома си, са 38.1% от домакинствата. Климатици притежават 37.3% от домакинствата, а 28.9% не могат да си закупят такава техника поради липса на финансови средства. 33.8% от домакинствата в страната са заявили, че нямат необходимост от климатик.  ", "date": "2018.04.18", "title": "НСИ: През 2017 г. годишният общ доход на лице от домакинство нараства с 8.1% "}
{"url": "http://www.cross.bg/vratza-krivodol-kravoder-1572832.html", "text": "/КРОСС/ До 11 ч. в петък - 20 април, се ограничава движението по път I-1 Монтана - Враца в участъка между селата Краводер и Бели извор поради частичен ремонт на мостовото съоръжение над река Ботуня. Участъкът е сигнализиран с пътни знаци.Обходни маршрути: - за направлението София - Видин трафикът се пренасочва по Обходния път на гр. Враца,  път III-101 Враца - Криводол, път II-13 Криводол - Липен - Стубел - Крапчене, път I-1 Монтана-Видин; - за направлението Видин - София трафикът преминава по път I-1 Монтана-Краводер, път III-1302 Краводер - Пудрия - Големо Бабино - Криводол, път III-101 Криводол - Враца, Обходен път на гр. Враца, път I-1 Враца-София.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.18", "title": "До петък се ограничава движението по пътМонтана – Враца между Краводер и Бели извор "}
{"url": "http://www.cross.bg/april-vupreki-subitieto-1572834.html", "text": "/КРОСС/ Историческият концерт на ХИПОДИЛ, КОНТРОЛ, РЕВЮ и НОВА ГЕНЕРАЦИЯ на 21 април в зала \"Арена Армеец\" ще се излъчва директно онлайн поради огромен интерес от феновете в чужбина, а и за тези, които нямат възможност да присъстват в залата. 5-часовото зрелищно шоу на четирите култови банди ще се случи за първи път тази събота и ще премине под мотото \"Въпреки всичко!\" - въпреки забраните, въпреки омразата, въпреки егото, въпреки разделите, въпреки времето, въпреки състоянието....Официално директно онлайн предаване на концерта можете да гледате на:  Началният час на излъчването е 18.30 ч., а цената на билета за всички е 10 лв.  Процедурата по прикачване към стрийминга е в няколко последователни стъпки и отнема няколко минути.Четирите култови български банди се събират за първи път заедно на толкова голяма сцена. На нея ще стъпят близо 40 музиканти. Специално участие в събитието ще имат Кольо Гилъна, Милена Славова, Михаил Йосифов и други. Легендарните групи, основоположници на българския ню уейв и пънк рок и създатели на  ъндърграунд културата в края на  80-те и 90-те години на миналия век, ще зарадват хилядите фенове в оригиналните си състави (доколкото това е възможно), както и с новите си попълнения. На 21 април ще чуем някои от любимите за цели поколения култови песни - \"Бате Гойко\", \"Най-щастливият ден\", \"Под шарената сянка\", „Само двама\" и много други.Билетите за култовото събитие на 21 април в \"Арена Армеец\" се продават с пълна сила в интернет на Еventim.bg и още на касата на Еventim на ул. \"6-ти септември\" 58, ет 1, в Билетен център в НДК, Билетна каса на \"Арена Армеец\", Office1Superstore, бензиностанции OMV, Orange Center, Usit Colours, Български пощи, клуб Строежа, Вастелс България, магазини Технополис, книжарница Бард и други.Цената е 35 лв. за билет за терен и 40 лв. за седящо място. В деня на събитието и на място (ако все още има), билетите ще са съответно по 45 и 50 лв.Деца до 7-годишна възраст ще могат да влизат безплатно на концерта, но задължително с пълнолетен придружител с билет и попълнена Декларация (бланки ще има на входa). Лица до 18-годишна възраст ще влизат със закупен билет и задължително с пълнолетен придружител с билет и попълнена Декларация.17:30 - Отваряне на входовете на залата19:00 - НОВА ГЕНЕРАЦИЯ20:00 - РЕВЮ21:15 - КОНТРОЛ22:35 - ХИПОДИЛЗабранено е внасянето в залата на: храни и напитки; видео камери, фотоапарати и аудио записващи устройства; оръжие; всякакви остри и опасни предмети като ножове, чадъри, стъклени бутилки и др.;Официално директно онлайн предаване на концерта можете да гледате на:Начален час 18.30 ч. Цена на билета за всички - 10 лв.Можете да се присъедините към събитието на .Присъединете се към събитието във фейсбук Билети можете да закупите от .Без съмнение, това ще бъде най-големият български рок концерт правен до сега, (а евентуално и след това), а датата 21 април 2018 г. ще бъде \"най-щастливият ден\" за хилядите фенове на тези банди.Организатор на събитието е SKD SOUND, a съорганизатори са екипът на STROEJA, който поема реализирането на продукцията и REJOY.  ", "date": "2018.04.18", "title": "Концертът на ХИПОДИЛ, КОНТРОЛ, РЕВЮ и НОВА ГЕНЕРАЦИЯ ще се излъчва директно онлайн "}
{"url": "http://www.cross.bg/kyltyri-nekov-momchil-1572835.html", "text": "/КРОСС/ Протеиновите култури трябва да намерят своето място в европейското земеделие, защото зависимостта от вноса им не е полезна от гледна точка на изхранването и безопасността на храните. Това заяви евродепутатът от Групата на социалистите и демократите в ЕП Момчил Неков на пленарната сесия в Стасбург по време на обсъждане на доклад относно европейска стратегия за насърчаване на протеиновите култури - поощряване на производството на богати на протеин растения и бобови растения в рамките на европейския селскостопански сектор.„С притеснение слушам българските производители, че вносната продукция всъщност е генетично модифицирана и макар да полагат всички грижи за правилно отглеждане, то рискът от замърсяване от ГМО фуражите всъщност е сериозен\", заяви Неков.„Моята страна - България има отлични възможности за производство на протеиновите култури. Фъстъците, като такава култура, произвеждани в региона на Садово, имат отлични качества и за разлика от вносните, садовските фъстъци не образуват афлатоксини. Това трябва да бъде поощрявано. Европейското производство създава и поддържа не само поминък, но и качествена и безопасна храна и това трябва да се знае и защитава\", допълни още евродепутатът.„В новата Обща селскостопанска политика всички протеинови култури трябва да бъдат подкрепени с конкретни мерки и стабилен ресурс, но трябва да се предвиди и механизъм за това тези култури да остават и да се използват в сектор „Земеделие\" в Европейския съюз, а не да се изнасят в трети страни без добавената стойност от европейската субсидия\", каза Момчил Неков. ", "date": "2018.04.18", "title": "Момчил Неков: Производството на протеинови култури трябва да бъде подкрепено"}
{"url": "http://www.cross.bg/izrael-iran-ydari-1572836.html", "text": "/КРОСС/ Израелската армия е ударила модерна иранска противовъздушна система в базата Т-4 в Сирия през миналата седмица, а не е атакувал само група безпилотни самолети, готови за бойни действия. Това пише американският в. \"Уолстрийт джърнъл\".В информацията се отбелязва, че израелският премиер Бенямин Нетаняху е наредил удара, след като преди това го обсъдил с американския президент Доналд Тръмп, с надеждата, че ще попречи на Иран да използва противовъздушна батарея срещу израелски изтребители, извършващи удари в Сирия.Израелското издание \"Аарец\" по-рано съобщи, че ударът очевидно е бил насочен и към друго въоръжение освен безпилотните самолети, което би могло да ограничи свободата на действие на израелските военновъздушни сили в сирийското въздушно пространство.По-рано тази седмица висш израелски военен е признал пред колумниста на \"Ню Йорк таймс\" Томас Фридман, че Израел е ударил сирийската база Т-4, добавяйки, че \"за първи път атакувахме живи ирански цели - както съоръжения, така и хора\".Според \"Уолстрийт джърнъл\" Иран е започнал да укрепва противовъздушната си отбрана след ескалацията, предизвикана от Иран, който изпрати въоръжен дрон в израелското въздушно пространство, което доведе до ответни удари на Израел в Сирия. Израелски изтребител Ф-16, който извърши въздушни удари срещу сирийска военновъздушна база, беше свален по време на ответни удари.Официален представител на Израел е казал пред \"Ню Йорк таймс\", че инцидентът \"откри нов период\", добавяйки, че \"това е първият път, когато видяхме Иран да върши нещо срещу Израел, а не чрез трето лице\".\"Уолстрийт джърнъл\" уточнява, че Израел е проследил ирански самолет, който е летял с ракетна система Тор от Техеран до Т-4 след удара на Израел. В информацията се отбелязва, като се цитират служители от разузнаването, че Израел е действал светкавично, за да унищожи новата противовъздушна система на Иран преди да бъде приведена в действие,Седем членове на Иранската революционна гвардия, включително командирът на звеното за безпилотни самолети, бяха убити при ударите срещу базата Т-4 край град Хомс. ", "date": "2018.04.18", "title": "Израел ударил модерна ПВО система на Иран в Сирия"}
{"url": "http://www.cross.bg/leva-vsichki-evrobet-1572838.html", "text": "/КРОСС/ Ерсин Ахмед от Тутракан е големият печеливш от играта  на „Евробет\", който грабна страхотните 25 000 лева.45-годишният мъж опитва късмета си в пункта на ул. „Беласица\" №1 А, където избира  да заложи на „Супер игра\" и оставя системата сама да избере числата, с които да участва.Настанява се удобно, в очакване едно от красивите момичета на „5 от 11\" да съобщи печелившата комбинация. След 2 тегления време Ерсин осъзнава, че е познал всички 5 числа и в двете поредни тегления, а залогът от 50 стотинки му носи 25 000 лева.„Чувствам неописуемо щастие, всички в пункта много се радваха за мен и сега следва голямата почерпка\", споделя с усмивка Ерсин.Тегленията на  можете да следите онлайн на  и в букмейкърските пунктове на „Евробет\". Успех на всички!  ", "date": "2018.04.18", "title": "Играта „5 от 11“ на „Евробет“ донесе 25 000 лева на щастливец от Тутракан"}
{"url": "http://www.cross.bg/nova-televiziya-programi-1572837.html", "text": "/КРОСС/ Съветът за електронни медии (СЕМ) ще сезира Националния съвет за журналистическа етика (НСЖЕ) за видеорепортажите на bTV и на Нова телевизия от отразяването на катастрофата на АМ \"Тракия\" от 13 април, съобщи БНР.В инцидента загинаха шест души, а над 20 бяха ранени. При инцидента автобус, пътуващ от Бургас за София, се обърна край пътя след сблъсък с кола.От СЕМ са направили мониторинг на bTV, Нова телевизия, Канал 3 и Телевизия Европа, както и на програмите на националните обществени доставчици БНТ 1 и на БНР - \"Хоризонт\".\"Регистрирани са проблеми в програмите на bTV, Нова телевизия\", заяви София Владимирова, председател на СЕМ. Тя допълни, че в медийния регулатор са постъпили 12 сигнала, които засягат основно тези две програми.\"Ние ще изпратим сигнал до Етичната комисия, ще приложим нашите наблюдения, експертните ни становища, както и видеоматериали от репортажите. В СЕМ са постъпили 12 сигнала, които касаят основно тези две програми и най-вече коментират професионалните стандарти, етични и морални правила, които зрителите считат, че са нарушени\". ", "date": "2018.04.18", "title": "СЕМ видя нарушения при отразяване на катастрофата на АМ \"Тракия\""}
{"url": "http://www.cross.bg/zhivotnite-peta-koshmara-1572827.html", "text": "/КРОСС/ Три павиана са избягали от изследователски център в САЩ през уикенда, демонстрирайки не само интелекта си, но и според защитници на животните желанието си да се \"спасят от кошмара на лабораториите\", предаде Франс прес. Трите маймуни са сред над хилядата павиани в Института за биомедицински изследвания в Сан Антонио, Тексас.От центъра използват животните, за да изследват хронични болести като малария и вирусите ХИВ и ебола. Бегълците са се намирали в своята обител на открито, оградена от предпазна стена. Демонстрирайки интелекта си, павианите са използвали варел като помощно средство, за да се прехвърлят през стената. Четвърта маймуна също е изкачила преградната стена, но изглежда в последния момент е \"размислила\" и се е върнала обратно. Двама от косматите бегълци са заловени в близките дървета. Третият павиан е успял да стигне до главен път, където водачка на МПС го е заснела с мобилния си телефон, преследван от служители на института. Акцията по залавянето на животните е продължила 30 минути. От изследователския център съобщават, че в нито един момент павианите не са представлявали заплаха за обществената сигурност, тъй като не участват в медицински експерименти и не са болни.От организацията PETA (Хора за етично отношение към животните) обаче са разкритикували остро института, от който през последните години неведнъж са бягали животни и са регистрирани случайни смъртни случаи. \"Този институт представлява всеобща заплаха - за персонала, обществеността и животните, държани там като затворници, чиято едничка цел е да се спасят от кошмара на лабораториите\", се посочва в изявление, направено от PETA.  ", "date": "2018.04.18", "title": "Маймуни избягаха от изследователски институт в САЩ"}
{"url": "http://www.cross.bg/pompeo-chen-yn-sreshta-1572821.html", "text": "/КРОСС/ Директорът на ЦРУ Майк Помпео наскоро е пътувал до Северна Корея, за да се срещне с лидера Ким Чен-ун, заявиха двама представители на Белия дом пред агенция „Associated Press\" във вторник, цитирани от Time.Пътуването на Помпео до изолираната комунистическа страна идва преди потенциалната среща на върха между Ким Чен-ун и президента Доналд Тръмп, която се очаква в следващите няколко месеца.Представителите говориха за пътуването на Помпео при условие за анонимност, тъй като нямат позволение да дискутират това публично.Визитата на Помпео е най-високопоставената среща между американски и севернокорейски предствители от 2000 година насам.  ", "date": "2018.04.18", "title": "Шефът на ЦРУ се е срещнал с Ким Чен-ун в Пхенян"}
{"url": "http://www.cross.bg/rabotilnichki-art-i-fakti-detzata-1572819.html", "text": "/КРОСС/ Творческите занимания за деца в изданието Арт-И-Факти на 22-ри април ще бъдат посветени на Международния ден на Земята. В традиционните работилнички на открито от 11:00 до 13:00 часа в неделя децата ще могат да си измайсторят фигури от разноцветни рециклирани пластмаси и картички с легендарни герои от Акве Калиде.Таксата за децата за участие в Арт-И-Факти, включваща творчески занимания и посещение на музея, е 3 лв. за една работилничка и 4 лв. за двете работилнички.За повече информация и резервации: 0882 00 41 26,    ", "date": "2018.04.18", "title": "„Акве Калиде“ посреща Деня на земята с Арт-и-факти"}
{"url": "http://www.cross.bg/depytatite-ninova-sezon-1572823.html", "text": "/КРОСС/ Лидерът на БСП Корнелия Нинова обяви, че социалистите искат отмяна на привилегиите, които имат депутатите. \"Ако го отхвърлите, си е ваша воля. Някой ден, когато ние управляваме, ще приемем това предложение\", обърна се тя към мнозинството в декларация за началото на новия парламентарен сезон.От БСП ще предложат промени в правилника за дейността на Народното събрание, с които годишната депутатска ваканция да бъде намалена. \"Колко души в България почиват над 70 дни?\", попита тя. И отговори - 240. Как може един миньор за тежък физически труд да почива 30 дни, а депутатите да почиват 70?\", подчерта Нинова.Социалистите ще предложат и заплатата на депутатите да не е обвързана със средното възнаграждение в страната, а да е фиксирана. В момента заплатата на депутатите е обвързана със средната работна заплата в страна - те получават пари равни на три средномесечни заплати. На всеки три месеца заплатите им се преизчисляват и когато средната заплата в страната се е повишила, депутатските възнаграждения също се увеличават.\"Почти всички българи работят на фиксирана заплата. Ние ще си вдигаме заплатата всеки път, когато се повиши средната. С кое право?\", каза Нинова и подчерта, че предложението й не е е популизъм, а конституционен принцип за равни права и справедливост.\"Знам, че много от вас си са съгласни с това, което казвам. Казвали са си го на ум, но не го правят на глас\", каза тя.Нинова обяви още, че се надява новият парламентарен сезон да бъде различен и през него депутатите да спрат да правят промени \"на парче\", а да започнат да гледат дългосрочно, комплексно в бъдещето. Тя предложи Народното събрание да работи усилено по конкретни теми и предложи три такива: стимулиране на българската икономика, модернизиране на образованието и решаване на проблемите в здравеопазването.\"Ако започнем да решаваме тези неща дългосрочно, ще спасим народа от демографско изчезване и ще решим проблема с бедността\", каза тя.Лидерът на социалистите призова за \"проглеждане\". \"Има един проблем, който никой не иска да произнесе на глас. За нас от няколко години той се казва паралелна държава, за президента Радев той се казва тъмна държава. Имаме официални институции и едни отзад, които купуват официалните и които печелят на гърба на народа\", обясни Нинова и подчерта, че иска в рамките на този парламентарен сезон се надява да започне битката с този проблем. Според нея такива проблеми има в секторите с търговия с лекарства, с търговия с пшеница и хляб, както и с пренос и доставка на електроенергия.Нинова каза още, че българското европредседателство е основен приоритет не само на управляващите, но и на опозицията. Нинова обаче обясни, че именно заради това премиерът Бойко Борисов трябва да иде в парламента, за да обсъди с депутатите бъдещето на ЕС след BREXIT.  ", "date": "2018.04.18", "title": "БСП иска намаляване на привилегиите на депутатите"}
{"url": "http://www.cross.bg/alkohol-zaradi-kmch-1572822.html", "text": "/КРОСС/ Министърът на държавната администрация на Естония Яак Ааб свика нарочна пресконференция, за да съобщи, че подава оставка, след като е бил уличен, че кара автомобил след употреба на алкохол.\"Съжалявам за случилото се. Аз се надцених се и няма да се оправдавам. Това мое поведение е недопустимо. Получих урок\", заяви Ааб.Министърът разказа, че на 11 март полицията го е спряла заради превишена скорост, когато с е връщал от Тарту в Талин. Той се е движел със 73 км/ч в участък, където максималната разрешена скорост е под 50 км/ч. Полицаят, спрял министъра, установил, че съдържанието на алкохол в кръвта му е 0.28 промила.  ", "date": "2018.04.18", "title": "Естонски министър подаде оставка заради шофиране след употреба на алкохол"}
{"url": "http://www.cross.bg/kytziak-shefut-ybiiistvo-1572824.html", "text": "/КРОСС/ Шефът на националната полиция на Словакия подава оставка заради убийството на журналиста Ян Куциак. Той е бил разследващ репортер и е пишел предимно за далаверите на властта.Премиерът обяви, че полицейският шеф ще се оттегли в края на май.Журналистът Ян Куциак и приятелката му бяха застреляни на 21 февруари. Показното убийство предизвика масови протести в страната и доведе до оставката на правителството.  ", "date": "2018.04.18", "title": "Шефът на полицията в Словакия хвърли оставка заради убийство на журналист"}
{"url": "http://www.cross.bg/komisiyata-obyasni-boiichev-1572817.html", "text": "/КРОСС/ „Ние имаме ясно заявена и последователна позиция-  държавата да придобие 100% от ЧЕЗ. \"Това заяви зам.-председателят на ПГ на „БСП за България\" и председател на Комисията за ЧЕЗ в НС Жельо Бойчев по Нова телевизия. Той обясни, че Комисията е попитала КЕВР- какви са били заявените и признати инвестиции от ЧЕЗ, как и по какъв начин се удостоверява изпълнението на инвестициите и е поискала резултатите от всички регулаторни проверки. „В Комисията постъпиха много сигнали за завишаване на цени, за възлагане на поръчки на свързани дружества - по същество се злоупотребява с това, което се отчита като инвестиции\", обясни Бойчев.„Странно е, че останалите ЕРП-та са поискали увеличение на цената на тока в пъти по-ниско от това, което е поискала ЧЕЗ. Комисията попита Инерком за това увеличение. Те отрекоха да са участвали в изработването и подаването на такова предложение\"- станало ясно също в Комисията, обясни председателят й.", "date": "2018.04.18", "title": "Жельо Бойчев: БСП е за 100% закупуване на ЧЕЗ от държавата "}
{"url": "http://www.cross.bg/levski-stadion-dvizhenieto-1572825.html", "text": "/КРОСС/ Ще има промени в движението в София заради мача между Левски и ЦСКА-София , който започва днес в 18 часа на Националния стадион \"Васил Левски\".В часовете преди двубоя ще има ограничение на движението по столичните булеварди \"Драган Цанков\", \"Цар Освободител\", \"Христо и Евлоги Георгиев\" и ул. ген \"Гурко\".Паркирането около националния стадион \"Васил Левски\" ще е забранено. ", "date": "2018.04.18", "title": "Затварят 3 булеварда заради мача Левски - ЦСКА в София"}
{"url": "http://www.cross.bg/-godishno-zhivota-opasnost-1572820.html", "text": "/КРОСС/ 2-годишно дете е с опасност за живота след катастрофа на автомагистрала „Тракия\", в района на пътен възел „Цалапица\", съобщиха от МВР-Пловдив.Сигналът за пътния инцидент е подаден около 18.00 часа снощи. По първоначални данни, лек автомобил \"БМВ\" се е ударил в мантинелата, а после странично в ТИР, движещ се в посока Бургас.В болница са откарани 29-годишната шофьорка на колата и 2-годишно дете, което според лекарите е с опасност за живота. Жената е освободена за домашно лечение.Тя и водачът на камиона са тествани с дрегер, резултатите за употреба на алкохол са отрицателни. Образувано е досъдебно производство за разследване на причините за катастрофата. Извършен е оглед на място.  ", "date": "2018.04.18", "title": "2-годишно дете с опасност за живота след катастрофа на 'Тракия'"}
{"url": "http://www.cross.bg/intelekt-huawei-izkystven-1572826.html", "text": "/КРОСС/ Съвременните алгоритми за изкуствен интелект са пробив в развитието на смартфоните. Запознайте се в 6 стъпки с възможностите на иновативната технология, която стои в основата на най-новите модели на Huawei - P20 и P20 Pro.Най-новата серия Huawei P20 позволява на всеки да прави снимки на професионално ниво. NPU чипът за изкуствен интелект гарантира оптималното използване на пълния капацитет и способности на високотехнологичния Huawei P20 Pro. Технологията, базирана на решения с изкуствен интелект, е определено отличителна функция на тези нови смартфони.Портрет, цветя, документ, дори водопад или фоейрверки - това са само част от 19-те различни сцени, които Huawei P20 и Huawei P20 Pro разпознават автоматично.С напредналата технология с изкуствен интелект, телефонът не само разпознава срещу какъв обект е насочен, но също така управлява автоматично настройките на камерата, за да оптимизира качеството на снимката. Изкуственият интелект освобождава потребителя от нуждата да знае оптималните настройки за всяка индивидуална сцена.Интересно е, че дори има два различни режима при заснемане на котка и на куче. Изкуственият интелект, разработен от Huawei, може да класифицира повече от 35 породи кучета. Това значи, че топ моделът Huawei P20 Pro притежава най-развития фотографски асистент, създаван някога. Съшите нива на разпознаване важат и за останалите сцени. Т.е вие виждате 19 различни автоматично избирани режима, но реално смартфонът класифицира обекта ви в една от над 500 различни подкатегории.Ролята на изкуствения интелект не спира с автоматичното разпознаване на обекти. Той също може да ви помогне с композицията на снимките! Когато правите групова снимка, трябва да запомните да оставите свободно място в ъглите на рамката - това прави снимката много по- добра. Но дори да знаете за този принцип, лесно може да го забравите.Изкуственият интелект, вграден в камерата на новите смартфони Huawei, може да разпознава групова снимка, тоест, снимка с най-малко 5 човека. Специална рамка се появява на екрана и означава позицията, на която хората трябва да застанат, за да се получи перфектна снимка.  С помощта на изкуствения интелект не само лицата, но и мястото, на което снимката е направена, ще бъде достатъчно видимо на изображението. Ако сте пробвали да записвате видео със своя смартфон, знаете, че въпреки високата резолюция, изображението има доста трептения, особено когато държите устройството в ръка.  Huawei P20 и P20 Pro са оборудвани с модерна видео стабилизация, базирана на изкуствен интелект. Това автоматично елиминира нежелани разклащания, като ви позволява да запишете видео със стабилен кадър без нужда от статив или друга стабилизираща стойка.Съвършено развитата функция за стабилизация на изображението спомага и за заснемането на добри нощни кадри. Смартфоните от новата P20 серия позволяват да експонирате снимката за 4 секунди, държейки телефона в ръка. Супер светлите Summilux лещи и силно чувствителните и големи сензори повишават качеството на снимката. Изкуственият интелект на новите P20 модели създава изцяло нов стандарт за нощните снимки.Когато имате най-добрата камера, е логично да я използвате често. Това води до ново предизвикателство - как да подредите голям брой снимки и как да намерите точно тази, която искате. Изкуственият интелект в Huawei P20 Pro има отговор на този проблем. Без да се свързва с облака, устройството подрежда всичките ви снимки и автоматично ги разпределя в категории, слагайки им етикети. Всичко това се управлява от изкуствен интелект.Производителността на смартфона зависи от ефективните компоненти и от правилното управление на ресурсите. Huawei се е погрижила и за двете. P20 Pro е оборудван с най-новия процесор Kirin 970 CPU, с до 6 GB RAM и 128 GB за съхранение на системните приложения и файловете на потребителя. Поддръжката на данни на база изкуствен интелект се извършва от специализиран модул с архитектура на невронна мрежа (NPU). Хардуерът осигурява ненадмината производителност дори при най-взискателните приложения.Изкуственият интелект анализира навиците и поведението на потребителя и гарантира ефективността на телефона по отношение на пълна производителност. Процесите, които в момента не са нужни на потребителя, се изключват и временните файлове се премахват редовно от паметта. Това също така увеличава живота на батерията.Изкуственият интелект гарантира, че използването на смартфоните Huawei P20 и Huawei P20 Pro е приятно не само веднага след покупката, но и месеци наред по-късно.   ", "date": "2018.04.18", "title": "Запознайте се в няколко стъпки с изкуствения интелект в новата Huawei P20 серия"}
{"url": "http://www.cross.bg/byrgas-plovdiv-vasileva-1572857.html", "text": "/КРОСС/ След завършването на тягови подстанции (ТПС) Ямбол, Карнобат и Бургас, увеличаваме двойно електрозахранването и капацитета на жп линията между Пловдив и Бургас. Това заяви ръководителят на Управляващия орган на ОП \"Транспорт и транспортна инфраструктура\" (ОПТТИ) Галина Василева, по време на официална церемония за откриване на трите обекта, която се състоя вчера в гр. Ямбол.Модернизацията на тяговите подстанции е част от проект, финансиран от ОПТТИ 2014-2020. Общата му стойност е приблизително 21 млн. лева, а обновените съоръжения осигуряват електрозахранването на 145-километровия участък между гр. Кермен и гр. Бургас.\"Тези съоръжения са само част от по-мащабен проект за модернизация на жп линията от Пловдив до Бургас, който включва още обновяване на няколко жп отсечки и нови системи за сигнализация и телекомуникации\", посочи Галина Василева. Тя допълни, че в момента се изпълнява втория етап на проекта, на индикативна стойност над 700 млн. лева от ОПТТИ и включва над 30 договора за изпълнение на различни дейности. \"Първата фаза на проекта беше стартирана от министър Ивайло Московски, като ръководител на ОП \"Транспорт\". За този десетгодишен период той оказва голяма подкрепа за изпълнението на всички инфраструктурни проекти по програмата\", заяви още Василева.Друг обект, който беше открит днес е модернизираната железопътна отсечка Стралджа - Церковски, която също е част от направлението Пловдив - Бургас. Осигуреното финансиране за този жп участък, по линия на ОПТТИ, е 4,2 млн. лева, а средната скорост на трасето е 145 км/ч. По думите на Галина Василева това е първата рехабилитирана отсечка, която откриваме в този програмен период, а през следващата година се очаква да бъде завършен и участъкът Скутаре - Оризово, с дължина 26 км.  ", "date": "2018.04.18", "title": "Повишаваме двойно капацитета на жп линията от Пловдив до Бургас за пътници и товари"}
{"url": "http://www.cross.bg/malko-bezlov-kmet-1572809.html", "text": "/КРОСС/ \"Целият проблем е, че при случая с кв. \"Младост\" има колебания сред хората. Те не вярват какво точно става. Имат подозрения спрямо действията на конкретния кмет. \"Това коментира в \"Денят започва\" Тихомир Безлов, Център за изследване на демокрацията, който допълни, че случаят е много специален, но начинът, по който се е случило всичко, е създало съмненията и все още е трудно да се каже, защото информацията е много малко.\"Случаят с кмета е много специален. Там имаше безпрецедентно гласуване след отстраняването на предишния кмет пак по подозрение в корупция. След отстраняването му, имаше огромна подкрепа, което беше гласуване срещу основните политически формации. ГЕРБ загуби на тези избори. Имаше противопоставяне и привърженици. Това, което в момента се случва, създава колебания. Много малко знаем какво реално става при това задържане. Показателно е колко малко информация има. Предстои да видим има ли СРС, твърди се ,че има. Има ли показания на страната, която е дала\", обясни той.Безлов коментира още, че числото, което се спряга за предполагаемия подкуп, е реалистично.  ", "date": "2018.04.18", "title": "Тихомир Безлов: Има съмнения срещу кмета, хората не вярват какво се случва"}
{"url": "http://www.cross.bg/politziya-aktziya-putna-1572811.html", "text": "/КРОСС/ ​Започва акция на \"Пътна полиция\", наречена „24 часа скорост\".Тя е заложена в календара на Европейската мрежа на службите на Пътна полиция и аналогични проверки ще има на територията на целия Европейски съюз.Основната цел на операцията е контрол на скоростта, която е една от основните причини за тежки пътнотранспортни произшествия.  ", "date": "2018.04.18", "title": "Започва акция „24 часа скорост\""}
{"url": "http://www.cross.bg/tazi-sdelka-ermenkov-1572812.html", "text": "/КРОСС/ Държавата не може да спира и да се намесва в една сделка между две частни фирми, ако всичко при сделка е наред. Но ние продължаваме да мислим, че при тази сделка не всичко е ясно и чисто. Трябва да се изчистят всички съмнения. Това каза в сутрешния блок на БТВ депутатът от БСП за България Таско Ерменков. Според него тази сделка не трябва да се осъществява заради всичките неясноти, които постоянно изникват с всеки новозададен въпрос по нея. Депутатът от левицата коментира още, че на вчерашното заседание на комисията е станало ясно от думите на представителите на „Инерком\", че те не са знаели какъв поток генерира ЧЕЗ България, какви разходи има.\"Тогава как можеш да си правиш бизнес план, от който очакваш да спечелиш нещо\", запита Ерменков. За него фирмата купувач е като Сламения човек, на който някой отзад мърда ръцете и главата и в крайна сметка не е ясно какво ще се случи за в бъдеще с тях. Таско Ерменков коментира и факта, че от службите са отговорили на зададен от него въпрос, че не знаят за писма от български банки, които са изразили готовност за отпускане на кредит за подкрепа на сделката за ЧЕЗ, а всъщност от Първа инвестиционна банка са признали, че са издали такова писмо.Депутатът от ГЕРБ Валентин Николов заяви, че по тази тема са разпитвани служби, ДАНС, всички. \"Никой не е казал, че зад сделката стои някой от управляващите или правителството\", коментира депутатът. Той за пореден път отрече обвиненията, че със сделката за ЧЕЗ се заплашва по някакъв начин националната сигурност на страната. Според Валентин Николов тази тема е удобна за експлоатация и ако от неговата партия в момента бяха в опозиция, те също най-вероятно са щели да я експлоатират. Депутатът от ГЕРБ отбеляза, че държавата стои много добре по отношение на регулацията на енергийния пазар, включително тази регулация ще се засили с нови промени в закона.  ", "date": "2018.04.18", "title": "Ерменков: Трябва да се изчистят всички съмнения около сделката за ЧЕЗ"}
{"url": "http://www.cross.bg/dokymenti-zadurzhana-knizhki-1572810.html", "text": "/КРОСС/ Работата по случая продължава под надзора на прокуратуратаЖителка на столицата е задържана след проведена в столицата. По първоначална информация, М. Г. (65 г.) се занимавала със съставяне на неистински официални документи.При обиск, претърсване и изземване в жилище, обитавано М. Г., са намерени, описани и иззети множество документи - удостоверения за пенсиониране, удостоверения за трудов стаж, трудови книжки, военни книжки, копия на документи, съдържащи лични данни на различни хора, ксерокопия на лични карти и свидетелства за управление на МПС, флашпамет и принтер. Жената е задържана за срок до 24 часа по ЗМВР.По случая е образувано досъдебно производство за престъпление по чл. 308, ал. 1 от Наказателния кодекс. Активните действия по разследването и други процесуални действия  продължават под надзора на прокуратурата.  ", "date": "2018.04.18", "title": "Хванаха 65-годишна столичанка, издавала фалшиви документи"}
{"url": "http://www.cross.bg/dyma-byntovnitzite-himicheska-1572807.html", "text": "/КРОСС/ Екип от експерти по сигурността от ООН е посетил сирийския град Дума, където се предполага, че е била извършена химическа атака. Ако екипът прецени, че ситуацията позволява, мисията на международните инспектори от Организацията за забрана на химическите оръжия (ОЗХО) ще започне днес. Това обяви сирийският посланик в ООН Башар Джафари пред Съвета за сигурност на организацията.Вчера стана ясно, че експертите на ОЗХО все пак ще бъдат допуснати да влязат в Дума.Същевременно руски военен заяви пред руския тв канал „Россия 24\", че в града е била открита лаборатория на бунтовниците, в която са се произвеждали химически оръжия и са се съхранявали компоненти за неговото производство. Алексей Родионов от руска бойна част по химическа защита в Сирия заяви, че „в склада бе открит контейнер с хлор, аналогичен на използвания от бунтовниците за постановката на режисирания фейков сюжет\".Сирийски активисти обвиниха правителството в Дамаск, че неговата армия е извършила на 7 април химическа атака срещу контролирания тогава от бунтовници град Дума, в която са загинали десетки цивилни, включително деца. Това предизвика ракетни удари на Великобритания, САЩ и Франция миналата събота срещу военни обекти в Сирия.Първоначално Москва твърдеше, че не е имало никакво нападение с химическо оръжие в Дума, а после обвини бунтовниците, че това е тяхна провокация, извършена с британска помощ, което Лондон отрече, припомни Ройтерс.  ", "date": "2018.04.18", "title": "Експертите на ОЗХО ще влязат в Дума, ако условията позволяват"}
{"url": "http://www.cross.bg/mladost-raiion-zayavi-1572808.html", "text": "/КРОСС/ Протести \"за\" и \"против\" начина, по който кметът на район \"Младост\" беше арестуван, се провеждат в момента пред кметството в столичния квартал. Обиските там са приключили около 21:30 часа снощи. Проверявани са документи , но няма информация дали за иззети преписки, заяви ПР-ът на район \"Младост\" Диана Сивинова, която заяви още, че всички служители са предупредени да не излизат до края на работния ден. Тя каза, че няма информация които кабинети са проверени. Днес общината ще работи нормално за граждани.\"Абсолютно спретната и нагласена акция, подхвърлени куфари. Това е абсурдно. Как може някой да вози куфар с пари в багажника си на служебната кола. Тя е ходила на служебна среща в Столична община, не е нормално това. Тя се бори година и половина със строежи и един слънчев ден решава, че ще си носи куфар с пари в багажника\", коментира пред БНТ Диана Сивинова, ПР на Район \"Младост\".По-късно днес се очакват резултати от Специализирана прокуратура.   ", "date": "2018.04.18", "title": "Протести \"за\" и \"против\" начина, по който кметът на район \"Младост\" беше арестувана"}
{"url": "http://www.cross.bg/grypata-prokyratyra-migranti-1572813.html", "text": "/КРОСС/ Специализираната прокуратура повдигна обвинения за незаконно превеждане на мигранти през турско-българската граница и през страната на петима участници в организирана престъпна група, действала от февруари 2016 г. до ноември 2017 г. на територията на Бургаска област. Срещу част от обвинените има образувани дела за такива престъпления. Те са присъединени към досъдебното производство на СП, след като се доказва, че привлечените под отговорност са действали като част от организирана престъпна група.Петимата са задържани в хода на проведена специализирана операция на ГДБОП, ОДМВР-Бургас и териториалните дирекции \"Национална сигурност\"-Бургас и Ямбол, под ръководството и надзора на Специализирана прокуратура.Според първоначалните данни участниците в групата са поддържали контакти с турски каналджии. Съгласували с тях кога и къде ще бъдат преведени през границата определен брой мигранти, посрещали ги, настанявали ги по квартири. След това ги превозвали към вътрешността на страната с лични автомобили или с наети таксита. Лидерът на групата е задържан непосредствено след влизането му в България през ГКПП „Капитан Андреево\".Специализираният наказателен съд е определил за петимата обвинени мярка за неотклонение „задържане под стража\". Мярката подлежи на обжалване пред горната съдебна инстанция.  ", "date": "2018.04.18", "title": "Петима души са задържани за трафик на мигранти, някои са рецидивисти"}
{"url": "http://www.cross.bg/detza-yslygi-sotzialni-1572814.html", "text": "/КРОСС/  Община Бургас стартира изпълнението на проект за разкриване на пет нови социални услуги в подкрепа на деца и младежи с увреждания, досега отглеждани предимно в институционални условия. По първоначални изчисления потребителите ще са 130, с опция тяхната бройка да бъде увеличена.„Ще изградим и оборудваме система от модерни центрове, с което ще повлияем положително върху развитието и социализацията на децата. Така ще подпомогнем и родителите, за да ги облекчим от постоянната грижа\", каза днес по този повод зам.-кметът по европейски политики и околна среда Руска Бояджиева.С днешна дата Община Бургас разполага със средства по Оперативна програма „Региони в растеж\" за осигуряване на подходящ сграден фонд (включително строително-монтажни работи), както и за оборудване на пет Центъра. Един от тях е обновената с финансовата подкрепа на НАТО и САЩ сграда в Приморски парк, бившите казарми на 24-ти Черноморски пехотен полк. По проекта за този Център ще бъде закупено модерно оборудване за рехабилитация и различни дневни занимания на децата. Останалите четири ще се помещават в две съществуващи сгради, на които предстои основен ремонт, и в още две съвсем нови, чието строителство започва скоро.„След година, година и половина, когато всички сгради бъдат готови и оборудвани, имаме готовността да кандидатстваме по Оперативна програма за развитие на човешките ресурси, чрез която да осигурим средства и за самото функциониране на Центровете\", увери зам.-кметът Руска Бояджиева.ще бъдат разкрити следните нови социални услуги: * Център за обществена подкрепа;* Дневен център за подкрепа на деца с увреждания и техните семейства;* Дневен център за подкрепа на деца с тежки множествени увреждания и техните семейства;* Преходно жилище за деца от 15 до 18-годишна възраст;* Наблюдавано жилище за младежи от 18 до 21 г.Проектът адресира три основни аспекта на потребности, свързани с осигуряването на подходящи условия за грижа за деца и младежи, настанени в социални институции, включително деца с увреждания, с потребност от постоянна медицинска грижа, деца и семейства в риск, а именно:- Необходимостта от подкрепящи и съпътстващи услуги за подкрепа на деца и семейства, свързана с предоставяне на социални услуги от резидентен тип;- Подобряване качествата на средата, в която се отглеждат и възпитават децата и младежите, съобразно техните специфични нужди;- Подобряване ефективността на средата от гледна точка на възможности и условия за прилагане на нетрадиционни и алтернативни на институционалната грижа подходи.Срокът за изпълнение на проекта е до 2020 година.  ", "date": "2018.04.18", "title": "В Бургас разкриват с европейски средства пет нови социални услуги"}
{"url": "http://www.cross.bg/bulgariya-gyurkaiinak-destinatziya-1572815.html", "text": "/КРОСС/ Пътуването между София и Истанбул ще трае с 10 минути по-малко от тази есен. Причината е, че за 29 октомври е насрочено откриването на новото летище на Истанбул. То ще е по-близо до българската граница. Това съобщи пред журналисти директорът за България на Турските авиолинии (Turkish Airlines) Мехмед Гюркайнак.По думите му новият аеропорт ще е най-големият в света, ще е основен хъб не само за Turkish Airlines, но и за други авиокомпании, а от това ще може да се възползва и България заради очаквания по-голям трафик над страната.Гюркайнак заяви, че турската авиокомпанията се е заела да популяризира България като туристическа дестинация. Благодарение на турове за журналисти и туроператори Банско вече е търсена дестинация от турските туристи за зимен туризъм, а плановете са да се създаде популярност и за Велинград като спа курорт, и на Бургас като отправна точка за морски почивки.„Освен на турския пазар авиопревозвачът популяризира България и в Япония, Китай, Корея, Алжир и Йордания, като организира опознавателни посещения и на бизнес делегации от тези страни\", каза Гюркайнак.Авиокомпанията е създадена през 1933 г., а днес разполага с 329 самолета и лети по 302 дестинации. В България работи от 1984 г. В момента от София извършва 18 полета седмично, а от Варна - 11. ", "date": "2018.04.18", "title": "Turkish Airlines ще популяризира Велинград и Бургас като туристическа дестинация"}
{"url": "http://www.cross.bg/informatziya-vtoriya-obmislyat-1572847.html", "text": "/КРОСС/ Чуха се гласове от страна на продавача на активите на ЧЕЗ, че те обмислят и вариант за преговори със втория в класирането. Това е изцяло в правомощията на чешката държава. Това коментира пред журналисти енергийният министър Теменужка Петкова.„За да се случи подобна сделка трябва да е налице съответното финансиране. Това е ангажимент на компанията, която е кандидат за купувач на този етап\", посочи тя, цитирана от \"Фокус\".Междувременно НС удължи срока на работа на анкетната комисия за ЧЕЗ до 10 май.Удължаването се наложи, тъй като Комисията бе създадена на 14 март 2018 г. със срок от 1 месец, а предстои да постъпят информация и допълнителни разяснения от Министерството на енергетиката, главния прокурор, служба „Военна информация\", ДАНС, ДАР, БНБ, КЕВР и КФН. ", "date": "2018.04.18", "title": "Петкова: ЧЕЗ обмислят офертата и на втория след „Инерком”"}
{"url": "http://www.cross.bg/energo-pro-ofisi-mesta-1572816.html", "text": "/КРОСС/  За пета поредна година ЕНЕРГО-ПРО организира изнесени офиси в услуга на своите клиенти от малки населени места на територията на Североизточна България. Първият етап на кампанията за 2018 година ще се проведе в областите Велико Търново и Габрово. В мобилните приемни клиентите могат да се възползват от всички безкасови услуги на ЕНЕРГО-ПРО, без да е необходимо да посещават Клиентски център на компанията.В рамките на следващите две седмици специалисти Обслужване на клиенти на ЕНЕГРО-ПРО ще посетят 20 малки населени места на територията на двете области. Приемните ще работят от 10 до 14 часа и ще се проведат в достъпни помещения в ключови за съответното населено място сгради. Изнесени офиси вече бяха проведени в първите четири населени места при голям интерес от страна на жителите.С посещението си в изнесен офис клиентите на ЕНЕРГО-ПРО могат да ползват редица услуги на компанията - стартиране процедура по смяна титуляра на партидата, консултиране относно процеса по присъединяване на нов обект към електроразпределителната мрежа, справки за индивидуалното потребление на електроенергия и други. Паралелно с ползването на някоя от предлаганите услуги, всеки клиент, дошъл в мобилните приемни на ЕНЕРГО-ПРО, може удобно и бързо да обнови своите клиентски данни. Необходимо е да предостави на специалистите на дружеството документ за самоличност, документ за собственост на имота, както и актуална информация за контакт, което ще гарантира ефективна комуникация с компанията при необходимост.През миналата година в рамките на инициативата за изнесени офиси в услуга на клиента бяха посетени над 60 малки населени места в цяла Североизточна България. Екипите обслужване на клиенти на ЕНЕРГО-ПРО оказаха съдействие и дадоха компетентни съвети по всички въпроси, свързани с потреблението на електроенергия на повече от 4 000 клиента на компанията.Графикът на изнесените офиси за периода 16-27.04.2018 година е публикуван на интернет страницата на ЕНЕРГО-ПРО на адрес: .      ", "date": "2018.04.18", "title": "Стартира кампанията за изнесени офиси на ЕНЕРГО-ПРО през 2018 година"}
{"url": "http://www.cross.bg/purvata-zheni-voiina-1572799.html", "text": "/КРОСС/ 1506 г. - Започва строителство на базиликата Свети Петър в съвременния и вид.1599 г. - Испанският крал Филип III Испански се жени за австрийска ерцхерцогиня Маргарита Австрийска.1599 г. - Ерцхерцогът Алберт VII Австрийски се жени за испанската инфанта Изабела-Клара Испанска.1791 г. - Луи XVI и неговото семейство са заловени от Националната гвардия в опит да избягат от очакващия ги в Париж съдебен процес.1822 г. - Мехмед Емин паша завзема град Негуш след предателство и извършва страшно клане, при което всичките няколко хиляди мъже в града са избити, а жените и децата, отведени като роби в Анадола.1840 г. - Високата порта унифицира Десятъка - започва повсеместно описване на имуществото и доходите на българското население.1843 г. - Основан е окръг Елк в щата Пенсилвания, САЩ.1850 г. - В Габрово се полагат основите на новата училищна сграда, днешната Априловска гимназия.1877 г. - Генерал Николай Столетов поема командването на българското опълчение.1906 г. - Земетресението в Сан Франциско през 1906 година почти изцяло разрушава Сан Франциско (Калифорния).1908 г. - Закрито е 13-то Обикновено Народно събрание.1909 г. - Жана д'Арк е обявена за светица в Рим.1923 г. - Основан е руският футболен клуб ФК Динамо в Москва.1928 г. - След първия трус на Чирпанското земетресение от 14 април е регистриран нов силен трус с епицентър край Поповица; разрушенията от двата труса засягат около 20% от територията на България.1931 г. - Закрито е 22-то Обикновено Народно събрание.1941 г. - В Атина е обявено военно положение, като гръцкият премиер Александрос Коризис се самоубива.1942 г. - Пиер Лавал става министър-председател на Вишистка Франция.1942 г. - Втората световна война: Нанесена е първата бомбардировка над Токио, известна като „Нападението на Дулитъл\".1945 г. - В хода на Втората световна война немските войски в Рур капитулират.1946 г. - Обществото на народите се саморазпуска.1949 г. - Ирландия е обявена за независима от Великобритания република.1951 г. - Франция, ФРГ, Италия и трите страни от Бенелюкс създават Европейска общност за въглища и стомана, която прераства по-късно в Европейска икономическа общност (съвременният Европейски съюз).1955 г. - Основан е международният футболен турнир Лига Европа под името Купа на панаирните градове.1956 г. - Вестник Отечествен фронт публикува статията „Поуката\" - първата публична остра критика на култа към личността като към всеобхватно социалистическо явление.1956 г. - Принца на Монако Рение III се жени за американската актриса Грейс Кели.1960 г. - Състои се премиерата на българския игрален филм „Първи урок\".1961 г. - Подписана е Виенската конвенция за дипломатическите отношения.1980 г. - Провъзгласена е независимостта на нова африканска държава Зимбабве.1981 г. - Официално се открива сградата на Културния комплекс в град Правец и тази на Историческия музей - Правец, с първата музейна експозиция.1983 г. - Стартира американският телевизионен канал Disney Channel.1988 г. - Ирано-иракската война: Американският флот потапя иранската фрегата „Саханд\" и няколко по-малки ирански патрулни кораби край Ормузкия проток.1990 г. - Съветският съюз прекратява снабдяването на Литва с нефт, като санкция заради опита ѝ да напусне общата държава.1999 г. - Приета е сегашната федерална Конституция на Швейцария.2007 г. - Официално е открит швейцарският стадион Стад дьо ла Маладиер в Ньошател.  ", "date": "2018.04.18", "title": "На 18 април през..."}
{"url": "http://www.cross.bg/viktor-bogovete-hrista-1572798.html", "text": "/КРОСС/ Св. мъченици Виктор и СтефанидаСв. мъченик Виктор бил войник по време на царстването на император Марк Аврелий Философ (161-180 г.). Когато императорът започнал гонение на християните, Виктор се отказал да принесе жертва на боговете. Тези задължителни жертвоприношения били проверка за предаността на войните към боговете, императора и родината. Светецът бил предаден на мъчения, но преминал невредим всички изпитания. Чрез силата на молитвите си той победил чародей, който оттогава се отказал от врачуването и станал християнин. По молитвата на светеца внезапно прогледнали ослепели войници.Виждайки чудесата, които Господ явил чрез св. Виктор, младата благочестива съпруга на един от мъчителите, Стефанида, открито прославила Христа, за което била предадена на люти мъчения. Светия мъченик Виктор обезглавили. Мъчениците пострадали в Дамаск през II век, където честните им останки били погребани.Да не се бърка със св. Виктор Никомедийски, честван на 18 април.След като повярвал в Христа, и виждайки твърдостта на св. великомъченик Георги († 303 г.), св. Виктор бил посечен с меч в Никомидия през 303 година.  ", "date": "2018.04.18", "title": "Преп. Йоан. Св. мчк Виктор"}
{"url": "http://www.cross.bg/tema-zashto-stigna-1572801.html", "text": "/КРОСС/ БНТ, „Денят започва\"Тема: Земеделие в междублоковите пространства - как може да се реализира амбициозният проект на столични архитектиТема: За акцията с ареста на кмета на столичния квартал „Младост\" Десислава ИванчеваТема: Ще се задържи ли пролетното време до края на април - прогнозата на Анастасия Стойчева от БАНТема: Заплати и производителност на труда - какво е съотношението? Анализ на Васил Велев от Асоциация на индустриалния капитал и икономиста Лъчезар БогдановТема: Приоритети на новата парламентарна сесия - говорят депутатите Данаил Кирилов от ГЕРБ, Иван Иванов от БСП и Юлиан Ангелов от Обединени патриотиТема: Какви други промени предстоят в движението заради строежа на третия лъч на метротоТема: За предстоящите награди на името на Димитър Цонев - на какво ще заложи журито. Гост Димитър Цонев-синБТВ, \"Тази сутрин\" Тема: Какво е състоянието жената, нападната от опасна порода кучета в Монтанско?Тема: Какво решение взе на последното си заседание комисията за ЧЕЗ? Има ли основание за спиране на сделката? В студиото на „Тази Сутрин\" - Таско Ерменков и Валентин НиколовТема: Защо в сините редици се стигна до бой и какво наложи присъствието на охранители?Тема: Защо се стигна до демонстративният арест на кметицата на „Младост\"? Какви обвинения ще ѝ бъдат повдигнати?Тема: Ексклузивно - британският посланик Ема Хопкинс за ударите в Сирия, случаят „Скрипал\" и брекзитТема: Обвинени в трафик на мигранти - в студиото - българското семейство, часове след завръщането си от ГърцияТема: Ще има ли нов бум от застрояване на Южното Черноморие? Един срещу друг: кметът на Царево Георги Лапчев и Тома Белев от „Зелени Балкани\"Тема: На живо: майките на деца с увреждания отново на протест. Кога ще бъдат удовлетворени исканията им?Тема: Багери влизат в Пловдивската Арман махала - колко незаконни къщи ще бъдат съборени?Тема: „Българи от старо време\" в юбилейния сезон на музикалния театър Нова телевизия, „Здравей, България\"Тема: Как се стигна до ареста на кметицата на \"Младост\" - Десислава Иванчева? Взела ли е подкуп от 70 хиляди евро?Тема: Бой до синьо или бой за синята идея? Защо се сбиха делегатите на Националния съвет на СДС?Тема: Говорят родителите на шофьорката, причинила катастрофата с 6 загинали и десетки ранени на магистрала \"Тракия\"Тема: Защо сме на път да загубим българското киселото мляко и саламурено сирене? И можем ли все още да ги спасим на трапезата си? Отговорите - в \"На твоя страна\"Тема: Състезателят, който се вряза в публиката на рали край Шумен се оказа издирван престъпник влязла в сила присъдаТема: Майката на дете с увреждания емигрира, за да може то да оцелееТема: Имат ли общо сделката за ЧЕЗ и поскъпването? В студиото - Делян Добрев от ГЕРБ и Жельо Бойчев от БСПТема: Разказът на момиче и момче, които срещнаха холувдската звезда Джерард Бътлър в столично кафенеТема: \"Запей, България\" - Стефан Вълдобрев в колата на Ива и Мон Дьо  ", "date": "2018.04.18", "title": "По телевизиите в сряда"}
{"url": "http://www.cross.bg/az-sum-izklyuchitelno-turpeliva-1572800.html", "text": "/КРОСС/ Аз съм изключително търпелива, при условие, че в края на краищата стане по моему. - Маргарет Тачър   ", "date": "2018.04.18", "title": "Аз съм изключително търпелива..."}
{"url": "http://www.cross.bg/bolnitzata-razhdaneto-bebeto-1572804.html", "text": "/КРОСС/ Десетки фенове на Уилям и Кейт окупираха болницата Сейнт Мери в центъра на Лондон.Те опънаха палатков лагер в очакване на раждането на третото бебе на кралската двойка.Облечени в дрехи с националния флаг на Великобритания феновете се надяват да са сред първите, които ще зърнат бебето.От двореца Кенсингтън все още не са обявили официално датата на раждането, но хората пред болницата се надяват бебето да се появи на 21 април, като подарък за 92-я рожден ден на Кралица Елизабет.  ", "date": "2018.04.18", "title": "Фенове окупираха болницата, в която Кейт Мидълтън трябва да роди"}
{"url": "http://www.cross.bg/kastro-rayl-godini-1572805.html", "text": "/КРОСС/ Кубинският парламент започва днес историческо двудневно заседание, на което депутатите трябва да изберат приемник на президента Раул Кастро. Осемдесет и шест годишният Кастро утре ще предаде властта на ново поколение в преход, който бележи края на десетилетия еднолично управление на братята Кастро в карибския остров.Фидел, а след него Раул управляваха Куба почти 60 години, превърнаха острова в основен играч в Студената война и съумяха да съхранят комунистическия режим, въпреки сътресението от разпада на съветския им съюзник.Днес и утре на историческо пленарно заседание кубинският парламент ще избере нов председател на Държавния съвет - главния орган на изпълнителната власт. Властите не са го потвърдили официално, но се очаква новият президент да е 57-годишният първи вицепремиер Мигел Диас-Канел.Раул Кастро ще остане начело на Кубинската комунистическа партия до следващия ѝ конгрес, планиран за 2021 г., когато той ще навърши 90 години.Приемникът на братята Кастро ще трябва да продължи необходимата „актуализация\" на остарелия икономически модел в момент, когато Куба е изправена пред отслабването на съюзника си Венецуела, продължаващото американско ембарго, което спъва развитието ѝ и решението на президента Тръмп да замрази започналото в края на 2014 г. сближаване със САЩ.Самите кубинци не очакват съществени промени в страната, а сякаш за да подчертаят отсъствието на „революция в революцията\", властите не са планирали пищна церемония за това гласуване в парламента.Все пак денят на гласуването е знаменателен - на 19 април се отбелязват 57 години от победата в Залива на прасетата, смятана в Куба като „първото поражение на империализма на янките в Латинска Америка\". ", "date": "2018.04.18", "title": "Кубинският парламент избира приемник на президента Раул Кастро"}
{"url": "http://www.cross.bg/chasa-provede-sofiyaot-1572802.html", "text": "/КРОСС/ ***София.От 11.00 часа на „Дондуков\" 2 държавният глава Румен Радев ще се срещне с представители на ръководството на Съюза на българските писатели. Тази година творческото сдружение отбелязва 105-годишнината от основаването си.***София. От 09.00 часа Народното събрание ще проведе редовното си пленарно заседание.***София. От 10.00 часа в сградата на Министерски съвет ще се проведе седмичното правителствено заседание.***София. От 09.00 часа в Гранд хотел София министърът на енергетиката Теменужка Петкова ще открие конференцията „Стратегия на рафиниращата индустрия до 2050 г.: преход за течни горива и възможности за сектора\".***София.От 09.00 в зала „Мусала\" на хотел Хилтън Министърът на икономиката Емил Караниколов ще открие семинар на тема \"Услуги, базирани на космически данни за развитие на регионални стратегии в цифровата икономика: Балкански и Черноморски перспективи\".***София.От 10.00 часа в зала №142 е заседанието на работната група в Народното събрание, която ще подготви текстовете за промени в Закона за предучилищното и училищно образование. Промените ще регламентират мандатността на директорите в училищата, детските градини и началниците на Регионалните управления по образование.***София. От 11.00 часа в Съдебна палата ще се проведе брифинг на Прокуратурата, на който ще бъде оповестени подробности около ареста на кмета на район „Младост\" Десислава Иванчева.***София.От 11.30 часа в Министерски съвет на Р България Председателят на Софийски арбитражен съд при „Международна асоциация за правосъдие и арбитраж\" - Мария Янева, ще подпише Споразумение за сътрудничество с Председателя на Международния съд в Париж при „Международна арбитражна камара в Париж\" /CAIP/- г-н Бодуан Делфорж. На събитието ще присъстват министърът на правосъдието- г-жа Цецка Цачева и зам. министърът на икономиката- г-н Александър Манолев.***София.От 12.30 часа в Ротондата на V етаж на Министерството на образованието и науката министър Красимир Вълчев ще подпише споразумение с Дигитална национална коалиция за сътрудничество в областта на дигиталните технологии. От 12,00 часа в Националния археологически музей ще се състои церемония по връчване наградите на победителите във финала на Националния конкурс „Млади таланти\".***София.Европейският комисар Мариан Тейсен ще участва в двудневна неформална среща на социалните министри от ЕС в София. От 13:00 часа комисар Тейсен ще участва в заключителната пресконференция заедно с министъра на труда и социалната политика Бисер Петков.***София. От 14.30 часа в София Тех Парк кметът на София Йорданка Фандъкова ще присъства на откриването на Ден на осведомеността.***София.От 09.30 до 14.30 часа в Sofia Tech Park на бул. Цариградско шосе 111, сграда LABS, зала 125, ще се проведе Awareness Day. Домакини на събитието са Европейския институт за иновации и технологии и Министерство на образованието и науката на България.***София.От 10.00 часа зала „Европа 1\" на хотел „Рамада София\" КТ „Подкрепа\" организира Втори Международен Дискусионен Форум, посветен на създаването на платформа за наблюдение на командированите работници, която ще работи с матрица от механизми за мониторинг на процесите на публикуване.***София.От 11.00 часа в Национален пресклуб на БТА ще се проведе представянето на Карта на финансовата, бюджетна прозрачност и интегритет на общините 2018.***София.От 12:00 часа в „+ това\" (ул. Марин Дринов 30) в София ще се проведе първият семинар от Академия за журналисти „Рак на белия дроб - иновации в диагностиката и лечението\". Организатор е АстраЗенека България.***Аксаково. От 10.30 часа в читалището на гр. Аксаково ще се състои среща по проект на Община Аксаково „Бъдещето на Европа - презареждане\".***Асеновград.От 11.00 часа кметът д-р Емил Караиванов ще открие сградата на Център за иновативни услуги по проект \"Социално включване на хората с увреждания в община Асеновград и улесняване достъпът им до заетост\".***Асеновград.От 13.30 часа в Градска библиотека \"Паисий Хилендарски\" ще се прожектира филмът „Скалите проговарят\" по повод Международният ден за опазване на паметниците на културата.***Враца.От 16.00 часа в общата читалня на РБ „Христо Ботев\" ще се проведе представяне от Николай Райков, автор на книги за приказки.*** Велико Търново. От 11.00 часа в кв. „Бузлуджа\", ул. „Драган Цончев\" 6 ще се проведе Церемония по първа копка на Кризисен център за лица.*** Велико Търново. От 18.00 часа в Зала 30 на Младежки дом ще се проведе Концерт на учениците от класа по пиано на Стефка Бочева.*** Велико Търново. От 19.00 часа в МДТ „Константин Кисимов\" ще бъде представена „Баядерка\" - оперета /Имре Калман/, втора премиера.*** Велико Търново. От 20.00 часа в Клуб 7 ще се проведе Благотворително литературно четене, част от кампанията „Презареди\".*** Горна Оряховица. От 10.00 часа на тенис кортовете в кв. „Пролет\" ще се проведе Работилница „Захарно петле\" - игри и забавления.***Добрич.От 09.00 до на площад „Свобода\" Община град Добрич и Центърът за подкрепа за личностно развитие организират Панорама на средните училища.***Перник.От 10.00 до 17.00 часа в Общинския младежки дом ще се проведе „Панорама на средните училища в област Перник\".***Пловдив.От 12.00 часа в Заседателната зала на НБ „Иван Вазов\" ще се проведе пресконференция по повод проекта „Бебеландия в Библиотеката\". Участие в пресконференцията ще вземат ръководството на библиотеката, координиращите и реализиращи проекта и партньори.***Русе.От 11.00 ч. в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етнически и интеграционни въпроси.***Русе.От 13.00 часа в зала 21 на корпус 20 на Русенския университет ще се проведе семинар на тема „Иновативни методи в транспорта за опазване на околната среда\".***Хасково.От 18.00 часа пред ДКТ „Иван Димов\" ще бъдат открити 46-и Литературни дни „Южна пролет\" - Хасково и Националния конкурс за дебютна литература.***Шумен. От 10.00 часа в зала 363 на общината ще се проведе семинар „Българското председателство на Съвета на Европейския съюз\" с участието на ученици от 9 до 12 клас.***Шумен. От 10.30 часа в парка между Община Шумен и Регионалната библиотека Общината и „Екопак България\" организират детски празник и безплатното куклено шоу.  ", "date": "2018.04.18", "title": "Предстоящи събития на 18 април 2018"}
{"url": "http://www.cross.bg/pevitza-georgi-kiril-1572729.html", "text": "/КРОСС/ Албена Михова, актрисаВаня Костова, певицаГеорги Денев, футболна легендаПроф. Александър Грозев, кинокритикВладислав Славов, председател на Съюза на юристите, бивш конституционен съдияИнж. Георги Манолов, кмет на СвиленградДимитър Паунов, писателКирил Домусчиев, председател на УС на КРИБ, собственик на ПФК \"Лудогорец\" и член на Изпълкома на БФСКирил Добрев, организационен секретар и член на Изпълнителното бюро на БСППетър Данаилов, оперен певецРумен Аврамов, икономист, програмен директор в Центъра за либерални стратегииРут Колева, певица  ", "date": "2018.04.18", "title": "Родени на 18 април"}
{"url": "http://www.cross.bg/tyrtziya-ankara-gurtziya-1572806.html", "text": "/КРОСС/ Европейският съюз не се отнася към Турция справедливо и обективно, заяви турският вицепремиер и правителствен говорител Бекир Боздаг, след като еврокомисарят по разширяването Йоханес Хан каза в Страсбург, че Анкара се отдалечава с големи крачки от пътя към членство в ЕС, предаде Ройтерс.След заседание на правителството в Анкара Боздаг заяви, че позитивните оценки в доклада на ЕК за напредъка на Турция не могат да „маскират\" несправедливото отношение към нея.Наред с това Боздаг обвини Гърция, че нарушава международното право, като не екстрадира осем турски военни, които според Анкара са подкрепили осуетения опит за преврат през 2016 г.Турция и Гърция имат спорове по редица въпроси, припомня Ройтерс.Атина отказа да върне в Турция военните, които избягаха малко след опита за преврат през юли 2016 г. и поискаха политическо убежище в Гърция.  ", "date": "2018.04.18", "title": "Турция: ЕС се отнася несправедливо към нас"}
{"url": "http://www.cross.bg/beshe-mladost-ivancheva-1572803.html", "text": "/КРОСС/ \"Най-вероятно това ще се окаже много шум за нищо\". Това заяви за \"Здравей, България\" адвокатът Ирен Савова, която е защитник на заместник-кмета на \"Младост\" Биляна Петрова, която бе арестувана във вторник заедно с Десислава Иванчева.\"Клиентката ми смята, че това е начин да бъде отстранена г-жа Иванчева от поста\", коментира юристът.\"Изключително унизителен беше начинът, по който се отнесоха към тях. Тези жени не бяха пили вода, не бяха ходили до тоалетна. Да отиде адвокат, за да им съдейства за най-елементарни нужди. През цялото време клиентката ми плачеше от унижение, от това, че има син и майка, която гледа. Беше в доста тежко състояние. Викана е била и Бърза помощ\", заяви тя и добави, че Петрова във всички случаи ще си търси правата.\"Тревожно беше това, което видях, от гледна точка на тази показност, с която се случва. Доста са озадачаващите неща. В колата имаше множество кашони. Как уцелиха точно този с парите?\", попита тя.По думите й автомобилът, в който са намерени парите, е служебен на общината и доста хора го използват.  ", "date": "2018.04.18", "title": "Адвокатът на зам.-кмета на \"Младост\": Много шум за нищо"}
