{"url": "http://www.cross.bg/grip-plovdiv-stranata-1623221.html", "text": "/КРОСС/ Грипът все повече настъпва в страната. След грипната ваканция, която беше обявени миналата седмица в Хисаря, днес общините Дупница и Сапарева баня обявиха грипна епидемия, която е в сила от утре - 21 януари до 27 януари.От вторник всички учебни заведения на територията на двете общини преустановяват учебни занятия.Според заповедта на директора на РЗИ в Кюстендил д-р Златко Величков започва незабавно изпълнение на профилактичните и противоепидемични мерки за надзор и контрол на грипа и острите респираторни заболявания.  Преустановяват се консултациите на бременни жени и кърмачета, извършването на профилактични прегледи, имунизации, планови операции и свиждания.Предепидемична е обстановката и в Пловдив, регистрирано е завишаване на пациентите с остри респираторни болести, съобщи д-р Милена Панайотова, началник отдел \"Противоепидемичен контрол\".Данните от изминалата седмица показват, че средно за страната респираторно болни са 132.67 на 10 000 души, в Пловдив заболеваемостта е 113.52 на 10 000.Затова се въвеждат противоепидемични мерки. Ще бъдат преустановени свижданията и плановите операции в лечебните заведения, плановите консултации за здрави бременни жени и кърмачета, провеждането на профилактични прегледи и имунизации.Ще се осъществява стриктен филтър в детските заведения, за да не бъдат допуснато посещението на болни деца и персонал, а болните от грип и остри респираторни заболявания ще бъдат обслужвани по домовете. Ще бъде усилен и патронажът на деца в медико-социален риск от страна на личните лекари.Три грипни вируса са засечени в страната - свинския грип, Виктория и тип А. Засега у нас преобладават случаите на грип тип А, който засяга предимно хората над 65 години, но пък свинският грип неслучайно се нарича пандемичен - при него много по-лесно се стига до епидемия. Преди два дни в Смолян почина 51-годишен мъж именно след тежки белодробни усложнения и пневмония след прекаран свински грип.С високи темпове нарастват болните и в София, следват Смолян и Сливен. Заболели от грип има и в Бургас, Пловдив, Русе, Пазарджик, Кюстендил, Габрово и Враца. Лекарите напомнят, че вирусът не се лекува с антибиотици.20% oт инфeктирaнитe c грип рaзвивaт пнeвмoния и тeжки уcлoжнeния вcякa гoдинa. Тoвa oзнaчaвa, чe зaceгнaт e вceки пeти бoлeн, предупреди нaциoнaлният кoнcултaнт пo микрoбиoлoгия и дирeктoр нa Нaциoнaлния цeнтър зa зaрaзни и пaрaзитни зaбoлявaния прoф. Тoдoр Кaнтaрджиeв. Хoрaтa дa нe ce caмoлeкувaт, a дa пoтърcят лeкaрcкa пoмoщ, кoгaтo уceтят първитe cимптoми - втриcaнe, виcoкa тeмпeрaтурa, бoлки в муcкулитe и бързa oтпaднaлocт, cъвeтвaт здравните експерти.Пикът на грипната епидемия се очаква през февруари.", "date": "2020.01.20", "title": " Грипът зарази Дупница и Сапарева баня, насочи се към Пловдив"}
{"url": "http://www.cross.bg/godina-bulgarska-nito-1623220.html", "text": "/КРОСС/ Четири цветни кадъра, показващи някогашния блясък на бузлуджанския монумент, заснети на диапозитиви с марката Кодак през далечната 1982 година от фотограф-художника Бедрос Азинян, са намерили място в луксозния тритомник Atlas des Utopies, излязъл на пазара в края на 2019 година. Международното издание е направило кратко представяне на историята и настоящето на паметника, който все още очаква от министерството на културата да определи статута на недвижим паметник.", "date": "2020.01.20", "title": "Показаха Чинията в луксозен тритомник"}
{"url": "http://www.cross.bg/dryzhestvata-momenta-razhodite-1623223.html", "text": "/КРОСС/ В структурата на „Българския ВиК холдинг“ ще има търговец на ток, което ще позволи ВиК дружествата да намалят разходите си за електроенергия с около 30%. Това каза зам.-министърът на регионалното развитие и благоустройството Николай Нанков на среща в КНСБ по проблемите на ВиК отрасъла.В момента операторите купуват ток на свободния пазар и това доведе до скок на разходите им до 70%, въпреки направените инвестиции и редуцираните количества потребявана електрическа енергия. Със създаването на холдинговата структура този проблем ще бъде решен, а с част от освободения паричен ресурс ще могат да се повишат трудовите възнаграждения в отрасъла, обясни зам.-министърът.Според позицията на КНСБ въпросът с повишаването на заплатите е без алтернатива. „За нас увеличението на разходите за персонал с 15% е спешно необходимо“, подчерта председателят на конфедерацията Пламен Димитров. 16 000 души са заетите в отрасъла, 6500 от тях са работели на минимална работна заплата през 2019 г. Повече не може да си позволим да губим кадри заради ниските възнаграждения, допълни Димитров.Според зам.-министър Нанков някои дружества ще могат в рамките на цялата 2020 г. да увеличат работната заплата с 14-15%, но за други това ще е трудно постижимо. Затова, ако холдингът бъде структуриран до средата на годината, ще има ресурс да се подпомогнат дружествата в по-тежко финансово състояние за увеличаване на възнагражденията.За постигане ръст на заплатите е необходимо да бъдат използвани и други източници -  например, увеличаване на събираемостта от абонатите. 117 млн. лв. са в момента вземанията на ВиК дружествата с държавно участие от потребители, от тях 81 млн. лв. са от гражданите. Затова ще се търсят законови механизми за подобряване на събираемостта и намаляване на кражбите на вода. Те ще бъдат разписани в Закона за ВиК, който в момента се подготвя.Николай Нанков подчерта, че ще се промени и свръх регулацията в отрасъла, защото това също пречи на ВиК дружествата да се развиват и инвестират. В бъдеще КЕВР трябва да регулира дългосрочното изпълнение на бизнес плановете, а не разходите на дружествата и качествените показатели.По отношение на кризата в Перник зам.-министърът посочи, че в момента се разработва идеен проект за изграждането на допълнителен водопровод от 13,5 км и помпена станция Мало Бучино. Съоръженията са част от новото предложение за решаване на проблема с нарушеното водоснабдяване на града, което предвижда да бъдат пренасочени допълнителни количества вода от водосбора на яз. „Белмекен“ към яз. „Бели Искър“, като се използва преминаването през мрежата на София.На въпрос няма ли тези допълнителни количества да застрашат стената на яз. „Бели Искър“, зам.-министър Нанков бе категоричен, че такъв риск не съществува. В момента водата в язовира не трябва да е повече от 70% от общия обем, за да се гарантира неговата безопасна експлоатация. Този критичен обем няма да бъде надхвърлен,  затова няма рискове за стената.", "date": "2020.01.20", "title": "В „Българския ВиК холдинг“ ще има търговец на ток за ВиК дружествата"}
{"url": "http://www.cross.bg/kosovo-tachi-belgrad-1623226.html", "text": "/КРОСС/ За пръв път от 20 години Сърбия и Косово ще бъдат свързани по въздушен път. Това ще стане възможно заради инициативата на германската \"Луфтханза\", която ще лети директно между двете столици, пишат медии в двете държави.\"Луфтханза\" потвърди, че е подписано писмо за намерение и съобщи, че полетите ще се обслужват от нискобюджетното ѝ поделение Eurowings, а подробностите ще бъдат обявени \"в следващите седмици\". Според директора на сръбската \"канцелария за Косово и Метохия\" Марко Джурич меморандумът, с който това ще стане възможно, предстои да бъде подписан в Берлин днес, съобщиха агенция \"Бета\" и \"Данас\" няколко часа преди събитието.Джурич, който определи решението като \"добра новина\", същевременно постави условия за пускането на авиолинията - \"премахване на митата върху стоки от Централна Сърбия\". Последният израз се използва, за да се обозначи схващането в Белград, че Косово не е независима държава, а размирна провинция, налагаща (вече над година) 100-процентови мита на продукти от останалата сръбска територия.Митата на Прищина бяха отговор на кампанията на Белград срещу приемане на Косово в международни институции. Към момента косовските власти не са изразявали намерение да ги отменят въпреки загрижеността и на Европа, и на Съединените щати (а и на иначе подкрепящата Косово Албания) от икономическите последици за региона.Документът е подписан на церемония в посолството на Съединените щати в Германия, в присъствието на американския пратеник за решаване на конфликта (и посланик в Германия) Ричард Гренел, пише \"Газета експрес\". В профила си в \"Туитър\" Гренел съобщи, че споразумението вече е факт. Президентът Хашим Тачи и изпълняващият длъжността външен министър Беджет Пацоли коментираха новината. \"Приветстват писмото за намерение между Косово и \"Луфтханза\" да бъде отворен въздушен маршрут между Прищина и Белград\", написа Тачи в \"Туитър\". \"Това е важна стъпка за движението на гражданите и процеса на нормализация.\" В почти еднаквите туитове на Тачи и Пацоли се говори за ролята в процеса както на Гренел, така и на националния съветник за сигурността на президента Доналд Тръмп Робърт О'Брайън.Това е рядък пример за единодушие между президента и досегашния (все още изпълняващ длъжността) премиер Рамуш Харадинай, който малко след Тачи и Пацоли публикува туит с почти идентично съдържание. Отношенията между Тачи и Харадинай, бивши командири от Армията за освобождение на Косово (АОК), са обтегнати през последните години и това се прояви и в позициите им за спорни преговори между Прищина и Белград, които можеха да променят границата и да доведат до признаването на Косово, но с подялба на северната част на Косово по етнически признак.Според бившия външен министър Петрит Селими решението означава, че \"Белград неизбежно ще признае паспортите на Република Косово\". Подобни твърдения още не са били коментирани от сръбските власти, няма отговор и на въпроса с какви документи биха пътували косовските граждани към Сърбия.В момента Косово и Сърбия се свързват само от автобусен транспорт. Въздушното пространство над Косово се управлява от мисията на ООН в страната и от силите KFOR.", "date": "2020.01.20", "title": "Полет ще свърже Белград и Прищина за пръв път от 20 години"}
{"url": "http://www.cross.bg/opera-mariya-gylegina-1623218.html", "text": "/КРОСС/ Софийската опера и балет остава вярна на стила си и през новата година отново ще предложи на почитателите си силни заглавия в афиша си с участието на авторитетни артисти. Първата от тези срещи ще бъде на  година от 19 часа, когато публиката ще може да се докосне до таланта на прочутото вердиево сопрано Мария Гулегина и да види превъплъщението ѝ в ролята на Флория Тоска от едноименната опера на Джакомо Пучини, чиито сюжет пренася зрителя в Рим в епохата на войните на Наполеон и разказва приказка за ревност, страст и убийства. Мария Гулегина вече е позната на българската публика от участията си в спектаклите на Софийската опера \"Парсифал\", \"Набуко\", \" Турандот \", \"Бал с маски\". Тя е определяна от музикалната критика като един от водещите драматични сопрани в света.  В биографията ѝ се вписва фактът, че тя е единствената изпълнителка с 16 главни роли в нови постановки в прочутата Миланска Скала. В репертоара си, Мария Гулегина има и редица участия по световните оперни сцени, а в „Тоска“  в Софийската опера и балет на 24 януари тя ще си партнира със солистите: Костадин Андреев, Пламен Димитров, Ангел Христов , Илия Илиев, Николай Павлов, Александър Георгиев, Петър Бучков и Йоана Кулева.  На диригентския пулт ще застане маестро Григор Паликаров.Публиката на Софийската опера и балет ще има възможност отново да види Мария Гулегина на наша сцена и на  в ролята на Турандот в едноименната опера на Джакомо Пучини.Участват: Цветан Цветков, Светозар Рангелов, Костадин Андреев, Силвана Пръвчева, Атанас Младенов, Николай Павлов, Хрисимир Дамянов, Николай Петров..Билетите за спектаклите с участието на Мария Гулегина вече са в продажба на касата на Софийската опера и балет на ул.” Врабча” 1, както и на касите на Easy Pay в цялата страна, в ", "date": "2020.01.20", "title": "Мария Гулегина гостува в „Тоска“ и „Турандот“  в Софийската опера"}
{"url": "http://www.cross.bg/valensiya-oblast-chast-1623224.html", "text": "/КРОСС/ Най-малко трима души загинаха в резултат на лошо време в Испания - силни пориви на вятъра и снеговалеж, съобщи вестник \"Венте минутос\".В автономната област Астурия е загинал мъж, който е бил премазан от кола, а бе съобщено и за смъртта на бездомна жена в Гандия (автономна област Валенсия). Един мъж е загинал в община Педро Бернардо (автономна област Кастилия и Леон).Заради лошото време са затворени някои пътища, затворени са пристанищата на Валенсия и Гандия. В 194 общини в област Валенсия са отменени учебните занятия.В Туитър испанското управление на летищата съобщи, че заради бурните ветрове летище Аликанте ще остане затворено. Засега е променен графикът на 200 полета. На 15 януари в тази аерогара имаше пожар.Според прогнозите на синоптиците метеорологичната обстановка ще продължи да е сложна.В 33 провинции е обявен червен код вследствие на пораженията, нанесени от бурята, която се придвижва към централната и източната част на Иберийския полуостров. Област Валенсия, Мурсия и Балеарските острови са от най-засегнатите райони.В област Валенсия е обявен червен код и извънредна ситуация. Най-засегнати от силния снеговалеж, проливните дъждове и бурния вятър са северните части на провинция Кастеийон, вътрешността на южната част на провинция Валенсия и северната част на провинция Аликанте.Срещу брега на Валенсия се вдигнаха рекордни вълни от близо 9 м височина. Затворени са редица пристанища. Крайбрежните улици на тези общини, както и на други селища по брега на Леванте, са наводнени. Движението по 12 пътища е преустановено. Закъснение от 30 минути имат влаковете.Скоростта на вятъра стигна до 135 километра в час. Обилен снеговалеж затвори почти 1000 км път, а стотици бяха евакуирани от източния бряг на Испания заради високите вълни. Властите в Барселона призоваха да се избягва районът на плажа.Към настоящия момент няма информация за пострадали българи. ", "date": "2020.01.20", "title": "Бурята Глория връхлетя Испания"}
{"url": "http://www.cross.bg/bashta-dobreva-nikola-1623225.html", "text": "/КРОСС/ Близо 1600 зрители аплодираха блестящото завръщане на Захари Бахаров на сцената на Народния театър в двете премиерни представления на „Синът“ от Флориан Зелер в края на миналата седмица. Пиесата е съвсем нова – създедена е миналата година и е последна част от трилогията на именития французин, започнала с „Майката“ и продължила с „Бащата“ – трагикомедия, която също е сред хитовите заглавия на първата ни сцена. Режисьор и на двата спектакъла е Диана Добрева.Захари Бахаров – актьорът, който неотдавна убедително изигра разтерзан баща в роден тв сериал, тук е в ролята на родител, заплащащ жестока цена за това, че е напуснал жена си и си е изградил ново щастие с ново семейство. Но най-голямата жертва на болезнената ситуация е чувствителният тийнейджър Никола`, неговият син, който тотално губи житейските си ориентири и опори.Александър Тонев – дебютант на академичната сцена („Роня – дъщерята на разбойника“ в театър „София“, „Идиот“ в „Сфумато“), възпитаник на проф. Иван Добчев, достойно партнира на опитния си сценичен баща и изгражда вълнуващ образ на депресиран юноша, който отчаяно търси, но не намира смисъла на битието. По клиничната картина на героя му биха могли да се обучават студенти по медицина, само неговите родители дълго не си дават сметка, че той се нуждае и от специализирана помощ, и от повече топлота и яснота в ежедневието си. Всъщност те правят всичко по силите си да го разберат и да му помогнат, но и пътят към ада е постлан с добри намерения. Изгубил способност да общува с майка си (отлична Теодора Духовникова като прекършената вътрешно Ана), той пожелава да се премести в дома на баща си и неговата млада съпруга (Анета Иванова, ученичка на проф. Атанас Атанасов), където, след първоначалната неловкост, го приемат и привидно нещата като че ли потръгват. Но Никола` не се чувства добре, той не е успешен по критериите на баща си и просто би предпочел да е на мястото на своето братче, бебето Саша... Тук Фройд навярно би провидял Едипов комплекс, но истината е по-скоро друга – момчето се страхува от живота и отчаяно копнее за човешка топлота. На негово място някой с друго душевно устройство навярно би бил щастлив. Или почти. Но не и той – той сякаш няма печеливш ход. И или трескаво го търси, или се оставя на течението и уж не му пука, лута се, люшка се... Връща се при майка си, стига и до клиника, където Владо Пенев („Бащата“) е с малка, но респектираща роля на лекар психиатър. Никола` сигурно се надява на прегръдка, на протегната ръка, ала в спектакъла на Добрева неслучайно между него и другите персонажи няма физически контакт.Те остават на малко, но непреодолимо разстояние в пространството на голямата сцена дори и в миговете на върховно усилие за близост с момчето. С изключение на два-три сюблимни момента...За разлика от мащабните пророчески спектакли на Добрева по световната класика, в по-интимните й постановки като „Емигранти“, „Бащата“ и особено тук, в „Синът“, няма фойерверк от зрелищни режисьорски избухвания и ефектни визуални решения, спиращи дъха. Всичко е концентрирано в психологията на героите, внимателно изработена от Добрева и нейните актьори като най-тънка и деликатна дантела. Бахаров, Духовникова и младият Тонев изиграват сдържано, овлядано, без истерии, но с много подмолни дълбочини трагедията на едно обикновено бивше семейство от доброто общество. Тревожната музика, предвещаваща катастрофата, е на Петя Диманова, сценографията на Мира Каланова, хореографията на Деян Георгиев. Преводът на великолепната пиеса е на Снежина Русинова-ЗДравкова.", "date": "2020.01.20", "title": "„Синът“ и неговият баща в разтърсваща драма в Народния"}
{"url": "http://www.cross.bg/pravitelstvoto-godina-direktor-1623210.html", "text": "/КРОСС/ Тони Хол ще се оттегли като генерален директор на Би Би Си през това лятото след седем година начело, за да предостави поста си на нов човек, който ще преговаря с правителството за бъдещето на британския радио и телевизионен оператор, посочи в понеделник самият Хол.Британският публичен оператор ще трябва да договори нова харта с правителството до 2027 година, като преди това направи средносрочен преглед през 2022 година.Тони Хол, който беше назначен за генерален директор през 2012 година, посочи че един шеф на медията трябва да наблюдава и двата етапа на преговорите.\"Правилно е Би Би Си да има един лидер, който да води медията през двата етапа\", отбеляза 68-годишният Хол в имейл до служителите. \"След като страната ни влиза в следващия исторически период, тя се нуждае от силна медия в лицето на Би Би Си, от Би Би Си, която може да защити креативността на нацията у нас и в чужбина и да изиграе своята роля за обединяването на Великобритания\".Би Би Си е един от основните доставчици на новини във Великобритания, както и най-големият телевизионен и радио оператор и представлява гласът на Обединеното кралство пред милиони зрители и слушатели по целия свят.Тони Хол, който преди това беше ръководител на Кралската опера, имаше за задача да възстанови общественото доверие в медийната корпорация след исторически скандал за сексуална злоупотреба. Той обаче се оказва в сблъсък с правителството във връзка с финансирането, а самата Би Би Си се изправи срещу обвинения в политически пристрастия както от страна на правителството, така и от опозиционната Лейбъристка партия.В изявлението си в понеделник генералният директор защити Би Би Си, заявявайки, че \"нейните ценности никога не са били по-важни за обществото, в което живеем\". \"В епоха на фалшиви новини ние оставаме като златен стандарт на безпристрастност и истина. За тази страна е ценно какво е и какво представлява Би Би Си\".Медията се финансира посредством лицензионна годишна такса от 154,50 паунда за всички домакинства, гледащи телевизия, и има централно присъствие в културния живот на Великобритания, като неговото телевизионно, радио и онлайн съдържание достига до 92% от британското население.Преди време обаче премиерът Борис Джонсън постави въпроса дали Би Би Си трябва да продължава да се финансира посредством годишна такса, плащана от всички домакинства, независимо от това доколко те използват услугите на медийната корпорация.", "date": "2020.01.20", "title": "Генералният директор на Би Би Си се оттегля през лятото"}
{"url": "http://www.cross.bg/grazhdani-imat-pravo-1623211.html", "text": "/КРОСС/ Британското правителство е изправено пред призиви да издаде на европейските граждани физически документ, че имат право да останат на Острова след Брекзит, съобщи в. „Гардиън“.Доклад разкрива, че девет от 10 граждани на ЕС във Великобритания биха предпочели карта пред дигитално удостоверение, което имат сега, за доказателство за правата си пред работодатели, банки или наемодатели.Страх от дискриминация, загуба на самоличност и продължаваща липса на доверие в желанието на правителството да гарантира пожизнени права са най-големите опасения в изследването – най-голямото сред граждани на ЕС, европейската икономическа зона и Швейцария в Обединеното крластво.Авторите на доклада завяват, че „властите трябва да дадат окончателна сигурност на гражданите на ЕС, европейската икономическа зона и Швейцария. Кухите думи не са достатъчни“.През миналата седмица  главният координатор на Европейския парламент по въпроса за Брекзит - Ги Верхофстат също посочи, че гражданите на ЕС, на които е предоставен статут на уседналост, желаят да им бъде предоставен реален документ, за да могат да докажат, че имат право да останат във Великобритания. Той отбеляза, че управляващите в Лондон са му казали, че се разглежда възможността за подобни документи.", "date": "2020.01.20", "title": "Гражданите на ЕС искат физически документ за право на престой на Острова"}
{"url": "http://www.cross.bg/pobedata-liderite-prezidenta-1623213.html", "text": "/КРОСС/ От съобщение на  става ясно, че българският президент Румен Радев е приел поканата на президента на Руската Федерация Владимир Путин да посети Москва на 9 май по повод Деня на победата.Покани са изпратени и до президента на САЩ Доналд Тръмп, британския премиер Борис Джонсън, председателя на Държавния съвет на КНДР Ким Чен Ун, лидерите на ОНД и ШОС и до други европейски лидери.Сред тези, които потвърдиха участието си в празненствата, са лидерите на Индия, Куба, Франция, Чехия, Венецуела, Беларус, Армения, България, Сърбия, Таджикистан.", "date": "2020.01.20", "title": "Президентът Радев ще присъства на парада в Москва по случай 9 май - Деня на победата"}
{"url": "http://www.cross.bg/teodor-ybiiistvo-moment-1623212.html", "text": "/КРОСС/ Под ръководството на окръжната прокуратура във Видин се провежда разследване за извършено убийство в града. Разследването се води по престъпление по чл. 115 от Наказателния кодекс „който умишлено умъртви другиго, се наказва за убийство с лишаване от свобода от десет до двадесет години“. Пострадалият е тридесет и една годишен мъж – Т.В, съобщават от прокуратурата.От държавното обвинение поясняват, че към настоящия момент е направен оглед на местопроизшествието, иззети са множество веществени доказателства, разпитани са свидетели и са назначени експертизи.Разследването продължава.Припомняме, че 31-годишният мъж е бил прострелян във врата от негов приятел в неделя сутринта. Преди фаталният момент Теодор бил в компания с една жена и двама мъже. По неофициална информация между компанията възникнало спречкване, след което единият от мъжете прострелял Теодор. След като видял какво е сторил и разбрал какви ще са последиците стрелецът избягал.", "date": "2020.01.20", "title": "До 20 години затвор грозят мъжа, убил 31-годишния Теодор от Видин"}
{"url": "http://www.cross.bg/grama-bansko-slychaya-1623214.html", "text": "/КРОСС/ Полицейски служители са извършили проверка на стая в частен дом в Банско, ползвана под наем от 34-годишен мъж от София. Намерена и иззета е около 0,33 грама тревиста маса, реагираща положително на марихуана. 34-годишният е задържан със заповед за задържане до 24 часа. За случая е уведомена РП-Разлог.Същия ден е извършена проверка и на 27-годишен мъж от с.Ясен, общ.Плевен, у когото е намерена и иззета около 2,4 грама канабис, а при претърсване и изземване в апартамент в Банско, обитаван от същия са намерени 2 бр. мобилни апарати, електронна везна, и около 51 бр. полиетиленови пликчета.В близост до автомобила на лицето, паркиран в паркинг на кооперацията, в която живее са намерени и иззети: около 28,10 грама кокаин, около 9,64 грама екстази и около 15,5 грама канабис. По случая е образувано досъдебно производство. Работата продължава.", "date": "2020.01.20", "title": "Двама в ареста в Банско за дрога"}
{"url": "http://www.cross.bg/akademik-sendov-radev-1623217.html", "text": "/КРОСС/ Държавният глава Румен Радев изразява съболезнования на семейството и близките на академик Благовест Сендов по повод кончината на изтъкнатия математик, държавник и общественик.Личност с изключително ярко присъствие, академик Сендов остави забележителна диря в обществения живот на България като държавник и дипломат, отбелязва президентът Румен Радев.„Математик със световно признание, академик Благовест Сендов свърза професионалния и личния си път с развитието на академичния и научен живот на България като председател на Българската академия на науките и ректор на Софийския университет. Многобройни са инициативите му, свързани с подкрепата на младите български таланти в математиката и информатика“, посочва държавният глава.Чест за президентската институция е трайният ангажимент на академик Сендов с наградата „Джон Атанасов“, подчертава още Румен Радев.", "date": "2020.01.20", "title": "Държавният глава Румен Радев изразява съболезнования на семейството и близките на академик Благовест Сендов"}
{"url": "http://www.cross.bg/ychilishte-radev-rymen-1623215.html", "text": "/КРОСС/ \"Днешното събитие е морален акт на възстановяване на гордия български авиационен дух и достойнство. То е действие, което дължахме на вековната ни авиация, на поколенията преподаватели, летци и авиационни специалисти, на нашите учители с побелели коси, които отдадоха младостта и силите си на българската авиация\", заяви президентът и върховен главнокомандващ Въоръжените сили Румен Радев на тържественото откриване на Висшето военновъздушно училище „Георги Бенковски“ в Долна Митрополия.Държавният глава припомни усилията на няколко поколения авиационни командири и цялата авиационна общественост за възстановяване на Висшето военновъздушно училище след отхвърлянето на проекта през март миналата година, което доведе и до решителната намеса на президентската институция. „Днес съм удовлетворен, че въпреки загубеното историческо време, празните обещания, безхаберието и съпротивата, със систематичния натиск на авиационната общественост възстановяването на висшето училище е факт. Това е пример, че всички институции и отговорни фактори сме длъжни да работим заедно, когато каузата е бъдещето на България“, посочи Румен Радев. По думите на държавния глава този ден е посветен на бъдещето на българската авиация и нация, защото слага край на огромна несправедливост – закриването преди 18 години на Висшето военновъздушно училище „Георги Бенковски“ и свеждането му до Факултет „Авиационен“ към Националния военен университет.В словото си Румен Радев подчерта, че училището трябва не просто да бъде възстановено, но и да разгърне нова по дух и съдържание дейност, адекватна на предизвикателствата на бъдещето, бързото развитие на авиационните технологии и на модернизацията на Българската армия. Затова е необходимо ръководството на висшето училище да разполага с достатъчна самостоятелност и гъвкавост да реагира на динамичните процеси с иновативни форми и методи на обучение и с насочени към бъдещето учебни планове и програми.“Очаквам от ръководството не само в най-кратък срок да възстанови традициите на военновъздушното училище, но и да го превърне в атрактивен образователен и научен център, притегателен за младите и целеустремени българи с качеството на авиационното образование и авиационната наука”, подчерта президентът. Румен Радев изтъкна необходимостта от дръзка визия и вдъхновена и неуморна работа, за да може  училището не само да отстои своята водеща роля във военно образователната ни система, но и да се утвърждава като център за подготовка на кадри за гражданската авиация, с доказана ефективност и безопасност. „Авиация се гради с дух, ум и сърце“, каза още държавният глава.  Президентът и върховен главнокомандващ на Въоръжените сили прие почетния караул, след което се състоя ритуалът по връчване на бойното знаме на ВВВУ „Георги Бенковски“. ", "date": "2020.01.20", "title": "Румен Радев: Oткриването на Висшето военновъздушно училище „Георги Бенковски“ е морален акт "}
{"url": "http://www.cross.bg/ninova-pravitelstvoto-bulgariya-1623216.html", "text": "/КРОСС/ „Внесохме 40 страници мотиви за вот на недоверие към правителството на Борисов за провал в политиката по екология и околна среда“. Това заяви председателят на БСП Корнелия Нинова в парламента. По думите й официалните мотиви вече могат да бъдат прочетени с подробности, но няма по-силни мотиви от фактите. „Половин милион българи в момента са в режим на водата, има сериозна опасност това число да расте. Дишаме един от най-мръсния въздух в Европа, а България е превърната в сметище за боклуци не само от Европа, но и от Третия свят“, подчерта Нинова и допълни, че всеки ден излизат нови факти за боклуци, внесени в България за изгаряне.„Вотът на недоверие вече има своята роля. Сигурни сме, че ако не бяхме го внесли и не бяхме поставили темата по този начин, много от нещата, които последваха, нямаше да се случат. Взеха се мерки, но те са временни, палиативни и представляват гасене на пожари за намаляване на общественото напрежение. Тези мерки не решават системния проблем“, смята още председателят на БСП. Тя подчерта, че дори да се намери решение на кризата в Перник, управляващите не знаят какво ще се случи с Шумен. „Как управляващите ще напълнят язовир Тича? Или в Сливен – яз. Асеновец. Как ще се осигури вода на Ботевград, Търговище, Ловеч, на много областни и общински центрове, където в момента има същия проблем?“, попита Нинова.По отношение на боклуците, тя заяви, че досега вниманието е било съсредоточено върху боклука, идващ от Италия, но от левицата отново остро поставят въпроса за вноса и изгарянето на боклук от трети страни. „Тези боклуци не са паднали от небето. Те са минали през българска митница, за тях са получени разрешения от български институции, някой си е поставил подписа върху това, за да превърнат България в сметището на света“, каза още тя.„За кратко време правителството на Борисов получи три европейски наказания. За първи път българското правителство получава такива удари от приятелите си в Европа. България е вече осъдена в Европейския съд за замърсения въздух. При това, проблемът е стар, гледа се още от 2018 година“, припомни Нинова. Тя констатира, че жалкото е, че някой изкарва смъртоносни пари от горенето на боклуците и замърсяването на въздуха, за сметка на здравето на българския народ. „Когато бъдат наложени санкции за това, този български народ ще плати от джоба си, че го тровят малцина, които забогатяват на негов гръб“, смята още тя.Председателят на левицата каза още, че Европейската комисия започва да се занимава с въпроса за лекарствата – защо в частните болници са продавани на много по-висока цена, отколкото в държавните и общинските. „Третият удар е при гордостта на Борисов – строителството на магистралите, връщането на парите за АМ „Струма“, припомни тя. „Провалът на правителството на Борисов вече не е само вътрешен. Това е провал по отношение на европейското бъдеще на България“, категорична бе Нинова. Тя заяви още, че левицата е получила подкрепа от парламентарно представени партии, от извънпарламентарно представени, граждански движения и структури и хора извън парламента.„Обръщам се към всички, които искат промяна, които искат свалянето на това правителство и промяна на модела на управление – нека се обединим, защото има теми, които стоят над нас. Това са: чист въздух, чиста земя, чиста вода, чиста храна. Това е тема, която може да ни обединява, защото това е здравето и бъдещето на нацията. Сега е моментът не само да поискаме промяна чрез свалянето на кабинета „Борисов“, но и да изградим алтернативата, която ще видите в нашите мотиви. Това е една цялостна визия за развитие на зелена икономика, зелени градове и конкретни мерки във всяка от трите области – замърсения въздух, боклуците и решаването на проблема с управлението на водните ресурси на България“, заключи Нинова. ", "date": "2020.01.20", "title": "Корнелия Нинова: Провалът на правителството е не само вътрешен, той е и европейски"}
{"url": "http://www.cross.bg/tarakliya-beloev-prof-1623198.html", "text": "/КРОСС/ Председателят на Район Тараклия, Р Молдова – г-н Иван Паслар изпрати благодарствено писмо до чл.-кор. проф. д.т.н. Христо Белоев от името на българите в район Тараклия.В него се изразява благодарността за оказаното внимание по време на посещението му в България. Споделя се също и силното впечатление от високия професионализъм, чисто човешкото отношение, разбиране и готовност за помощ, проявени от проф. Белоев по време на срещата.„Уверявам Ви, че ще положа максимум усилия за разширяване на двустранното партньорство между област Русе и район Тараклия, Република Молдова“, завършва писмото.Както вече беше споменато, процесът по трансформирането на Тараклийския държавен университет „Григорий Цамблак“ във филиал на Русенския университет се очаква да бъде приключено до месец март тази година.  ", "date": "2020.01.20", "title": "Иван Паслар изпрати благодарствено писмо до чл.-кор. проф. д.т.н. Христо Белоев "}
{"url": "http://www.cross.bg/petkov-pravitelstvoto-pernik-1623197.html", "text": "/КРОСС/ ПП АБВ дава принципната си подкрепа за инициирания от ПГ на „БСП за България“ вот на недоверие срещу секторни правителствени политики. Това заяви пред медиите председателят на партията Румен Петков, след консултации на представители на ръководството на АБВ с ръководството на парламентарната група на социалистите в парламента по инициирания от вот на недоверие към правителството заради водната криза в Перник. Конкретните обвинения на БСП са водната криза в Перник, нелегално внесения боклук от Италия и мръсния въздух.„Ние заявихме още в края на миналата година, че ще подкрепим вота. Ще предоставим на ръководството на ПГ на „БСП за България“ допълнителни аргументи, от които е видима катастрофалната политика на правителството в сектора“, каза Румен Петков.Преди две седмици АБВ представи пред медиите документи, които показват, че екоминистърът е бил съвършено наясно с критичната ситуация с водата в Перник месеци назад. Независимо от това обаче мерки от никакъв характер не са били предприети.\"След като това не е направило впечатление на никого това означава, че ятото на калинките е в размери, които са трудно поносими в обществото. Да съсипеш живота на 100 хил. души в град, обграден от четири планини, какъвто е Перник… Не можахме да направим България Швейцария на Балканите, но Борисов с правителството си направи Перник Сахара на Европа“, каза още Петков.Председателят на ПП АБВ коментира също, че дебатът по вота на недоверие на БСП трябва да излезе извън парламента. „Има много голяма обществена енергия, която не бива да бъде политически яхвана. Тя трябва да бъде аргументирана, мотивирана и обществото да разбере, че има алтернатива, която е в състояние да даде друг модел на управление“.Петков е на мнение, че вотът срещу правителството ще провокира необходима обществена дискусия.„Обща е констатацията с ръководството на парламентарната група на „БСП за България“, че премиерът и министрите му всеки ден дават мотиви за вот за цялостно творчество. Т.е. провалите в секторите са многопластови, многоспектърни и убедителни. В отбраната имаме корупционни практики, които са втрещяващи. Във външната политика провала ни само на Балканите, в енергетиката нереализирането на „Турски поток“ през българска територия и загубата на повече от 300 млн. приходи от такси тази година. Една такава обществена дискусия с много по-ясен ангажимент на синдикати и работодатели ще създаде съвършено други нагласи в обществото“. ", "date": "2020.01.20", "title": "ПП АБВ даде принципната си подкрепа за инициирания от ПГ на „БСП за България“ вот на недоверие"}
{"url": "http://www.cross.bg/surbiya-sistemi-batereya-1623200.html", "text": "/КРОСС/ Миналата година Русия и Сърбия сключиха договор за доставка на една батерея системи за противовъздушна отбрана \"Панцир-С1\", съобщи източник в сферата на военно-техническото сътрудничество пред РИА Новости.„Започна неговата реализация, която ще приключи през 2020 г.“, каза източникът.Една батерея включва шест \"Панцир-C1\".Първите доставки на руските зенитно-ракетни системи \"Панцир-С1\" в Сърбия ще започнат в края на февруари. Това заяви източник в сферата на воеено-техническото сътрудничество за ТАСС.В края на октомври президентът на Сърбия Александър Вучич говори по време на ученията „Славянски щит“ за покупката, но тогава ставаше дума само за един комплекс.Тогава Вучич подчерта, че Белград има желание да разполага във въоръжението си със С-400 „Триумф“.Сърбия е сред най-големите вносители на руско оръжие и военна техника в Европа. По-рано републиката купи 7 вертолета Ми-17 и Ми-35 от Москва, а също така получи като подарък 6 изтребителя МиГ-29 и 10 бронетранспортьора БРДМ-2МС.", "date": "2020.01.20", "title": "Сърбия купи руски зенитно-ракетни системи „Панцир-С1“, доставят ги през февруари"}
{"url": "http://www.cross.bg/hora-plovdiv-semeen-1623201.html", "text": "/КРОСС/ От Община Пловдив поискаха оставката на управителя на Центъра за настаняване от семеен тип на хора с деменция в Пловдив. От там обещаха да уволнят всички служители, които са си позволили да държат грубо с потребителите на институцията.", "date": "2020.01.20", "title": "Уволняват виновните за тормоза в социалния дом в Пловдив"}
{"url": "http://www.cross.bg/doni-vecher-subota-1623199.html", "text": "/КРОСС/Първите звезди в студиото на Дони бяха рок легендата Кирил Маричков и един от най-обичаните български актьори - Юлиян Вергов.Гостите се изявяваха под съпровод на симфоничен оркестър, а партньор на Дони в предаването, бе малкият ко-водещ - Питагор, който не само говори, но и не допуска грешки! Той е много симпатичен и извънредно интелигентен робот.В \"Събота вечер с Дони\" има актьорска част, със забавни скечове, които могат да се гледа от цялото семейство. Предаването грабва и тези, които обичат музиката на Дони, както и неговите гости – актьори, музиканти и спортисти.Не пропускайте следващата \"Събота вечер с Дони\", за да видите любопитното партньорство на двамата водещи и техните гости, един от които ще бъде Момчил. Двамата с Дони ще разкажат за дуета, раздялата и музиката си! ", "date": "2020.01.20", "title": "Кирил Маричков и Юлиян Вергов в „Събота вечер с Дони“ "}
{"url": "http://www.cross.bg/chaiika-pytin-rysiya-1623207.html", "text": "/КРОСС/ Руският президент Владимир Путин отстрани главния прокурор на Русия Юрий Чайка и обяви неговата замяна, съобщи Кремъл.68-годишният Чайка, който е главен прокурор на страната от 2006 г., „е освободен от длъжността си поради преместване на друга длъжност“, се казва в изявление на Кремъл, без да предоставя допълнителни подробности.Очаква се неговият наследник да бъде Игор Краснов, 43-годишен, понастоящем заместник-ръководител на Следствения комитет, държавна агенция за разследване на големи престъпления. Путин внесе кандидатурата на Краснов за разглеждане от горната камара на парламента, Съвета на федерацията, съобщиха от Кремъл. Очаква се кандидатурата му да бъде одобрена от законодателите.Чайка беше министър на правосъдието между 1999 и 2006 г.През 2015 г. антикорупционната фондация на водещия кремълски критик Алексей Навални обвини двамата сина на Чайка в незаконно натрупване на големи богатства с помощта на служители под командването на баща им. Тогава той отхвърли обвиненията.Миналата седмица Путин предложи промяна на Конституцията от 1993 г., като отключи политически катаклизми в Русия и предизвика оставката на правителството на лоялния си служител Дмитрий Медведев.Той беше заменен от бившия шеф на данъчната служба Михаил Мишустин, който се очаква да предложи ново правителство тази седмица.", "date": "2020.01.20", "title": "Руският президент Владимир Путин отстрани главния прокурор на Русия Юрий Чайка "}
{"url": "http://www.cross.bg/dvizhenie-zarkov-gerb-1623203.html", "text": "/КРОСС/ „Поредна ползотворна среща, този път с Движение 21, които подкрепиха нашата инициатива и оцениха високо мотивите, които сме изработили. С тях споделяме общо разбиране, че не може да се очаква от това правителство, което докара чрез некомпетентността си тази криза, да я реши и да проведе необходимите за страната ни реформи“, заяви зам.-председателят на ПГ на „БСП за България“ Крум Зарков след консултации с Движение 21 в парламента.Зарков уточни, че от левицата отново са получили подкрепа и продължават с разговорите.„Надяваме се обществото да разбере, че така повече просто не може“, заключи депутатът.От страна на Движение 21, зам.-председателят Данаил Георгиев коментира, че приветстват инициативата за обмяна на мнение и са изразили негативната си оценка за управлението на ГЕРБ пред левицата.Той подчерта, че управлението на ГЕРБ води до влошаване качеството на живот като цяло в страната. „Има дефицит на справедливост“, смята още Георгиев.", "date": "2020.01.20", "title": "Крум Зарков: Движение 21 подкрепиха инициативата ни за вота на недоверие"}
{"url": "http://www.cross.bg/putya-suoruzheniya-izmestvane-1623202.html", "text": "/КРОСС/ Полагането на инженерни мрежи и съоръжения на техническата инфраструктура успоредно на пътя могат да бъдат разположени в обхвата на пътя само в случай на подадена декларация, с която се заявява, че при необходимост от изместване на съоръжението заявителят ще извърши това за собствена сметка. В зоната на банкета се допускат само кабели за интелигентни транспортни системи, свързани с управлението на движението.Това предвижда проектът на Наредба за изменение на Наредба № РД-02-20-2 от 2018 г. за проектиране на пътища, който Министерството на регионалното развитие и благоустройството публикува за обществено обсъждане.Причините за промените са, че изграждането на подземни технически проводи и съоръжения, в случаите на полагането им успоредно на пътя, но извън неговия обхват, създава сериозни затруднения, а в някои случаи прави невъзможно разполагането на инженерните мрежи и съоръженията на техническата инфраструктура, напр. при наличие на склон, дере, река, скала или поради преминаването им през имоти, които са с различни видове собственост.С проекта на Наредба се цели да се предвиди възможност за проектиране и изграждане на подземни технически проводи и съоръжения, представляващи обществен интерес в обхвата на пътя, при условие, че заинтересованото лице представи декларация по чл. 20, т. 1 от Наредбата за специално ползване на пътищата, с която заявява, че при необходимост от изместване на съоръжението /напр. при монтаж на ограничителни системи за пътища, реконструкция, ремонт и др. на пътя/ то ще извърши това изместване за собствена сметка. Измененията ще гарантират и че при необходимост от изместване на съответната инфраструктура, това няма да доведе до допълнителни разходи за сметка на държавния бюджет.Проектът на наредбата е публикуван на официалната страница на МРРБ и на Портала за обществени консултации.", "date": "2020.01.20", "title": "Промени в Наредбата за проектиране на пътища предвижда изместването на технически съоръжения "}
{"url": "http://www.cross.bg/borisov-gerb-prokyror-1623187.html", "text": "/КРОСС/ Спешни законови промени е възложил премиерът Бойко Борисов след убийството в Галиче на 18-годишната Андреа.Това стана ясно след срещата в Министерски съвет на премиера Бойко Борисов с бащата на Андреа Асен Руменов. На нея присъстваха още депутатът от ГЕРБ Мануил Манев, както и представители на прокуратурата и говорителят на главния прокурор Иван Гешев- Сийка Милева.\"Идеята е да не е задължителна редукцията за размера на присъдата при тежки умишлени престъпления срещу личността- убийство, изнасилване, блудство, когато са извършени съзнателно от непълнолетни\", разясни Манов, който първи лансира тази идея.Сега Борисов е възложил на него, на ПГ на ГЕРБ в бързи срокове да направят промени, а текстове в закона да бъдат изготвени в комуникация с прокуратурата. Ще се взема предвид състоянието на извършителя и дали той е разбирал какво е извършил, като тези експертизи ще се правят в досъдебното производство. В момента максималната присъда за извършено от непълнолетен тежко престъпление е 12 г.Според Мануил Манев от ГЕРБ премиерът бил категоричен, че няма как да се продължава само с обещания за мерки, защото мъката на хората е огромна.Още утре пък главният прокурор Иван Гешев ще разпореди проверка на лица с две, три или повече висящи производства. Това стана ясно от говорителката на прокуратурата Сийка Милева. Ще се проследи дали се спазва мярката за неотклонение. Ако това не се прави, наблюдаващите прокурори ще искат по-тежки мерки. Милева обясни, че всички тези мерки се вземат за намаляване на такива престъпления, като това в Галиче. ", "date": "2020.01.20", "title": "Борисов нареди промяна в закона след убийството в Галиче"}
{"url": "http://www.cross.bg/nedoverie-chetvurtiyat-vodata-1623206.html", "text": "/КРОСС/ Лидерът на БСП и част от парламентарната група на левицата внесоха в деловодството на Народното събрание четвъртият вот на недоверие срещу кабинета „Борисов 3“.Сред мотивите на вносителите са кризата с водата в Перник и мръсният въздух., посочи Нинова.Тя призна, че правителството е взело мерки за овладяване на кризите, но по думите ѝ те са временни и представляват „гасене на пожари за намаляване на общественото напрежение“.Правилникът за организацията и дейността на Народното събрание гласи, че след внасянето му, разискванията по вота трябва да започнат не по-рано от три дни и не по-късно от 7 дни от постъпването на предложението. Гласуването на проекта за решение се провежда не по-рано от 24 часа след приключване на разискванията.За да мине вотът на недоверие, за него трябва да са гласували повече от половината от всички народни представители.Това ще е четвъртият вот на недоверие на опозицията срещу кабинета „Борисов“ 3. Предишните бяха на тема: провал в борбата с корупцията, здравеопазване и сигурност. И трите бяха неуспешни.", "date": "2020.01.20", "title": "БСП внесе четвъртият вот на недоверие срещу правителството"}
{"url": "http://www.cross.bg/vsichki-nedelya-kyosev-1623189.html", "text": "/КРОСС/ Проектът за обновяване на пространството около храм \"Св. Неделя\" в София предизвика недоволството на работещите в църквата. Според тях, макар и спечелил международния конкурс, който Столичната община обяви, той не е осъществим предвид дейността на храма.\"Църквата е общество от вярващи - и духовници, и миряни. Не бива да се делим, че ето, видите ли църквата прави за свое удобство тук да влизат коли. Ние говорим за удобство на целия богомолен народ - това е дом Божий. Естествено, че като проект е добре да бъде пешеходна зона, да се направят някои промени, които са за добро, но при всички случаи трябва да се запази духът на това свято място\", категоричен е отец Кирил Попов, свещеник в храма “Св. Неделя”.Според арх. Ясен Кьосев, член на журито, одобрило проекта, обаче \"архитектурните и градоустройствени проекти преминават през различни фази.\"Тази първа конкурсна фаза е предназначена в разработката да се видят най-главните неща, а те тук са три. Едното е, че се развива пешеходната зона, която съществува. Второто е, че има щадящо отношение към археологията, която няма да се разпробива с ниско ниво, тъй като римските останки са 40 см под нас. И третото е, че се създава единна архитектурна композиция в двете половини на площада - източната и западната\", обясни архитектът.\"Изискванията за достъп са заложени още в заданието. Тогава сме се срещали с представители на Богословския факултет. При всички случаи е заложено изискването за достъпност\", каза Кьосев.Софийската света митрополия се противопостави на проекта на архитект Фуксас за площад \"Св. Неделя\", на който се намира и едноименната църква.\"Считам, че проектът предвижда запазване на всички елементи на недвижимата културна ценност храм \"Св. Неделя\", включително рампата, стълбите, дърветата, независимо дали те са изобразени на всички тримерни картинки\", посочи арх. Ясен Кьосев. ", "date": "2020.01.20", "title": "Църквата недоволна от проекта за пл. Св. Неделя "}
{"url": "http://www.cross.bg/vodi-ledenite-rekata-1623188.html", "text": "/КРОСС/ Пожарникари спасиха сърничка, като я извадиха от ледените води на река Благоевградска Бистрица.", "date": "2020.01.20", "title": "Пожарникари спасиха сърничка в ледените води на река Бистрица"}
{"url": "http://www.cross.bg/sami-sebe-nyzhda-1623190.html", "text": "/КРОСС/ Има неща, които сме свикнали да правим в група или поне с човек до себе си. Изпитваме нещо средно между срам и страх от това да отидем сами на кино, на вечеря или пък да поемем на път. Това не е материал, който ще ви разкаже защо е добре да пътувате сами от научна гледна точка, вече сте попадали на такива. Текстове, които обясняват, че ще се завърнете по-креативи, работоспособни, интересни за останалите и себе си, и т.н. Нашата гледна точка е малко по-различна.Замислете се.Ако пътувате сами, просто тръгвате.Нямате нужда от разрешение. Няма нужда да се съобразявате с това, което останалите биха искали да правят, видят или ядат, а вие не.Единствените графици и бюджети, с които трябва да се съобразявате, са вашите собствени.Може да прозвучи малко егоистично, но всеки има нужда от такива моменти в живота си. Друг факт, който май е редно да изтъкнем като плюс, е че понякога откровено не знаем какво искаме. Когато става дума за пътуване, нещата са много относителни и често подлежат на промяна.Може да карате 10 минути в една посока, да се разходите до конкретно място, а ако усетите, че нещо не е наред или така, както сте си го представяли, сте готови да го промените.Хм, няма нишо лошо в това да изпием чаша розе на прохладна тераса в някой тропически курорт, да хапнем парче шоколадов тарт по улиците на Виена или каквото и да било друго, но сами. Идеята не е да избягаме от хората и всичко около нас, а понякога просто да отделим време на себе си.И все пак, продължаваме да мислим, че пътуването в компания е по-забавно. Ами вие?", "date": "2020.01.20", "title": "Момент, страх ли ни е да пътуваме сами?"}
{"url": "http://www.cross.bg/dzhambazki-nyama-angel-1623191.html", "text": "/КРОСС/ Евродепутатът Ангел Джамбазки е глобен с 1000 лв., а шофьорската му книжка е отнета за една година. Това става известно от публикуван в сайта на Народното събрание отговор на въпрос от депутата Десислав Чуковлов към вътрешния министър Младен Маринов.Джамбазки е бил спрян в Самоков на 8 декември около 1.15 часа за проверка от полицейски патрул, с цел водачът да бъде проверен за употреба на акохол. Дрегерът е отчел 1,55 процента концентрация на алкохол в кръвта на евродепутата. Полицаите са установили още и липса на контролен талон.Ангел Джамбазки не е бил съгласен с резултата от дрегера и поискал да даде кръвна проба. Тя е била взета в болницата в Самоков, а след това изпратена в УМБАЛ \"Св. Анна\". Резултатът от нея е бил 1,08 промила алкохол в кръвта.От отговора на министър Маринов се разбира още, че към момента наложеното на Джамбазки наказание не е обжалвано.\"\", коментира пред Dir.bg Джамбазки след инцидента.", "date": "2020.01.20", "title": " 1000 лв. глоба и 1 г. без книжка за Ангел Джамбазки, шофирал пиян"}
{"url": "http://www.cross.bg/dzhenifur-anistun-brad-1623204.html", "text": "/КРОСС/ Брад Пит и Дженифър Анистън се превърнаха в истинска сензация по време на Наградите на американската Гилдия на филмовите актьори. Бившите съпрузи демонстрираха изключително топли отношения, дори малко повече от това, прегръщайки се и целувайки се зад кулисите. Повод за това бяха честитки за спечелените от тях награди, но това подхрани слуховете, че двамата отново са се сближили.Първо Брад бе уловен от камерите да гледа с огромен интерес речта на Дженифър, която бе отличена за участието й в „The Morning Show“. Актьорът изглеждаше много развълнуван и не спираше да се усмихва.След това зад сцената те се срещнаха и размениха набързо поздрави, прегръдка, щастливи усмивки и погледи. Това предизвика лавина от реакции в социалните мрежи.Първите знаци, че Дженифър Анистън и Брад Пит са затоплили отношенията си дойдоха миналия февруари, след като актьора се появи на партито за рождения ден на бившата си съпруга. От тогава насам медиите зад Океана постоянно нищят в какви отношения са двамата. Те бяха женени пет години – между 2000 и 2005 г., когато обявиха, че се разделят. Това се случи на фона на слухове, че Пит е влюбен в Анджелина Джоли, с която малко-по късно сключиха и брак.", "date": "2020.01.20", "title": "Брад Пит и Дженифър Анистън подлудиха феновете си с прегръдки и целувки"}
{"url": "http://www.cross.bg/byrgas-chinev-varna-1623192.html", "text": "/КРОСС/ По думите на прокурор Чинев, италианската фирма - изпращач \"Дентиче Панталеоне\", както и получателят - фирмата \"Блацион\" ООД, са едни и същи за Варна и Бургас. Във Варна също бе доставен италиански боклук.Но има разминаване в това, което е декларирано, каза още Чинев. По документи съдържанието на контейнерите е пластмаса и каучук. Те обаче съдържат текстил, хартия и метал. Боклукът бил предназначен за завод в Плевен.В брифинга участва и заместник-директорът на ОД на МВР в Бургас комисар Емил Павлов. Той добави, че работата по издирване на всички замесени в случая продължава.Контейнерите с отпадъци са транспортирани с кораб на 5 септември миналата година, като му е бил определен режим за временно складиране за срок до 90 дни.В брифинга участие взе и прокурор от Районна прокуратура - Антоанета Маркова. Тя съобщи, че към момента са извършени огледи, предстои назначаване на експертизи, които да установят точното съдържание на отпадъците. Има готовност за търсене на съдействие и от международни полицейски служби за разследването на нерегламентираната пратка.", "date": "2020.01.20", "title": "Италианският боклук в Бургас се оказа безопасен"}
{"url": "http://www.cross.bg/ychilishte-voennovuzdyshno-vissheto-1623205.html", "text": "/КРОСС/ Възстановяването на Военновъздушното училище е изправяне на една несправедливост и връщане на една традиция. Това каза министърът на отбраната Красимир Каракачанов по време на тържествената церемония за откриването на Висшето военновъздушно училище „Георги Бенковски“ в Долна Митрополия.„В своята дълга 1400-годишна история тук, на Балканите, България е имала различни съюзници и различни приоритети. Но Българската армия е имала едно единствено предназначение: да защитава териториалната цялост на страната от външни врагове и да осъществява нейните национални идеали. Това е основната задача на Българска армия и днес“, посочи още министърът.Към курсантите във възстановеното Висше военновъздушно училище той се обърна с думите: „Българската авиация има славни и велики традиции. Няма нужда тепърва да се търси чужд опит и да се копират чужди кумири. В историята на нашата авиация има достатъчно офицери, които могат да бъдат вашият пример за подражание“.Официалното откриване на най-новото Висше военно училище уважиха президентът и върховен главнокомандващ на Въоръжените сили на Република България Румен Радев, председателят на комисията по отбрана Константин Попов, заместник-началникът на отбраната генерал-лейтенант Димитър Илиев, народни представители, висши военни, представители на държавната и местната власт, членове на авиационната общественост и ветерани.Бойното знаме на Висшето военновъздушно училище бе връчено от министър Красимир Каракачанов. Отслужен бе и тържествен водосвет от свещеници от плевенската епархия.Вярвам, че възстановяването на Висшето военновъздушно училище ще отговори на обществените очаквания и ще способства за възвръщане на високия престиж на кадрите на Военновъздушните сили. Това заяви заместник-началникът на отбраната генерал-лейтенант Димитър Илиев в приветствието си. Той подчерта значението на личния състав, който ще ръководи процесите по развитие на вида въоръжени сили, ще управлява новата техника и ще отговаря за нейната поддръжка в следващите години.Пътят е труден и изисква възстановяване на инфраструктурата, разкриване на атрактивни специалности, откриване на Професионален сержантски колеж, създаване на иновативни центрове за изследователска дейност, подготовка за обучение и експлоатация на новия самолет F-16, привличане на български и чуждестранни инвеститори и студенти. Резултатът – готовност за равноправно участие в интегрираното обучение на кадри за ВВС и гражданската авиация на страните-членки на НАТО. Това каза в приветствието си началникът на ВВВУ бригаден генерал Юлиан Радойски.", "date": "2020.01.20", "title": "Президент и военен министър откриха Висшето военновъздушно училище в Долна Митрополия"}
{"url": "http://www.cross.bg/bulgariya-sveta-oblastta-1623194.html", "text": "/КРОСС/ Благовест Сендов е едно от най- ярките имена в българската наука и образование. Признат учен в целия свят, активен общественик и дипломат. Той даде много на България и на света в областта на математиката и новите технологии. Беше отдаден на младите математически таланти с цялото си сърце. Подготви десетки свои последователи, които го уважават и ще продължат делото му. Почивай в мир!", "date": "2020.01.20", "title": "Корнелия Нинова за Благовест Сендов: Даде много на България и на света в областта на математиката и новите технологии"}
{"url": "http://www.cross.bg/stoiichev-kypa-frantziya-1623193.html", "text": "/КРОСС/ Тодор Стойчев стана носител на комплексната Европейска купа за кадети на сабя за сезон 2019/2020, след като завърши трети на турнир в Мейлан (Франция) в конкуренцията на 138 състезатели и с 376 точки е недостижим на върха в ранглистата.Българинът раздели бронзовия медал със Сантяго Мадригал от Испания, като допусна пред себе си само Емануел Нардела от Италия и Реми Гарик от Франция.В групите Стойчев игра отлично и записа пет победи и една загуба. В двубоя за влизане сред първите 32 сабльорът ни победи Франсоа Маруел от Франция с 15:9. След това българинът елиминира с 15:11 Федерико Чучолета от Италия, с 15:14 Едуардо Кантини от Италия и с 15:4 Оливие Десрозие от Франция. На полуфиналите Стойчев се изправи срещу Реми Гарик от Франция и отстъпи с 14:15, но бронзовият медал му гарантира комплексната Европейска купа за 2020 година.Първото място за Тодор Стойчев в комплексното класиране за Европейската купа идва след отлична игра през целия сезон и невероятен спортен дух. Българинът извоюва три първи места – в София, Букурещ и Айслинген (Германия), класира се на пето място в Истанбул, а бронзовият медал в Мейлан му осигури първото място в ранглистата.Най-важните състезания за Стойчев, който е възпитаник на фехтовална академия „Васил Етрополски“ и е с личен треньор Ивайло Воденов, предстоят. Европейското първенство за кадети и за младежи е през февруари в Пореч (Хърватия), а световният шампионат за кадети е в Солт Лейк Сити през април, като очакванията са за много добро класиране.", "date": "2020.01.20", "title": "Българин е носител на Европейската купа по фехтовка за 2020 година"}
{"url": "http://www.cross.bg/hristova-milka-vodoprovod-1623195.html", "text": "/КРОСС/ \"Ние вече имаме едно първоначално изразено становище от групата на общинските съветници на БСП, че сме склонни да подкрепим решаването на хуманитарната криза, която се развива само на 20 км от София, заяви тя. - Но има и втори план на разсъждения, съмнения и притеснения. Те създават у нас нагласата и убеждението, че - да, от една страна, от чисто човешки план, трябва да се помогне, а от друга обаче в качеството ни на общински съветници, натоварени с отговорност пред избирателите от столицата, не можем да решаваме само под силата на емоциите и емпатията. В този смисъл искам да кажа, че групата на БСП ще вземе своето окончателно решение, едва след като поучи достатъчно информация и отговори на конкретни въпроси. От тези отговори ние трябва да бъдем убедени, че решавайки един изключително тежък въпрос в Перник, няма да станем причина за възникването на друг, който ще засегне интересите на столичани. В този смисъл смятам, че заклинанията и обещанията не вършат работа. Те изобщо не са достатъчни, затова разчитаме, че на заседанията на Постоянната комисия по инженерна инфраструктура, както и на останалите комисии, ще получим достатъчно и убедителна информация на въпросите, които ще поставим\".Милка Христова изрази притеснение от факта, че от една страна Министерството на икономиката дава предложение, но от друга - няма никаква проектна готовност за реализацията му.\"От тази гледна точка бих искала да поставя въпрос. Не бива да се подминава състоянието на стената на язовир Бели Искър, защото помним скандалите от 2017 и 2018 година относно състоянието на тази стена и прехвърлянето на отговорността между управителя на Софийска област, \"Софийска вода\", община Самоков и редица министерства, коментира Милка Христова. \"Тук искам да обърна внимание на факта, че тогава беше официално съобщено, че за да се осигури безопасната експлоатация на язовир Бели Искър, ще се поддържа по-ниско ниво на водата в него. Сега разбираме, че към него вече са прехвърлени обеми вода от язовир Белмекен. И веднага питам, как това кореспондира с безопасната му експлоатация, която изисква ниско ниво. Какво е това ниско ниво, ще бъде ли спазено и ще бъде ли гарантирана София и всички прилежащи области в това число най-вече Самоков от евентуални аварии? Ами състоянието на рилския водопровод? Чрез него ние осигуряваме почти 25% от нуждите от вода на столичани. Не е тайна, че водопроводът е стар, а нямаме никакви данни, в това число и проект, че този водопровод ще издържи на повишеното налягане, чрез провеждането на тези допълнителни 300 литра вода в секунда\", коментира Христова.Заместник-председателят на групата на БСП в СОС посочи още един сериозен проблем. „Нямаме никаква информация водопроводът и отклонението до Мало Бучино, което следва да бъде продължено с новия водопровод, има ли нужната проводимост, защото рилският водопровод в различните си части не е с еднакъв капацитет, каза Милка Христова. \"Спестява се и едно много важно обстоятелство - Мало Бучино е на по-ниска надморска височина в сравнение с кв. “Изток” на Перник, до който трябва да бъде преведена водата. Това задължително изисква изграждане на една помпена станция. Безспорно една помпена станция нито може да бъде проектирана, нито изградена в рамките на 45-дневен срок, както обещават управляващите. Освен това, как ще се отрази смесването на водата върху качеството на тази, която потребяват софиянци от рилския водопровод. Само задавам въпроси, които възникват в моето съзнание към момента. Ще се отрази ли промяната в налягането в рилския водопровод на качеството на водоподаването по високите етажи на София? Тук искам да кажа, че очакваме експертни оценки, а не само политически изказвания и обещания. Защото моите, а и на колегите общински съветници от БСП, притеснения са по отношение на времето, в което се прави това предложение и техническата готовност за неговата реализация”.Милка Христова попита също дали е случаен фактът, че това предложение се обявява точно в седмицата, в която предстои да бъде гласуван вотът на недоверие към правителството, при положение, че той е пряко свързан с кризата в сферата на екологията - замърсен въздух, вода, отпадъци. “Не е ли това поредната пиар акция на премиера и на правителството, което очаква с това конкретно предложение, което няма как да бъде оценено експертно в такъв кратък период, е опит да се замете отговорността и някак да бъдат убедени гражданите на Перник, на София и на България, че правителството взема конкретни мерки, попита Милка Христова. Трябва да бъдем изключително внимателни, решавайки един проблем да не създадем друг. Не маловажен е и финансовият аспект. Става ясно, че голяма част от тежестта, всъщност основната отговорност по отношение на провеждането на водата от осигуряването на водоподаването ще бъде реализирано от концесионера “Софийска вода”. Аз обаче до момента нямам надеждна информация по отношение на механизма, по който ще се отчитат тези допълнителни разходи и гаранции, че те няма да се отразят и върху и без това високите сметки на столичани за таксите, които те плащат за водоползването към “Софийска вода”. Така че към този момент въпросите са много повече от отговорите. Затова, ние имаме положително становище, продиктувано от съпричастност и солидарност с гражданите на Перник, но ще вземем нашето окончателно решение тогава, когато получим убедителни отговори на нашите въпроси. Спешността и настойчивостта да бъде взето решение на всяка цена веднага, не гарантира, че то ще бъде добро, омбислено и работещо. Лично аз се притеснявам, че това е поредната пиар акция на управляващите“.", "date": "2020.01.20", "title": "Милка Христова: Склонни сме да подкрепим помощ за Перник, но при убедителни експертни отговори на въпросите ни"}
{"url": "http://www.cross.bg/hapki-paketa-lyubka-1623196.html", "text": "/КРОСС/ Потребители алармираха във Фейсбук за наличието на замразени мишки в пилешките хапки продавани от немската верига \"Кауфланд\". На това твърди, че се е натъкнала жена от Севлиево, пазарувала от хипермеркет. Любка Альошева купила три пакета, всеки от по килограм, със замразени пилешки хапки.На снимката ясно се вижда гризача попаднал в хранителните продукти на хипермаркета. Преди ден отваря да приготвя последният пакет и по думите й, освен хапки открива в него замразена мъртва мишка. Младата жена публикува снимките в социалната мрежа търсейки производителя, защото не е указан на пакета с мишката. Екип на NOVA установи, че става дума за месопреработваща фирма, която има две седалища - в Перник и във Варна. „Много хора питаха във Facebook - тъй като съм снимала, за да види народа, какво ядем - как така не съм видяла мишката по-рано. Както виждате мишлето е толкова мъничко между хапките, а пакета е XXL – най-големия. Най-вероятно проблемът е в производителя и се надявам да се обърне внимание, защото ядем неща, в които лазят буболечки, мишка намерихме сега”, разказва Любка Альошева, жител на Севлиево.Това далеч не е първото оплакване от качеството на продуктите продавани от \"Кауфланд\". Отделно от това често се случва да се поставя етикет с намаление, а когато клиентът отиде до касата се оказва, че обявената по-ниска цена не съществува, а се плаща по старата. ", "date": "2020.01.20", "title": "Замразени мишки в пилешките хапки на \"Кауфланд\""}
{"url": "http://www.cross.bg/myasto-belgrad-vtoro-1623176.html", "text": "/КРОСС/ 45 български състезатели от различни възрастови категории взеха участие на състезанието по фигурно пързаляне Skate Helena в Белград (Сърбия). Родните спортисти се представиха отлично и спечелиха много отличия.При жените Кристина Григорова взе златния медал в конкуренцията на още 4 участнички.Бронзово отличие взе Ивелина Байчева в категория Junior Ladies, която след участието си на младежките олимпийски игри (където зае 15-то място) директно от летището замина за Белград. Въпреки умората и безсънната нощ тя успя да се класира на подиума от 30 участнички.Второ място заслужи Марина Николова, която въпреки три седмичната лекарска забрана успя да се пребори за медал в категория Advance novice.Второ място- Михаил ДюлгерскиВторо място- Деян МихайловТрето място- Илия АлгазинТрето място- Силвия ЛутайВторо място – Лия ЛюбеноваТрето място- Калина СтояноваТрето място- Никита ИлиеваПърво място- Йоанис Апостолу", "date": "2020.01.20", "title": "Български фигуристи с медали на турнир в Белград"}
{"url": "http://www.cross.bg/cveta-dolapa-miliapda-1623178.html", "text": "/КРОСС/ Bcичĸи 2153 милиapдepи в cвeтa paзпoлaгaт c пo-гoлямo бoгaтcтвo oтĸoлĸoтo тoвa нa ocтaнaлитe 4,6 милиapдa дyши в cвeтa ĸъм ĸpaя нa 2019 гoдинa. Toвa пoĸaзвaт дaннитe oт пocлeднoтo пpoyчвaнe нa мeждyнapoднaтa opгaнизaция Охfаm, пyблиĸyвaнo в нaчaлoтo нa ceдмицaтa и цитиpaнo oт СNВС.Изcлeдвaнeтo идвa пo вpeмe нa гoдишнaтa ĸoнфepeнция нa Cвeтoвния иĸoнoмичecĸи фopyм в Дaвoc, нa ĸoйтo eднa oт цeнтpaлнитe тeми e нepaвeнcтвoтo пpи paзпpeдeлeниeтo нa cвeтoвнoтo бoгaтcтвo.Ocнoвaтeлят нa oнлaйн гигaнтът Аmаzоn Джeф Бeзoc ocтaвa нaй-зaмoжният чoвeĸ в cвeтa c oбщo 116,4 милиapдa дoлapa, coчaт aĸтyaлни изчиcлeния нa Fоrbеѕ. Ha втopo мяcтo cлeд нeгo e фpaнцyзинът Бepнap Apнo cъc 116 милиapдa дoлapa.Πo изчиcлeния нa Вlооmbеrg тoп 20 нa милиapдepитe в cвeтa ca ycпeли дa yдвoят cъcтoяниeтo cи oт 672 милиapдa дoлapa дo 1,397 тpилиoнa дoлapa oт 2012 гoдинa нacaм.Ha фoнa нa тяxнoтo cъcтoяниe oт Охfаm изчиcлявaт, чe дopи няĸoй дa e cпecтявaл пo 10 000 дoлapa нa дeн oт изгpaждaнeтo нa eгипeтcĸитe пиpaмиди днec вce oщe би бил c 80% пo-бeдeн oт двaмaтa нaй-бoгaти милиapдepи в cвeтa.Aвтopитe нa изcлeдвaнeтo дaвaт и дpyги двa любoпитeн пpимep: \"Aĸo чoвeĸ oт cpeднaтa ĸлaca зa cвoятa cтpaнa e ceднaл нa виcoĸ cтoл, тo двaмaтa нaй-бoгaти xopa в cвeтa биxa cтoяли ĸocмичecĸoтo пpocтpaнcтвo.\".Πoзoвaвaйĸи ce нa дaнни нa Cвeтoвнaтa бaнĸa тe пocoчвaт, чe нaмaлявaнeтo нa нepaвeнcтвoтo би имaлo пo-cepиoзeн eфeĸт въpxy ĸpaйнaтa бeднocт, oтĸoлĸoтo пo-бъpзият иĸoнoмичecĸи pacтeж. Cпopeд aнaлизaтopитe, aĸo \"дъpжaвитe ycпeят дa oгpaничaт нepaвeнcтвoтo в дoxoдитe c пo 1% вcяĸa гoдинa, пpeз 2030 гoдинa 100 милиoнa дyши пo-мaлĸo биxa живeли в ĸpaйнa бeднocт.\" ", "date": "2020.01.20", "title": "2153 милиapдepи paзпoлaгaт c пoвeчe бoгacтвo oт 4,6 милиapдa дyши пo cвeт"}
{"url": "http://www.cross.bg/blagovest-sendov-politik-1623179.html", "text": "/КРОСС/ \"Бог да прости Благовест Сендов – ерудиран учен и политик. Изказвам най-искрени съболезнования на близките му!\"", "date": "2020.01.20", "title": "Борисов: Бог да прости Благовест Сендов – ерудиран учен и политик"}
{"url": "http://www.cross.bg/taka-pernik-voda-1623182.html", "text": "/КРОСС/ Работи се усилено за стартиране на строителните дейности за захранване на Перник с вода от водосбора на яз. „Белмекен“. Изготвя се идеен проект, който трябва да бъде одобрен. Поехме ангажимент, че това ще стане в максимално кратки срокове. Целта е да бъде издадено разрешение за строеж и строителните дейности да започнат тази седмица, като в същото време се прави подготовка на изпълнението им.Това каза министърът на регионалното развитие и благоустройството Петя Аврамова в интервю за БНТ.Вариантът, който ще бъде използван в тази кризисна ситуация, предвижда допълнителни количества вода да бъдат пренасочени от водосбора на яз. „Белмекен“ към яз. „Бели Искър“ и използване на ВиК мрежата на София за транзитно преминаване. Ще бъде изграден водопровод с дължина 13,5 км и помпена станция „Мало Бучино“, обясни министърът. Тя допълни, че Перник няма да бъде захранван с вода от София и водоснабдяването на столицата не е застрашено. Избраният вариант ще остане като резервен и в бъдеще ще може да се използва както за снабдяване на Перник, така и за обратна връзка към София.Изпълнението на проекта ще бъде възложено на държавното дружество „Монтажи“, което трябва да го изпълни в максимално кратки срокове. Вече се работи по доставката на материалите, по поръчка и доставка на помпени агрегати. Ориентировъчната стойност е около 25 млн. лв., като тя ще бъде прецизирана при изготвянето на проекта, който се очаква да бъде готов днес или утре. Финансирането ще бъде от държавния бюджет.Не се предвижда увеличение на цената на водата в Перник и хората да имат ангажираност към допълнителни средства, които да се плащат във връзка с изграждането на това резервно водозахранване, каза още Петя Аврамова.Регионалният министър посочи, че режимът в Перник ще продължи в този вариант, в който е в момента. Разчетите за водочерпене от яз. „Студена“ показват, че количествата в него ще са достатъчни за около 2 месеца. От язовира се подават между 250 и 300 л/сек. Такова е и очакваното количество от водосбора на яз. „Белмекен“ през яз. „Бели Искър“ към Перник.За облекчаване на режима може да се мисли при пролетното снеготопене, при повишаване на нивата в язовира. Вариантът, който трябва да заработи с резервното водозахранване, ще даде възможност яз. „Студена“ да попълни своя обем и да се възстанови.Днес ресорната комисия към Столичния общински съвет ще бъде запозната в детайли с техническото предложение за изпълнение на проекта. Кметът на София Йорданка Фандъкова постави ясни и категорични условия за изпълнението му, те са предвидени, така че водоснабдяването на София няма да бъде застрашено, информира министърът.Тя допълни, че столицата се снабдява от яз. „Искър“, който има наличен обем 460 млн. куб. м. Черпят се 140 млн. куб. м на година, така че резервни количества вода има за години напред, както и в яз. „Бели Искър“, който снабдява 20% от София. Регионалният министър посочи, че очаква предложението да бъде прието, защото е добро и технически обосновано.Към настоящия момент наличните количества вода в яз. „Студена“ не дават възможност за захранване на промишлената зона в Перник.На предприятията е направено предложение да бъдат снабдени от яз. „Бушляк“. Ако взетата от него проба удовлетворява техните изисквания, държавата се ангажира да изгради 800 метра водопровод, който да свърже язовира с наличната мрежа, така че промишлената зона и предприятията да черпят вода от там, коментира още министърът.Всички ВиК дружества с принципал МРРБ са предупредени да следят внимателно нивата на водоизточниците и да предприемат своевременно действия по въвеждане на режим, където е необходимо, каза още Аврамова.Към настоящия момент апелирам и разчитам на експертизата на всички, които имат ангажимент към следене на водните нива в източниците за питейно-битово водоснабдяване, да подават навременна информация за проблем, за намаляване на нивата, така че да може да се реагира навреме и да не се стига до криза, допълни тя.Идеята за Български ВиК холдинг се обсъжда от доста време. Той е създаден с цел по-добра координация и по-добър контрол на ВиК дружествата с държавно участие, заяви министърът. Целта е да се създаде орган, който да координира дейността им, като в същото време да осигури финансиране като голяма структура с първоначален капитал 1 млрд. лв.Компанията ще има възможност и за по-добро представяне пред кредитни институции, за да може да обезпечи със средства отрасъла, който от години е недофинансиран, така че да могат да се изграждат както довеждащи водопроводи, така и язовири, по каквито се работи и към момента.През 2019 г. в експлоатация беше пуснат яз. „Пловдивци“. Към момента строим яз. „Луда Яна“, напомни тя.Държавата не се отказва от европейското финансиране за АМ „Струма“, заяви още Аврамова. Тя обясни, че целта на оттеглянето на апликационната форма е да се отговори в максимална степен на завишените екологични изисквания на новата Европейска комисия.През 2020 г. по съществуващото трасе в посока Гърция ще бъдат изградени съоръжения с екологична насоченост. Работата по апликационната форма продължава, така че да бъдем сигурни, че едно повторно нейно подаване покрива  всички изисквания.Пред ЕК е декларирано завършване на АМ „Струма“ до 2027 г. Към момента там текат строителни дейности, финансирани от ЕК, по които има много добър напредък. АМ „Струма“ ще бъде построена, като в същото време, за да бъдем далновидни и да бъдем подготвени, имаме и други проекти, които можем да подадем, за да не изгубим европейското финансиране в този програмен период, обясни регионалният министър.Петя Аврамова коментира още, че превозвачите трябва да бъдат добре подготвени и оборудвани с технически средства, за да може тол системата да функционира правилно от 1-ви март. 3 месеца ще се работи с предложените от бранша тарифи и на 1-ви юни ще бъде направен анализ.", "date": "2020.01.20", "title": "Петя Аврамова: Работи се усилено по захранването на Перник с вода от водосбора на яз. „Белмекен“   "}
{"url": "http://www.cross.bg/raiichev-vsichki-subere-1623183.html", "text": "/КРОСС/ Вотовете на недоверие на свалят правителства. В дадения случай вотът на недоверие на БСП е замислен да привлече внимание. Той е замислен преди ареста на Нено Димов. Това заяви пред bTV социологът Андрей Райчев.Към това мнение се присъедини и политологът Стойчо Стойчев. По думите му важният въпрос е не дали Борисов ще събере подкрепа, а дали Корнелия Нинова ще събере мнозинство, за да свали правителството, което според него не може да стане.Според Райчев ДПС използва всичко за демонстрации. ВМРО пък са подходили меко след ареста на Нено Димов. Никаква \"Воля\" и никаква \"Атака\" не им трябва на правителството, посочи той. По думите му, арестът на министъра на околната среда не обезсмисля вота.Арестът на министър е много положително нещо, да се знае, че няма недосегаеми. От друга страна той не е министър и не мога да разбера защо лежи, отбеляза социологът.Той подчерта, че кръвожадността на публиката, която иска справедливост не трябва да влиза в разрез с правата на човека.Андрей Райчев изтъкна, че случаят с Перник не е дреболия, тъй като засяга 100 000 души.Трябва да живеем в страна, в която властта трябва да осигури вода, категоричен е той.Социологът обясни, че рефлексът на обществото е когато има проблем да се усилват репресиите. В тази връзка той обясни, че 97% от делата у нас завършват осъдително, но това не решава проблема.По повод водната криза в Перник политологът Стойчо Стойчев заяви, че всички са виновни.Не може след кметската кампания всички да се оказват изненадани, че вода в язовира няма, подчерта той.Според него в тази ситуация трябва да се извлече полза за обществото и трябва да се говори за генерална промяна във ВиК сектора.Райчев и Стойчев се обединиха и около мнението, че създаването на държавен холдинг, който да събере всички ВиК, е положително и ще доведе до централизиране на властта.", "date": "2020.01.20", "title": "Вотът на недоверие няма да мине, убедени социолози"}
{"url": "http://www.cross.bg/libiya-strana-neshtata-1623181.html", "text": "/КРОСС/ Ако нещата се развиват добре с последната пълна година на канцлерство на Ангела Меркел, тя отново ще се появи пред всички като израз на силата, която подрежда света в ред, не на последно място и заради успешно председателство на Съвета на ЕС.Ако обаче нещата се объркат, тя ще бъде изобразена като политик, който се опитва да се противопостави на риска от превръщането си в „Lame Duck“ със смели проект, които обаче се топят като лед в чаша с уиски.Берлинската декларация за Либия, която бе приета в неделя, може да бъде точно това -  ангажимен от страна на Великите сили и участниците в гражданската война от 55 точки, с който да не допускат оръжие в северноафриканската страна.Странно е само, че ексклузивната новина от покрайнините на река Шпрее не бе отразена подобаващо от международните медии. А може и да не е странно.Защото и външните министри на ЕС, които днес ще обсъждат споразумението без практическа стойност, бързо ще открият две неща: че едно ембарго няма да направи нищо, за да промени факта, че в Либия вече има много оръжия - и че подписването на един документ е много по-лесно, отколкото да накараш т. нар. Masters of War да се осъзнаят и да го спазват.  ", "date": "2020.01.20", "title": "Безсмисленото обещание на Меркел за Либия"}
{"url": "http://www.cross.bg/nedoverie-vota-kogo-1623180.html", "text": "/КРОСС/ \"Три фактора - екологията, проблематиката с \"Турски\" или \"Балкански поток\", и евентуалните промени в Закона за хазарта ще са решаващи за гласа на онези депутати, които не са решили дали ще подкрепят вота на недоверие на БСП\", това каза Росен Стоянов, политолог, в предаването \"Бизнес старт\" с водещ Живка Попатанасова.Днес следобед БСП ще внесе в парламента вот на недоверие срещу правителството заради водната криза в Перник и вноса на отпадъци от Италия.По думите му темата екологията е обсъждана в последните години, а след т.нар. водна криза вече се говори и за криза с боклука, посочи той. \"Миналата седмица се заговори за промяна в един многомилионен сектор -  къде да бъде хазартът, дали да бъде национализиран или да мине в частни ръце\", коментира политологът.\"Заговори се за това, че САЩ не са много щастливи от \"Турски поток\" през територията на България\", посочи експертът. Затова според него не е ясно как ще протече вотът, тъй като тези три теми могат да повлияят на народните представители. \"Ясно е за всички, че в самата БСП предстоят вътрешни избори и конгрес в началото на пролетта и може да разглеждаме вота като заявка за сила, сплотеност на сега управляващите в тази партия\", смята той. Това е четвъртият вот на недоверие за кабинета на Бойко Борисов. По думите му трябва да се понесе политическа отговорност не само от подалия оставка Нено Димов, а наказателна отговорност ще има ли и за кого, трябва да реши съдът. ", "date": "2020.01.20", "title": "Три теми са решаващи за вота на недоверие"}
{"url": "http://www.cross.bg/kvartal-mladost-stolichniya-1623184.html", "text": "/КРОСС/ 60-годишна жена е в тежко състояние, след като е била нападната и намушкана няколко пъти с хладно оръжие пред блок в столичния квартал \"Младост\", съобщи БНР.\"Не бих могъл да посоча причините, породили агресията на мъжа. Няма данни да е психично болен или освидетелстван\", обяви Георги Хаджиев от СДВР пред журналисти по повод сутрешния инцидент в столичния квартал \"Младост\", при който 41-годишен мъж намушка с нож майка си.Инцидентът е станал около 09.30 часа тази сутрин. Жената е откарана в Окръжна болница \"Света Ана\".В района е открит и синът ѝ - на 41 години, също с наранявания.Изясняват се подробностите за инцидента. Работи се по версията, че мъжът е нападнал възрастната жена, след което е направил опит да се самонарани.Сигналът за престъплението е получен в 09.00 часа сутринта на телефон 112.Мъжът е бил намерен в безпомощно състояние от човек в столичния квартал \"Младост\". Полицията е установила, че мъжът е с рана в областта на главата. Той посочил къде живее, полицаите отишли в апартамента и намерили майката с прободни рани в областта на гърба. Две от раните са засегнали белия й дроб, обясни Хаджиев. В момента жената се намира в Окръжна болница, а синът й е настанен във ВМА. Доколкото СДВР има информация е, че синът й е с онколично заболяване. Той не е криминално проявен и не е регистриран за извършване на престъпление.Все още разпитите и процесуално-следствените действия продължават.  ", "date": "2020.01.20", "title": "60-годишна жена и сина й са намушкани в столичния квартал \"Младост\" (Обновена)"}
{"url": "http://www.cross.bg/zaplahi-bombi-moskva-1623185.html", "text": "/КРОСС/ Повече от 100 училища, детски градини и 20 търговски центъра в Москва се проверяват за експлозивни устройства след получаване на анонимни заплахи за бомби, съобщи представител на московските специални служби.„Имаше обаждания за заплахи от бомби в 85 училища, 16 детски градини и 20 търговски центъра“, заяви представителят, цитиран от ТАСС.Всички метростанции в Москва също се проверяват след постъпили подобни заплахи.От 28 ноември се наблюдава „бум“ на телефонни обаждания, съобщаващи за заплахи от бомби в различни институции в Москва и Санкт Петербург. Според оценки на руските медии, близо 1,2 милиона души са евакуирани от края на ноември поради фалшиви съобщения за заплахи от бомби.", "date": "2020.01.20", "title": "Проверяват за бомби над 100 училища в Москва след анонимни заплахи"}
{"url": "http://www.cross.bg/radev-holokosta-glava-1623186.html", "text": "/КРОСС/ От 21 до 23 януари президентът Румен Радев ще бъде на посещение в Държавата Израел. Визитата на българския държавен глава е по покана на израелския му колега президента Реувен Ривлин по случай отбелязването на 75-ата годишнина от освобождаването на Освиенцим и Деня за възпоменание на Холокоста. Във възпоменателното събитие се очаква да участват над 40 държавни и правителствени ръководители от цял свят.На 21 януари Румен Радев ще проведе среща със своя колега Реувен Ривлин в президентския дворец в Ерусалим. Държавният глава ще разговаря в Кнесета и с председателя Юли-Йоел Еделщайн.По-късно през деня българският президент и водената от него делегация ще се срещнат с членове на института „Яд Вашем“.На 22 януари Румен Радев ще посети Центъра за мир и иновации “Перес“, както и  компанията за автономни автомобили Mobilеye.На 23 януари българският президент ще представлява страната ни на Петия международен форум за Холокоста в мемориала „Яд Вашем“. Официалното събитие, което отбелязва 75-ата годишнина от освобождаването на Освиенцим и Деня за възпоменание на Холокоста е под патронажа на израелския президент Реувен Ривлин. По-късно в Тел Авив Румен Радев ще присъства на премиерната прожекция на израелско-българския документален филм „Следващото поколение“ на българския режисьор Димитър Гочев. След края на филма държавният глава ще се срещне с представители на българската общност.В рамките на визитата си президентът Радев ще проведе двустранни срещи със свои колеги.По време на посещението си в Израел българският държавен глава ще бъде придружаван от съпругата си Десислава Радева.", "date": "2020.01.20", "title": "Румен Радев ще бъде на посещение в Израел по повод отбелязването на 75-ата годишнина от Холокоста"}
{"url": "http://www.cross.bg/shymen-sondazhi-hristov-1623222.html", "text": "/КРОСС/ Предстои обявяване на обществената поръчка за изграждане на нов довеждащ водопровод от язовир \"Тича\" до Шумен. Това съобщиха от пресцентъра на Община Шумен.Стойността на съоръжението е близо 70 млн. лв., а строителството трябва да приключи в рамките на две години. Това бе обявено по време на обещаната среща след края на ремонтните работи на 16 и 17 януари. Тя беше свикана от кмета на Шумен Любомир Христов. С участието на областния управител Стефан Желев, представители на ВиК дружеството и кмета на Велики Преслав Янко Йорданов бяха обсъдени спешни действия за обновяване на ВиК системата и решаване на проблемите на територията на областта.Кметът Любомир Христов информира присъстващите, че е провел четиричасов разговор с новия министър на околната среда и водите Емил Димитров, който пристигна в Шумен късно вечерта в събота. Той е поел ангажимент за ускоряване на процедурата по подписване на договора на ВиК Шумен с ОП \"Околна среда\", откъдето ще дойдат и средствата за довеждащия водопровод.На срещата стана ясно още, че от Министертвото на околната среда и водите са поискали да се изпрати предложение и за възстановяване на алтернативните водоизточници, обясни още Христов. Освен че трябва да се проучи състоянието на съществуващите стари кладенци и сондажи, трябва да се видят какви са възможностите за изграждане на нови.По думите на началника на Технологичен район Шумен във ВиК инж.Галин Ганчев възстановяването на дълбоките сондажи от кв.\"Мътница\" може да осигури само 1/3 от необходимото количество за града. Дружеството не разполага с необходимите специалисти да се направят проучвания за изграждане на нови сондажи, обясни още той. Надеждата е, че със създаването на държавния холдинг ВиК Шумен ще бъде подпомогнато със специалисти за тази дейност.", "date": "2020.01.20", "title": "2 г. трябват за нов водопровод към Шумен"}
{"url": "http://www.cross.bg/akademiya-naykite-sendov-1623169.html", "text": "/КРОСС/  Светла му памет!        ", "date": "2020.01.20", "title": "Почина акад. Благовест Сендов"}
{"url": "http://www.cross.bg/knsb-sektora-nankov-1623167.html", "text": "/КРОСС/ Заместник – министърът на регионалното развитие и благоустройството Николай Нанков ще участва днес, 20 януари 2020г., в работна среща със социалните партньори в сектор ВиК.Срещата се организира от КНСБ и Национален браншов синдикат „Водоснабдител“ – КНСБ и ще се проведе от 11 часа в Конгресен център „Глобус“, в сградата на КНСБ.  Ще бъдат обсъдени възможностите за повишаване заплащането на труда в сектора и новата концепция за окрупняване на ВиК дружествата с държавно участие в холдинг.  ", "date": "2020.01.20", "title": "Зам.-министър Нанков ще участва в съвместна работна среща със социални партньори във ВиК сектора"}
{"url": "http://www.cross.bg/iioga-zhivot-praktikyvaneto-1623219.html", "text": "/КРОСС/ Нова година – нов дух и ново тяло. Това се заричат да направят мнозина с идването на 2020. Дали заради приятели, които спортуват и се чувстват отлично или поради причината, че са натрупали повече излишни килограми през последните месеци, доста решават да загърбят нездравословния начин на живот и да започнат начисто. А това означава не само да започнат режим и да тренират, но и да постигнат така важния баланс.Йогата е древна система от умствени, физически и духовни практики, която обединява тялото и ума. Тя включва най-различни пози, дихателни упражнения и медитация, които помагат за освобождаването на стреса и оформянето на фигурата. Практикувайки я редовно, човек може да се справи с депресията, както и да се справи с негативни емоции като гняв и страх.Изпълняването на йога асани има благоприятно въздействие както върху физическото, така и психичното здраве.Йогата е идеалното средство за освобождаване на стреса. Затова се препоръчва на хора, които имат по-напрегнат начин на живот, на тези, които са по-раздразнителни и не могат да релаксират.Множество проучвания, публикувани в NCBI, доказват, че след изпълнението на йога асани секрецията на кортизол намалява – основният хормон на стреса. При 24 жени, които са били емоционално нестабилни, има значително подобрение на психичното здраве след като са започнали да ходят на йога.След тримесечна програма с йога, жените са имали значително по-ниски нива на кортизол. Освен това, при тях се забелязва по-малко умора, в сравнение с другите участнички, които не посещавали класа.Друго изследване, обхващащо 160 жени, сочи, че 10-дневен курс по йога може да помогне за намаляването на стреса и безпокойството. Освен това значително подобрява качеството на живот. Един от изводите е, че дали самостоятелно или в комбинация с други начини за облекчаване на стреса, човек се чувства много по-добре психически.Освен че помага за подобряване на психичното здраве, практикуването на йога може също да намали възпалението в тялото, което мнозина имат заради най-различни заболявания. То е нормален отговор на имунната система, която се опитва да се справи с бактериите, които я атакуват, но превърне ли се в хронично, може да допринесе за появата на сърдечни заболявания, диабет и дори рак.През 2015 г. екип от учени от Медицинския колеж в Рамайа, Индия, проследява поведението на 218 участници. Разделя ги в две групи: тези, които практикуват йога редовно и тези, които не го правят. След това и двете групи извършват определени дейности, които им причиняват стрес. В края на изследването индивидите, които практикуват йога, имат по-ниски нива на възпалителни процеси от тези, които не са го правили.Подобно независимо проучване (на Департамента по психология в Лос Анджелис) от 2014 г. показва, че само 12 седмици йога са достатъчни за намаляване на възпалителните процеси при болни от рак на гърдата. Макар и недостатъчни, тези открития показват, че йогата може да помогне при определени заболявания, причинени от хронично възпаление.Изследване, данните от което са публикувани в PubMed Central, доказва, че възрастните хора се чувстват много по-добре, ако ходят на йога. То проследява качеството на живот на 135 души, които са записани на 6-месечен клас по йога. След края му е ясно – практикуването на йога значително подобрява качеството на живот. Участниците са с по-добро настроение и не изпитват силна умора.Хроничната болка е проблем, който засяга милиони хора, които имат редица заболявания, например артрит. Има все по-голям брой изследвания, показващи, че практикуването на йога може да помогне за намаляване на болката и дискомфорта в тялото.Заради едно проучване 42 лица със синдром на карпалния тунел започват да практикуват йога. Някои от тях са били с шина на китката и са изпълнявали различни упражнение в продължение на 8 седмици. След това гъвкавостта им се е подобрила, а участниците съобщават, че не изпитват болка след практикуването на йога.Лошото качество на съня води до затлъстяване, високо кръвно налягане, депресия и други нарушения във физическото и психично състояние.След тренировка по йога или пилатес, човек може да заспи много по-лесно и да не се буди през нощта. Причината е, че йога асаните, медитацията и дишането елиминират негативните мисли и тялото по-лесно изпада в покой.Йогата увеличава секрецията на мелатонин – хормон, който регулира съня.", "date": "2020.01.20", "title": "5 доказани ползи от практикуването на йога"}
{"url": "http://www.cross.bg/vodata-voda-informatziya-1623170.html", "text": "/КРОСС/ \"БСП за България\" в СОС ще вземе своето окончателно решение за осигуряване на вода за Перник през водопроводната мрежа на София, когато получи достатъчно информация и отговори на конкретни въпроси, от които да бъдем убедени, че решавайки един изключително тежък проблем в Перник, няма да стане причина за възникването на друг, който да засегне интересите на столичани.В този смисъл, смятаме че заклинанията и обещанията не са достатъчни, не вършат работа, затова искаме гаранции за водата на София, както и че от заседанията на постоянната комисия по инженерната инфраструктура, както и от тези на останалите комисии, ще получим достатъчно и убедителна информация по поставените въпроси, която към момента липсва\", каза Милка Христова, зам.- председател на СОС, заместник- председател на БСП-София и член на ИБ на БСП пред БНР.„Тя допълни, че от левицата разбират нуждата от спешни мерки за решаване на възникналата хуманитарна криза, но допълни, че подобни отговорни решения не трябва да се взимат само с емпатия и емоции, а и с нужните експертни уверения и информация, че предложените мерки са безопасни и ефективни.\"Трябва да бъдем изключително внимателни- решавайки един проблем, да не създадем друг. Важен е и финансовият аспект тук. Става ясно, че основната отговорност по провеждането на водата и осигуряването на нужното водоподаване ще бъде реализирано от концeсионера Софийска вода.До момента обаче нямаме надеждна информация относно механизма, по който ще се отчитат тези допълнителни разходи и гаранции дали това няма да се отрази на и без друго високите сметки на столичани, за таксите, които те плащат за водоподаването и използването към Софийска вода\", изказа своите притеснения Христова.Тя напомни, че е станало ясно какво е предложението на министерството, но заяви, че те нямат никаква проектна готовност, както и че не трябва да се подминава състоянието на язовир \"Бели Искър\", предвид скандалите от 2017-2018-та година относно неговото състояние и възможност стената му да издържи на тежко водоподаване.\"За да се осигури безопасността на стената на язовир \"Бели Искър\", ще се поддържат по-ниски нива на водата в него. А сега разбираме, че към него вече са прехвърлени обеми вода от язовир \"Белмекен\". И веднага задавам въпрос - как това кореспондира с безопасната му експлоатация, която изисква ниско ниво?Какво е това ниско ниво? Ще бъде ли спазено? Ще бъде ли гарантирана София и всички прилежащи области, в това число и град Самоков, срещу евентуални аварии.Също и състоянието на Рилския водопровод, който осигурява 25% от нуждите на вода на столичани. Не е тайна, че водопроводът е стар.Нямаме данни или проект, че този водопровод ще успее да издържи на водното налягане от подаването на тези допълнителни 300 литра в секунда.Още по-сериозен проблем - няма никаква информация, водопроводът от отклонението до Бучино, което следва да бъде продължено с новия водопровод, има ли нужната проводимост, тъй като Рилският водопровод в различните си части не е с еднакъв капацитет.Спестява се изключително важното обстоятелство, че Мало Бучино се намира по-ниско от височината на квартал \"Изток\" в Перник, до който трябва да бъде отнесена водата.Това задължително изисква създаването на помпена станция, която не може нито да бъде проектирана, нито изградена в рамките на този 35 или 40 дневен срок, който ни се обещава. Как ще се отрази смесването на водата върху качеството на водата, която потребяват софиянци от Рилския водопровод?Ще се отрази ли промяната в налягането в Рилския водопровод на качеството на водоподаването по високите етажи на сградите в София?\", попита Христова.\"БСП за България\" очаква експертни оценки, а не само политически изказвания и обещания, защото притесненията на левицата са по отношение на времето, в което се прави това предложение и по отношение на класическата готовност за неговата реализация.Милка Христова попита и дали е случаен фактът, че това предложение се обявява точно в седмицата, в която се обявява вотът на недоверие, който е пряко свързан с кризата в сферата на екологията и по отношение на сектори \"въздух\", \"вода\", \"отпадъци\" и дали не е това поредната ПР акция на премиера и правителството, които очакват с това конкретно предложение, което няма как да бъде оценено експертно в такъв кратък период, да се замете отговорността. ", "date": "2020.01.20", "title": "Милка Христова: Искаме гаранции за водата на София, липсва достатъчно и убедителна информация"}
{"url": "http://www.cross.bg/ronaldo-sari-taka-1623227.html", "text": "/КРОСС/ Така треньорът на \"Ювентус\" Маурицио Сари описа звездата на тима Кристиано Роналдо, който в неделя донесе победата на \"бианконерите\" над \"Парма\" с 2:1, разписвайки се два пъти. Така \"Ювентус\" поведе с 4 точки пред \"Интер\", а Роналдо отбеляза своя 11-и гол в последните седем мача.\"Понякога Роналдо прави малък проблем, но той е шампион и всичко е около него, но в същото време той може да реши 100 други. На всички трябва да е ясно, че всичко се върти около него\", каза още Сари.", "date": "2020.01.20", "title": "Маурицио Сари: Роналдо е животно, което се храни от головете"}
{"url": "http://www.cross.bg/aktyorite-gildiyata-glavna-1623172.html", "text": "/КРОСС/ Годишните награди на Гилдията на филмовите актьори в САЩ бяха връчени късно снощи, съобщиха световните медии. Според всички коментатори този път са сензационни – с голямата награда за най-добър актьорски състав не беше награден холивудски филм, пълен със звезди, а южнокорейският „Паразит“. За пръв път в историята на „SAG Awards“ чуждестранен филм печели тази награда, твърди Си Ен Ен.Наградата за цялостно творчество беше връчена на Робърт де Ниро. Призът за главна мъжка роля очаквано отиде в ръцете на Хоакин Финикс за „Жокера“, а за главна женска роля бе удостоена Рене Зелуегър за ролята си в „Джуди“. За второстепенни роли бяха отличени Брад Пит за „Имало едно време…в Холивуд“ и Лора Дърн за „Брачна история“.В категорията „Сериали“ статуетки бяха връчени на Дженифър Анистън за най-добра актриса в драматичен сериал  и на Питър Динклидж за ролята на Тирион Ланистър в „Игра на тронове“.В комедийните сериали най-добри се оказаха Тони Шалуб за „The Marvelous Mrs. Maisel“ и Фийби Уолър-Бридж за „Fleabag“. Призът за цялостен екип на сериал отиде при актьорите от „Короната“. Бяха отличени за цялостно представяне каскадьорите от „Игра на тронове“.Наградите на Гилдията на актьорите поставиха категорично „Amazon“ редом с „Нетфликс“ и НВО. Отличието на Дженифър Анистън пък привлече вниманието към първия сериал на стрийминг платформата „Apple TV+“.", "date": "2020.01.20", "title": "Южнокорейският „Паразит“ триумфира на наградите на Гилдията на актьорите"}
{"url": "http://www.cross.bg/sever-telefonniya-avarii-1623175.html", "text": "/КРОСС/ Електроразпределение Север добави нова функционалност към съществуващата интерактивна система за гласови отговори на своя национален телефон 0700 161 61.Специалното приложение позволява клиентът да получи информация дали за неговия обект вече е регистрирана авария. След избиране на опцията „За аварии“ и съответната географска област от клавиатурата на телефона, клиентът и неговите места на потребление се идентифицират чрез телефонния номер, от който постъпва обаждането. Информацията се получава автоматично, без да се налага изслушване на допълнителни съобщения или изчакване на оператор. Предвидена е и възможност клиентите сами да правят проверки за регистрирани аварии по клиентски номер, като разбира се опцията връзка с оператор остава налична за допълнителни консултации. Телефонният център е един от най-натоварените канали за комуникация на ЕНEРГО-ПРО. През изминалата (2019) година линия 0700 161 61 е обслужвала средно около 750 входящи обаждания на ден, като всеки 9 от 10 клиента са се свързвали с дружеството при първото си обаждане. Най-често търсената информация е по теми, свързани с прекъсванията на захранването по райони - планови или аварии, отчитането на електрическата енергия и средствата за търговското ѝ измерване, както и във връзка с услугите от обновения ценоразпис на електроразпределителната компания.С разширяването на обхвата от функционалности, достъпни през телефонния център, Електроразпределение Север следва стремежа си да предоставя качествено, компетентно и бързо обслужване на своите клиенти.", "date": "2020.01.20", "title": "Автоматичен достъп до информацията за аварии в телефонния център на Електроразпределение Север"}
{"url": "http://www.cross.bg/grazhdani-vuzrazhdane-kostadinov-1623173.html", "text": "/КРОСС/ На 27-ми януари 2020 г. (понеделник), от 12.00 ч. пред Министерството на регионалното развитие и благоустройството (МРРБ) ще се проведе граждански протест срещу управлението на кабинета Борисов 3. Протестът е национален и ще обедини недоволството от настоящия престъпен режим на управление в България. Очаква се в столицата да пристигнат хора от цялата страна, за да поискат оставката на властимащите.Протестът се организира от Възраждане и граждани в отговор на реакцията на министъра на регионалното развитие и благоустройството и неговия политически кабинет при тяхно посещение в МРРБ през изминалата седмица. На 16-ти януари, лидерът на възраждане Костадин Костадинов оповести в социалните мрежи, че с представителна група  ще посети министерството, за да получи отговори на зададени въпроси за състоянието на язовирите в страната. В резултат на това, към групата от Възраждане се присъединиха разтревожени граждани, които също търсеха отговор. Хората влязоха мирно в министерството с молба за среща, но получиха единствено арогантно поведение.\"Посрещнаха ни във фоайето и се опитаха да ни отпратят. Излъгаха ни, че ще допуснат двама наши представители, а после отказаха. Повикаха жандармерия и полиция, за да ни изгонят, снимаха ни и ни заплашваха. Полицай се държа арогантно и крещя срещу нас. Така ние, гражданите, бяхме нежелани и отпратени от нашето министерство - от хората, които са наши подчинени и на които ние плащаме заплати. Те се крият, защото не желаят да разкрият какво се случва! Готвят ни държавно ВиК и след това концесия за 35 години от чуждестранен инвеститор, а това значи с пъти по-скъпа вода за бедния български народ и водомер дори за всеки селски кладенец.\", каза Костадин Костадинов на излизане от Министерството.Часове след това, българските медии публикуваха съобщението напресслужбата на Министерския съвет, че Държавата учредява еднолично акционерно холдингово дружество с държавно участие \"Български ВиК Холдинг\" ЕАД - София. Новата мега структура ще е с капитал от 1 млрд. лева, който ще се формира чрез парична вноска от държавата. Така думите на Костадинов се потвърдиха  само след няколко часа.\"Това е поредният милиард, който ще \"потъне\" неясно къде. През 2018-та държавата отпусна 500 млн. лева за ремонт на язовири. Днес голяма част от тях не са ремонтирани. Например яз. Огоста до Монтана заплашва да залее целия град. Освен това  водата му е заразена и получи ли се разлив, ще сме свидетели на хуманитарна и екологична катастрофа. През същата година, още 12 млн. лв. \"бяха наляти\" в нова държавна фирма за язовирите.Какво се случи с онези 500 млн. лв.? А с онези 12 млн.? А с последните от миналия месец?\", коментира председателят на Възраждане.", "date": "2020.01.20", "title": "Възраждане иска оставката на правителството"}
{"url": "http://www.cross.bg/nakazatelen-vodachite-chiito-1623177.html", "text": "/КРОСС/ Центърът за градска мобилност въвежда нова SMS услуга за водачите, чиито автомобили са принудително преместени на наказателен паркинг, съобщават от центъра.Услугата стартира от 22 януари 2020 година. Водачите, чиито автомобил е преместен на наказателен паркинг, ще получават кратко съобщение от номер 1902, че колата е на наказателен паркинг, адресът на паркинга и връзка със сайта и контактния телефон на ЦГМ.Съобщението ще се изпраща на телефона, от който последно е изпратено валидно съобщение за паркиране в зоната за платено локално паркиране.Целта на промяната е да се даде максимално информация на водачите и тя да е полезна за тях.Текстът на краткото съобщение ще е изписан на латиница.", "date": "2020.01.20", "title": "Информират с SMS за вдигнат автомобил"}
{"url": "http://www.cross.bg/maslo-rozovo-orehi-1623158.html", "text": "/КРОСС/ Олио от орехи, произведено от българска фирма стана един от хитовете на започналото тези дни най-голямо агроизложение в света - „Зелена седмица 2020“ в Берлин. Фирмата, която добива растителното масло, е наследила умението от френски ветеран в бранша.Възрастният човек е правил масло от орехи, чрез студено пресоване в дъбова преса, с която могат да произведат не повече от 1 тон на месец. Половин литър от уникалното олио се продава на нашия щанд на изложението в германската столица за 25 евро на изложението.На българския щанд можеше да се намери и уникалната биолавандулова вода на няколко производители. Представител на една от тези дестилерии, разказа, че вече са направени изпитания от български лекари, показали, че само няколко капки от водата в определени дози лекуват късогледство.На фона на огромната шумотевица, човешко множество, омайващи аромати на невероятни гозби от цялата планета българският щанд на Зелената седмица в Берлин се превърна в истински хит. Въпреки огромната световна конкуренция българският щанд не само не беше подминаван, както това се случваше преди петнайсетина години, а пред него се тълпяха опашки. Това, което ни направи по-различни и интересни, бяха многото биопродукти от етерични масла, мед и орехи. Оказа се, много от тях се представят за първи път на това изложение.Доскоро това, с което българинът се гордееше, беше просто най-качественото розово масло. Огромен интерес на изложението обаче предизвика набор от малки ролони с розово и други етерични масла срещу стрес и против вируси. Те са производство на българска фирма и могат да се носят дори в джоба.Действат на принципа на ароматерапията, като с тях се мажат няколко точки около носа, ушите или китките, а тестовете са показали невероятни лечебни резултати. Друга българска фирма пък представя хапове с розово масло и лайка, които облекчават кашлицата.За жалост ролоните не могат да се намерят на родния пазар, един от тях струва 17 евро.Един от най-удивителните продукти от представените бе български мед, съдържаш розово масло и лиофилизирани листенца от роза Дамасцена.Едно бурканче от 250 грама струва 50 евро и от няколко месеца се продава само във Франция. Вкусът и констистенцията на меда е уникална, той е много по-лек за ядене, не така плътен и ухае на роза. Любопитно е да се научи, че е направен съвместно с френски майстор готвач, който работи в ресторант със звезди от Мишлен.На международното агросъбитие в Берлин участват 19 наши компании. Предлагат се основно биовина, вина от Южна България, традиционните български сирена, кисели млека, луканки, кашкавали. „Зелена седмица 2020“ продължава до 26 януари.  ", "date": "2020.01.20", "title": "БГ олио от орехи - хит на най-голямото агроизложение в света"}
{"url": "http://www.cross.bg/otoplitelnata-voda-litza-1623159.html", "text": "/КРОСС/ Петима души, включително дете, загинаха тази нощ, след като гореща вода от отоплителната система заля хостел в руския град Перм.Най-малко трима пострадали са откарани в болница с различна степен на изгаряния.Хостелът е разположен в приземния етаж на жилищна сграда.Според една от първоначалните версии отоплителната тръба се е спукала в хостела, според друга - на горните етажи, след което горещата вода е заляла приземните помещения.Образувано е досъдебно производство за оказване на услуги, които не отговорят на изискванията за опазване на живота и здравето на потребителите и са довели до смърт по непредпазливост на две лица или повече лица.По решение на началника на Следствения комитет Александър Бастрикин случаят е предаден на централния апарат с цел възможно най-пълно и оперативно разследване.Губернаторът на Пермска област Максим Решетников съобщи, че хостелът не е имал авариен изход.", "date": "2020.01.20", "title": "Пет жертви на инцидент в хостел в руския град Перм"}
{"url": "http://www.cross.bg/oruzhie-nosene-zashtita-1623160.html", "text": "/КРОСС/ Очаква се хиляди да се включат в шествия в защита на правата за носене на оръжие в щата Вирджиния. Недоволството е провокирано от готвени от местната власт промени за по-строг контрол на оръжията. Губернаторът Ралф Нортам обяви извънредно положение от притеснения за сблъсъци.Страстите по темата за оръжията във Вирджиния се разпалиха след като противници на готвените мерки приеха плановете за посегателство срещу Втората поправка в Конституцията. Очакванията са за непредсказуема атмосфера с разгорещени страсти и въоръжени граждани.Губернаторът Нортам забрани носенето на оръжия в местния парламент и Върховният съд в щата потвърди тази забрана, след като групи за защита на правата за носене на оръжие се опитаха да я оборят.Междувременно ФБР арестува трима заподозрени, за които се смята, че са членове на неонацистка група. Подозренията са, че те са планирали нападения и подклаждане на насилие в Ричмънд.Обещанията на Нортам са да въведе мерки като ограничаване до един бройката разрешена за покупка на оръжие на месец, забрана на оръжия тип-военни и закон, който дава право на властите временно да отнемат оръжие от някой, който се възприема за заплаха. Смята се, че именно платформата за по-строги мерки e далa мнозинство на демократите на местните избори по-рано тази година.", "date": "2020.01.20", "title": "Шествия в защита на правата за носене на оръжие подготвят в щата Вирджиния"}
{"url": "http://www.cross.bg/borel-primirie-zayavi-1623209.html", "text": "/КРОСС/ Евросъюзът ще обсъди всички начини за спазване на официалното примирие в Либия, ако бъде постигнато такова. Но всяко мирно споразумение ще се нуждае от реална подкрепа на ЕС, за да се задържи, заяви днес върховният представител за външната политика и сигурността на общността Жозеп Борел, предаде Ройтерс.Запитан дали ЕС ще обмисля военна мироопазваща мисия Борел заяви: „Всяко примирие изисква някой да се грижи за него. Не можеш да каже „това е примирие“ и да забравиш за него…Някой трябва да го следи, да го управлява“.Според Борел военноморската мисия на ЕС край либийското крайбрежие също трябва да бъде подновена. ", "date": "2020.01.20", "title": "ЕС обмисля изпращане на миротворци в Либия"}
{"url": "http://www.cross.bg/dimitrov-zapochna-grigor-1623161.html", "text": "/КРОСС/ Най-силният български тенисист Григор Димитров започна успешно участието си в Откритото първенство на Австралия.Поставеният под №18 в основната схема Димитров се наложи над Хуан Игнасио Лондеро от Аржентина след 4:6, 6:2, 6:0, 6:4 след два часа и половина игра в Мелбърн. Това беше победа №60 за хасковлията в турнирите от Големия шлем.Южноамериканецът започна по-добре мача, успя да пробие за 5:4 и след това затвори първия сет. Григор намери постепенно своята игра, намали грешките и след 2:2 във втората част спечели 11 поредни гейма до 1:1 в четвъртата част.При 5:4 в последния сет поведе с 40:0 при сервис на Лондеро и реализира втория мачбол.Българинът завърши с 47 печеливши у,дари (17 аса) и 43 непредизвикани грешки (4 двойни). Той вкара 74 процента първи сервис и спечели 79 процента от точките при него.В следващия кръг Димитров очаква победителя от мача между Леонардо Майер от Аржентина и Томи Пол от Съединените щати.", "date": "2020.01.20", "title": "Григор Димитров започна успешно участието си в Откритото първенство на Австралия"}
{"url": "http://www.cross.bg/f-detza-ypravlyavat-1623162.html", "text": "/КРОСС/ В София работи първият авиосимулатор \"Фотоника\", чрез който е възможно любители да управляват новите изтребители за българската армия F-16. Това съобщи Виктор Веселинов, който е главен инструктор на съоръжението и отговаря за експлоатацията му.\"С нашия симулатор могат да се изпълняват както излитане и кацане, така и въздушен бой, маневри от висшия пилотаж, и всички задачи, които може един боен пилот\", обяснява инструкторът.В момента с помощта на симулатора може да се качим на борда на Су-33, МиГ-29, Су-25Т, Р-51, а скоро и F-16.Освен с новия изтребител, самият симулатор предстои да бъде обновен, като все повече ще приближава качилите се в него до истинската реалност в кабината на летателни машини.В пилотската кабина често сядат и деца. Наред с възможността да управляват самолет, те могат да преминат и петдневен курс, след който придобиват пълна летателна подготовка за любители. До момента от тази възможност са се възползвали над 40 деца. ", "date": "2020.01.20", "title": "Ентусиасти пилотират F-16 в София "}
{"url": "http://www.cross.bg/karakachanov-billa-magazin-1623163.html", "text": "/КРОСС/ Защо Красимир Каракачанов се притесни толкова от колажите с торбички от „Билла“, че помоли да се спре със „закачката“? Това е сред най-невинните политически шеги в социалните мрежи, като се има предвид колко безпощадни са хумористите там. Борисов знае прекрасно – той е най-честата им жертва и рядко му се разминава с някаква си торбичка от хипермаркет.", "date": "2020.01.20", "title": "Каракачанов не пазарува в „Билла“ (Снимки)"}
{"url": "http://www.cross.bg/voda-pernik-avramova-1623164.html", "text": "/КРОСС/ В събота беше анонсирано едно ново предложение - да се използва водопроводната мрежа на София, през която да се доставя вода за Перник. \"Нека да бъдем коректни. Не захранваме Перник с вода от София, а техническото предложение, което беше оценено като най-добро, това са допълнителни количества вода, които ще бъдат пренасочени от водосбора на Белмекен към яз. Бели Искър като се използва като транзитно преминаване ВиК мрежата на София\", обясни в студиото на сутрешния блок на БНТ регионалният министър Петя Аврамова.За целта се изисква изграждане на допълнителен водопровод с дължина 13.5 километра, както и помпена станция в Мало Бучино. Аврамова уточни, че това е резервен авариен вариант, който ще бъде използван в тази кризисна ситуация и ще остане като резервен вариант и в бъдеще.Работи се усилено за стартиране на строителните дейности. Поет е ангажимент проектът да може да бъде изпълнен в най-кратки срокове, да бъде издадено разрешение за строеж и да започнат и строителните дейности. Министърът на икономиката е казал, че за целта ще са необходими 45 дни. Очаква се държавното дружество \"Монтажи\" да изпълни проекта. Вече се работи по поръчка и доставка на материали. Очаква се проектът да струва около 25 милиона лева.\"Искам да успокоя жителите на Перник, че се предвижда увеличаване на цената на водата и не се предвижда те да имат ангажираност към допълнителни средства, които да се заплащат във връзка с изграждането на това допълнително водозахранване, така че държавата поема изцяло финансирането на проекта\", коментира още регионалният министър.Петя Аврамова успокои и столичани, че няма да има застрашаване на водоснабдяването на София и за години напред има резервни количества вода. Тя е на мнение, че предложението ще мине в Столичен общински съвет, защото то е добро и е технически обосновано.\"Количествата вода, които са налични в язовир „Студена” не дават възможност за захранване на промишлената зона, не само на \"Стомана\". На промишлените предприятия в Перник е направено предложение да бъдат захранен от яз. Бушляк като е взета проба от водата и ако тя удовлетворява техните изисквания, държавата се ангажира да изгради 800 метра водопровод\", каза още регионалният министър.Петя Аврамова обясни, че идеята за създаване на ВиК холдинг не е нова. Българският ВиК холдинг е създаден с цел координация, по-добър контрол. В него влизат акциите на всички дружества с държавно участие. Тя обясни, че няма да отпаднат водните асоциации.", "date": "2020.01.20", "title": "Петя Аврамова: Не захранваме Перник с вода от София"}
{"url": "http://www.cross.bg/nyama-pernik-voda-1623166.html", "text": "/КРОСС/ В събота беше предложено Перник да взима вода от София. Според кмета на Перник Станислав Владмиров това предложение е най-доброто. \"Това дава спокойствие, че няма да изпаднем в още по-голяма криза, това дава възможност за по-бързото пълнене на яз. Студена\", каза той в студиото на сутрешния блок на БНТ.По негово мнение проблемът няма да се прехвърли от Перник в София. Той обясни, че ще се използва транзитно ВиК структурата на столицата.Столичани трябва да бъдат спокойни, че перничани няма да ползват от техните водни ресурси.Владимиров обясни, че водоподаването ще е в много малък обем и няма как да повлияе на ВиК инфраструктурата на София. Става въпрос за количества от 300-350 литра.Нормално е между два съседни града да има такъв тип връзки.Двата града са много тясно свързани икономически, нормално е и ВиК инфраструктурно. Тази връзка ще е реверсивна. Може да се наложи някога да се подава вода от яз. Студена към Столична община, каза още Владимиров. Кметът обясни, че няма да има увеличение на цената на водата за Перничани.ВиК дружеството в Перник вече има нов управител. Кметът Владимиров вече се е срещнал с него. Днес предстои още една среща между двамата.Много аварии се отстраниха последните месеци. Следващите няколко дни започва и подмяната на подземната ни инфраструктура с цел да се намалят загубите на питейна вода по улиците на Перник, каза още Станислав Владимиров.Кметът продължава и със срещите си с ръководството на \"Стомана\". От там са изразили притеснение, че при по-ниски температури техните сондажи няма да могат да доставят необходимата вода за нуждите на предприятието. В събота е бил обсъден варианта да се ползва вода от яз. Пчелина. За сега няма риск от стачка на работниците на \"Стомана\".", "date": "2020.01.20", "title": "Станислав Владимиров: ВиК дружеството в Перник вече има нов управител"}
{"url": "http://www.cross.bg/muzhe-trima-london-1623165.html", "text": "/КРОСС/ Трима мъже са загинали,  намушкани с нож в източен Лондон, предаде Би Би Си.Полицията e била повикана около 19:40 ч. местно време в неделя във връзка с произшествие на Елмстед роуд, Севън кингс, Илфорд. Трима мъже, на възраст между 20 и 30 години, са били намерени мъртви с прободни наранявания, съобщи лондонската полиция, цитирана от Би Би Си.", "date": "2020.01.20", "title": "Откриха трима заклани в Лондон"}
{"url": "http://www.cross.bg/nedoverie-pravitelstvoto-narodnoto-1623149.html", "text": "/КРОСС/ БСП разширява консултациите за вота на недоверие с извънпарламентарни партии, събщиха от пресцентъра на партията.В понеделник в Народното събрание ще се проведе среща с АБВ, а два часа по-късно – Движение 21. Очаква се отговор от Демократична България, които също са поканени на консултации със социалистите.В 14.00 ч вотът на недоверие ще бъде внесен в деловодството на Народното събрание.Това ще е четвъртият вот на недоверие към правителството. Той е заради водният режим в Перник. Предишните вотове на недоверие бяха за провал на правителството в борбата с корупцията, в здравеопазването и сигурността.", "date": "2020.01.20", "title": "БСП внася вота на недоверие към правителството"}
{"url": "http://www.cross.bg/transport-ychilishte-putyvat-1623148.html", "text": "/КРОСС/ 88 755 малчугани пътуват до детска градина или училище в съседен град или село. Това сочи справка на министерството на образованието за малчуганите, за които е осигурен безплатен транспорт през учебната 2019/2020 г.Спрямо 2014/2015 обаче броят им е нараснал значително. Тогава те са били 65 125, като за последните 5 г. са се увеличили с 23 630. Ръстът е заради статута на средищно училище или забавачка, където трябва да има най-малко 10 пътуващи ученици, както и заради отлива на желаещи да живеят в школските общежития.За учебната 2019/2020 г. са направени 4921 маршрута. От тях най-дългият е 80 км. Той е в община Елхово и има общо 6 спирки - Елхово – Голям Дервент - Лалково - Раздел - Маломирово - Елхово – Маломирово, сочи справката на МОН, предоставена на „Монитор“.Най-често пътуващите хлапета се придвижват със собствен транспорт – 2127 от всички маршрути. Най-малко пък са избрали таксиметров превоз – 19.С най-голям брой на пътуващите деца и ученици пък е община Кърджали. Началникът на образователния инспекторат Гроздан Колев обясни, че най-често това са малчугани от първи до седми клас. Учениците пътуват чрез транспортна схема – маршрутни разписания, организирани от всяка община.„За целта се сключват договори между общините и фирми превозвачи“, обясни начина на работа Колев. Той допълни, че в община Кърджали има и 11 училища със собствени автобуси.Половината от възпитаниците на Средно училище „Йордан Йовков“ в Кърджали са пътуващи ученици, обясни директорката на школото Недялка Кюпрюджиева.За да пътуват обаче, те не използват училищни автобуси, а различни транспортни схеми на общината, личен или споделен транспорт.„Нямам автобус, но сме пожелали, защото нямаме капацитет да го съхраняваме, не можем да наемем и шофьор. Затова предпочитаме общинска фирма“, обясни причината Кюпрюджиева.Тя сподели, че не среща проблеми при организацията на транспорта на нейните възпитаници.„Има само единични случаи на родители, които искат да сменят транспортната схема на автобуса, тъй като той не минава точно покрай улицата, на която живеят“, заяви директорката на Средно училище „Йордан Йовков“.За последните 15 години възпитаниците в школото са се увеличили, но броят на пътуващите е намалял.„Преди привличахме учениците с осигурен транспорт, но вече училището достигна капацитета си и пренасочваме парите по столовото хранене, за да поевтинее“, уточни Кюпрюджиева.Средно по около 1/3 от учениците от професионалните гимназии в Пловдив пътуват всеки делничен ден от и за училище. Това са младежи от околните населени места, отдалечени между 5 и 15 километра от областния център.Транспортът им е чрез междуградски автобуси и е редовен. Учениците от по-отдалечени населени места, като например Раковски, пък ползват железниците.„Трудно ни е, но няма друг начин, защото родителите ни са на работа“, споделят децата.Във Великотърновска област около 80% от учениците от малките населени места, където вече няма училища, пътуват до съседните по-големи села или до градовете със служебен транспорт. За повечето от тях проблемът е решен, като те ползват училищния автобус на школото, в което учат.Този автобус сутрин минава и ги прибира, а след приключване на учебните занятия ги връща обратно по населените места. Другият често използван начин е чрез транспортна фирма, с която училището има сключен договор. Там всеки ден различен шофьор с различен автобус минава по определен маршрут, включващ 5-6 и повече села, събира децата оттам и ги кара до града, където учат.По този начин се процедира в общините Елена, Златарица и Лясковец. Сравнително малко са родителите, които предпочитат да карат всеки ден децата си с кола на училище. А почти няма случаи ученици да пътуват с влакове.На територията на община Стара Загора пътуват 1950 деца от околните села, за всички има организирани автобуси или са им издадени съответните безплатни карти.В извозването на ученици в самия Добрич са впрегнати и таксиметрови шофьори, научи „Монитор“. Това се отнася за живеещи в друг район на учебното заведение. Въпреки че децата до 7-и клас ползват безплатни карти за градски транспорт, родителите предпочитат да се групират с други и да ангажират един и същ таксиметров шофьор, който по график всеки ден води и прибира децата от училище срещу заплащане. 2357 пък са пътуващите ученици в област Добрич от всички общо 14 926 учащи, показва справка в РУО. С училищни автобуси пътуват 1030 ученици, с обществен транспорт, заплатен от училището – 535, с междуселищен транспорт – 792. Най-много са пътуващите от първи до 7-и клас, и то предимно по селата. 7 са ученическите автобуси, които извозват ученици в различните населени места по транспортни схеми, изготвени от общините на територията на областта. Пътуващите ученици винаги са придружавани от един или двама възпитатели, които пътуват с тях до крайната точка на маршрута. С личен транспорт пък пътуват учениците от най-близките села до Добрич, където няма училище, а родителите предпочитат вместо средищно или обединено училище, учебно заведение в областния център и водят и вземат детето си всеки ден.В София няма училища, които да ползва жълтите училищни автобуси, предоставяни от просветното министерство, обясни шефката на образователния инспекторат Ваня Кастрева. Голям процент от възпитаниците обаче използват градски транспорт, за да стигнат до школото, в което се обучават. Поради тази причина пък и Столична община предоставя карти за транспорт на преференциални цени. В София обаче има и школа, които са предпочели сами или с помощта на своите училищни настоятелства да организират вътрешен транспорт. Така те сами определят маршрута, по който да върви автобусът и да прибира безопасно и бързо децата. Тази схема се прилага в Национален учебен комплекс по култура, 134 СУ „Димчо Дебелянов“ и 139 ОУ „Захарий Круша“, даде за пример Кастрева. За да не пътуват всеки ден до школото си, шефката на образователния инспекторат съветва при приема за първи клас родителите да не пренебрегват принципа на уседналост и да избират за своето дете училище в близост до дома им.Голяма част от учениците от горните курсове във Варна ходят масово на училище със собствен транспорт. Улиците около професионалните гимназии по механотехника и електротехника, хуманитарната и математическите гимназии са превърнати в паркинги, пълни с всякакви марки и модели автомобили, повечето евтини трошки. Не са изключения и „мамини детенца“, возени до училище с лъскави лимузини от родителите си и дори от личен шофьор. По-голямата част от учениците във Варна обаче ползват масово градския транспорт, установи наша проверка в морския град. Една от причините е, че от 20 октомври 2019 г. ученици и студенти във Варна се возят по-евтино. Срещу 15 лв. на месец ползват всички линии в чертите на града вместо досегашните 21 лв. Това се отнася и до тези, които пътуват от малките населени места на общината до Варна. Точно на спирка на градския транспорт бе пометена в края на миналата година на път за училище 14-годишната ученичка Симона Петрова. Тя бе откарана в тежко състояние и в изкуствена кома в МБАЛ „Света Анна“ и настанена в реанимацията с тежка черепно-мозъчна травма, травма на гръдния кош и крайниците. Във Варна учат и деца от съседни общини, които ползват жп транспорт, като цената на картата им е 1 лев, но се заплаща 50% от стойността на билета. Така цената за месец понякога е по-висока, отколкото да се наеме квартира в града, както постъпват някои родители. *Източник: ", "date": "2020.01.20", "title": "90 000 деца пътуват до ясла и школо в съседен град"}
{"url": "http://www.cross.bg/hari-beshe-megan-1623150.html", "text": "/КРОСС/ Британският принц Хари изрази „голяма тъга“ в неделя по начина, по който той и съпругата му Меган трябва да се откажат от кралските си титли като част от раздялата с Кралицата, съобщи АФП.„Причинява ми голяма тъга, че стигнах до това“, каза принц Хари в първите си коментари относно историческата договорка в събота. „Надеждата ни беше да продължим да служим на кралицата, на хората и на моите военни организации, но без обществено финансиране. За съжаление, това не беше възможно.“, заяви принцът.Споразумението лишава Хари и Меган от обществено финансиране и ще се наложи те да върнат 2,4 милиона паунда (3,1 милиона долара) от парите на данъкоплатците, изразходвани за реновирането на дома им Frogmore Cottage в близост до замъка Уиндзор.Хари също беше принуден да се откаже от военните титли, с които беше награден, след като служи два пъти в Афганистан с британската армия.Принцът обаче каза, че чувства „изключително уважение“ към кралица Елизабет II.„За нас беше привилегия да ви служим и ние ще продължим да ви служим.“, заяви той.„Винаги ще изпитвам най-голямо уважение към баба ми, моя главнокомандващ. Невероятно благодарен съм на нея и на останалото семейство за подкрепата, която оказаха на Меган и мен през последните няколко месеца.“Двамата с Меган ще прекарат известно време в Канада, преди да решат дали да се преместят в САЩ или друга държава.„Благодаря, че ми дадохте смелостта да направя тази следваща стъпка“, каза принц Хари.", "date": "2020.01.20", "title": "Хари тъжен, че му отнемат титлата"}
{"url": "http://www.cross.bg/temperatyri-slunchevo-vyatur-1623152.html", "text": "/КРОСС/ Днес преди обяд над Северна и Източна България ще се задържи с ниска слоеста облачност. Над югозападните райони облачността ще се разкъсва и намалява. След обяд в западната половина от страната ще бъде предимно слънчево, докато на изток облачността все още ще е значителна, без валежи. Ще духа слаб северозападен, в Източна България – умерен северен вятър. Максималните температури в повечето места ще са между 0° и 5°, в София - 1-2 градуса.По Черноморието ще бъде предимно облачно с ниска слоеста облачност, без валежи. Привечер и през нощта срещу вторник облачността ще се разкъсва и намалява. Ще духа слаб, след обяд - умерен северен вятър.Максималните температури ще са 3°- 5°. Вълнението на морето ще е 1 - 2 бала. Температурата на морската вода е 7° - 8°.В планините ще бъде предимно слънчево. Ще духа умерен, по високите и открити части - силен вятър от север-североизток. Максималната температури на височина 1200 метра ще е около 0°, на 2000 метра - около минус 5°.Във вторник и сряда ще преобладава слънчево време. Вятърът ще е от запад-северозапад, слаб, главно в Дунавската равнина и по Черноморието до умерен, по-късно през втория ден ще започне да се усилва. Минималните температури ще са до минус 5°, минус 7°.Дневните ще се повишат значително, но за кратко. В сряда максималните ще достигнат на места до 12°-14°, но по-късно през деня с усилване на северозападния вятър ще започне бързо застудяване.Облачността временно ще се увеличи, в четвъртък ще е променлива, почти без валежи. Ще бъде ветровито и сравнително студено – минималните температури ще се повишат, максималните ще се понижат. В петък вятърът ще отслабне, до вечерта ще се смени с югозападен. Ще преобладава слънчево време. ", "date": "2020.01.20", "title": "Седмицата започва със студ, носи и по-топло време"}
{"url": "http://www.cross.bg/zname-boiinoto-radev-1623153.html", "text": "/КРОСС/ Държавният глава Румен Радев ще вземе участие днес в тържественото откриване на Висшето военновъздушно училище \"Георги Бенковски\" в  Долна Митрополия. В церемонията ще се включи и вицепремиерът и министър на отбраната Красимир Каракачанов.С ритуал ще бъде връчено бойното знаме на възстановеното авиационно училище.В 11 часа президентът и върховен главнокомандващ на въоръжените сили Румен Радев ще приеме почетния караул, след което ще наблюдава ритуала по връчване на бойното знаме и ще произнесе слово.Ритуалът по връчване на бойното знаме включва традиция , датираща от 1937 г. Тя ще бъде спазена и днес като министърът на отбраната Красимир Каракачанов и началникът на Училището ген. Юлиян Радойски ще забият два пирона в дръжката на бойното знаме, олицетворяващи начало и ангажираност към този род войска.„Да го изведа на национално равнище, на първо място и в международен план да бъде сред първите военни училища в Европа и в света“, каза генерал Радойски за целите, които си е поставил.За откриването са поканени още военни командири, дългогодишни инструктори-пилоти, преподаватели и военно-родолюбиви организации. ", "date": "2020.01.20", "title": "Президентът Румен Радев и министър Каракачанов откриват ВВУ в Долна Митрополия "}
{"url": "http://www.cross.bg/tzentura-hora-plovdiv-1623155.html", "text": "/КРОСС/ Брутално отношение към болни. За това сигнализираха близки на възрастни хора, настанени в Центъра от семеен тип за настаняване на хора с деменция в Пловдив. Записите, които ще чуете в следващото видео са наистина скандални. И това е дом, забележете, където за едно свободно място се борят 60 човека. Услугата е нова, за нея са изхарчени много пари, а в същност какво се случва – настанените са подложени на физически и психически тормоз от страна на персонала. „Като към животни се отнасят. Те просто не са хора”, казва Райна Димитрова.Екипът на NOVA се добра до записи, които показват какво се случва в социалната институция. На тях се чува как болногледачки oбиждат,  унижават и удрят възрастна жена. Центърът се води за един от най-елитните в Пловдив- по програма на социалното министерство и на общината. Влиза се с връзки. За едно място се борят 60 души. Унижаваната жена е на 84 години, с демениця, напълно неподвижна. Записващото устройство е поставено от внучката й.Калинка Ненова забелязала,че някои от болногледачите удрят възрастните хора и се държат цинично с тях Правило и впечатление и, че от лекарствата, които им дават, пенсионерите изглеждат като упоени. Записвала персонала в продължение на месец, включително и една от служебните им оперативки.За да бъде настанена в центъра, близките на възрастната жена са чакали с месеци.  Само персоналът обаче знаел какво се случва вътре. Възрастните хора често били насилвани или наказвани- по преценка на болногледача, разказват действащи служители. Крият лицата си от страх да не бъдат уволнени. Ирина Ангелова още пази снимките от синините по тялото на майка й.Болногледачите твърдели, че жената падала и се удряла сама. Кога и как обаче, никой никога не знаел. „Имаше синини по ръцете, отпечатъци от пръсти по китките, което ме навява на мисълта, че тя е дърпана, натискана. Обясняваше ми се, че майка ми се била удряла. Виждам, че тя е с ударен крак и с лепенка. Никой не ми отговори кой, кога, как се е случило. Нека да не съм лош пророк, но имам съмнения да няма някоя чужда намеса, за да падне майка ми”, коментира Ангелова.След поредното падане, възрастната жена се обездвижила, влошила се и починала. Въпреки че страдала от деменция, и тя била лекувана с лекарства за шизофреници. От центъра изкарали и фалшива епикриза, че пенсионерката е лежала в психиатрията в Пловдив. Според подправения документ, когато я приеми, жената била агресивна и крещяла по цели нощи.Управителката на центъра Марина Тянева обясни, че за лечението на пациентите отговаря  психиатърката в центъра - д-р Константинова. Според Тянева служителите на Центъра се грижат добре за потребителите. Оказва се обаче, че не е точно така. От записите на служебната оперативка, става ясно, че управителката е знаела и за това, че болногледачи си позволяват да удрят пациенти, както и да се държат грубо и цинично с тях.Защо, въпреки че е знаела за нарушенията, управителката не е взела мерки, могат да кажат само преките й ръководители. Освен, че си позволяват да удрят и обиждат, всяка вечер, без изключение, болногледачите  заключвали пенсионерите и ги отключвали чак сутринта. Случвало се и през деня- за наказание. Управителката на центъра отново отрича.„Моята баба я заключват, въпреки че е неходеща. Аз това не го разбирам”, разказва Калинка Ненова.Въпреки, че нямат право, на една от жените с деменция, дори се спирал тока в стаята. За наказание болни се оставяли без обяд или вечеря, по преценка на болногледача. Можело и да спи на минусови температури. Докато бил заключен, бащата на Райна Димитрова си счупил тазобедрената става. Намерила го хвърлен на леглото в безпомощно състояние. „Никой не може да ми отговори от кога е в това състояние. Аз го открих, че е със счупен крак. При положение,че от 3 дни не съм ходила при него, той може и от 3 дни да е така”, разказва тя.Наскоро в дома починал мъж, защото сестрата преценила, че не се чувства добре от смяната на времето. Кой позволява всички тези нередности да се случват очакваме да ни отговорят институциите. От Община Пловдив и от социалното министерство, по чиято шапка е центърът, започнаха проверки.", "date": "2020.01.20", "title": "Брутално отношение към болни в Пловдив. Служители бият и обиждат възрастни хора "}
{"url": "http://www.cross.bg/pernik-voda-sofiya-1623154.html", "text": "/КРОСС/ В Столичния общински съвет ще бъде обсъдено искането на правителството и кмета на Перник да се ползва водопреносната мрежата на София, за да се насочи вода към Перник от водосбора на язовир „Белмекен“. Това ще стане на заседанието на Постоянната комисия по инженерна инфраструктура и енергийно планиране. Приложението на решението, което беше взето в събота на среща при премиера Бойко Борисов, зависи от Столичната община.Водата на София ще бъде запазена, категорична е столичният кмет Йорданка Фандъкова. В същото време общинските съветници ще разгледат възможността да се помогне на Перник.\"Получихме предложение и молба от правителството и от кмета на Перник да помогнем да преведен допълнителни количества вода до Мало Бучино, откъдето вече държавата да си изгради връзката за Перник. Говорим единствено и само за ползване на водопреносната мрежа“, каза Фандъкова.И министърът на околната среда и водите Емил Димитров увери, че водният спасителен план за Перник с транзитно ползване на подземната ВиК инфраструктура на столицата по никакъв начин няма да засегне водата на София:„Не е вода на София - само ще я налеем в язовира, а от там ще премине по тръбите и ще замине за Перник. В случай, че има и най-малкото съмнение - кранът ще бъде в ръцете на Софийска вода и винаги може да го спре“. ", "date": "2020.01.20", "title": "В СОС решават за спасителния план за Перник "}
{"url": "http://www.cross.bg/kanada-snyag-chistyat-1623156.html", "text": "/КРОСС/ 200 войници бяха изпратени да чистят сняг в Канада. Източните провинции на страната бяха затрупани от дебела снежна покривка, след голяма зимна буря през уикенда. Преспите блокираха пътища и затрупаха автомобили и къщи.Канадските въоръжени сили ще осигурят два транспортни самолета и два хеликоптера за засегнатите райони. Очаква се почистването да отнеме време, като може да се усложни от нов снеговалеж. Прогнозата сочи още 10 до 15 сантиметра сняг в началото на новата седмица.\"Досега изпратихме хеликоптер със спасителен екип на борда, за да сме сигурни, че  няма да има пациенти в болниците, които да се окажат блокирани. Между 150 и 200 души ще предоставят помощ с разчистването на терена\", обясни министърът на отбраната на Канада Харджит Саджан.", "date": "2020.01.20", "title": "Войници чистят сняг в Канада"}
{"url": "http://www.cross.bg/mirut-otvutre-idva-1623130.html", "text": "/КРОСС/ \"Мирът идва отвътре, не го търси отвън.\"Буда", "date": "2020.01.20", "title": "Мирът идва отвътре"}
{"url": "http://www.cross.bg/voiina-prezident-voiiski-1623138.html", "text": "/КРОСС/  - Херцог Владислав I става крал на Полша. - Светата инквизиция признава Джордано Бруно за еретик. - Китай отстъпва Хонконг на Великобритания и възстановява управлението си в тази територия едва през 1997 г. - Приключва Цариградската конференция без да вземе решение за съдбата на християнското население на Балканите. - В щата Ню Хампшър започва рутинно използване на рентгенов апарат за клинични цели. - Франклин Делано Рузвелт поставя началото на полагане на клетва президента на САЩ на този ден. Преди това датата е била 4 март. - Втората световна война: Правителството на България решава да присъедини страната към Тристранния пакт. - Втората световна война: В Берлин, нацистите провеждат конференция на тема окончателното решаване на еврейския въпрос, известна като Конференцията Ванзе, която дава насоки на практиката на масовото ликвидиране на евреи. - Втората световна война: Италианските войски на Първа моторизирана бойна група атакуват успешно германски войски при Монте Касино. - Втората световна война: Унгария подписва акт на безусловна капитулация и унгарското антифашстко правителство обявява война на доскорошния унгарски съюзник Хитлеристка Германия въпреки че унгарските войски признаващи правителството на Ференц Салаши продължават да сражават на страната на нацистка Германия срещу съветските и българските войски. - Основана е Централна разузнавателна група на САЩ с акт на президента Хари Труман, която по-късно прераства в Централно разузнавателно управление - CIA.- Джон Кенеди встъпва в длъжността президент на САЩ, като най-млад и първи римокатолически президент. Неговото церемониално обръщение е едно от най-запомнящите се за 20 век. - Състои се първият полет на съветския безпилотен космически кораб Прогрес 7К-ТГ. - САЩ обявяват бойкот на Олимпийските игри в Москва. - Маргарет Тачър и Франсоа Митеран подписват договор за съвместно строителство на тунел под Ла Манш от Великобритания и Франция. - Основана е първата частна електронна медия в Република Македония телевизията А1. - Ясер Арафат става първият избран президент на Палестина. - Състои се премиерата на филма Авалон в Япония.- Барак Обама встъпва в длъжност като 44-ия президент на САЩ и първия чернокож президент в страната. ", "date": "2020.01.20", "title": "20 януари в историята"}
{"url": "http://www.cross.bg/evtimiii-patriarh-boga-1623134.html", "text": "/КРОСС/ \"Съществуването и преуспяването на моя народ и на вярата на моите предци е и моята лична съдба\" (Св. Евтимий Търновски).Свети Евтимий е роден около 1327 г. в Търново – столица на тогавашна България. Израснал в благовъзпитана семейна среда, надарен щедро от Бога с богати заложби, още твърде млад Евтимий се издигнал високо със своите знания, мъдрост и чист духовен живот.Добил за времето си добро светско образование, но духовните му търсения го отвели до Килифарския манастир, където около 1350 г. станал монах под духовното ръководство на преподобния Теодосий . По-късно, в продължение на седем години пребивавал в Цариград и в Атонската Света гора.Завръщайки се в родината, св. Евтимий се усамотил в пещера недалеч от Търново и построил там църквата \"Св. Троица\". Скоро при него се заселили ревностни ученици и се образувал цял манастир, превърнал се след време в огнище на просвета и чист духовен живот.Тук св. Евтимий написал жития и похвални слова, поправил богослужебните книги съобразно с гръцките първоизточници, превел други текстове.Създал с времето школа за подготовка на богослови, литургисти, преписвачи на богослужебните и свещените книги, познавачи на гръцки, църковнославянски и на родния говорим език. Житиеписецът Григорий Цамблак сравнява делото на св. Евтимий със стореното от законодателя Мойсей и от египетския цар книголюбец Птолемей.Славата на св. Евтимий като голям молитвеник, строг аскет, просветен и вдъхновен проповедник го довела до патриаршеския престол през 1375 година. Той станал патриарх по всенародно желание в една от най-бурните и страшни епохи в историята ни.Проявил се като истински пастир. Служил на Бога и народа без отдих и почивка. Когато в столицата нахлули турците и започнали да безчинстват, Евтимий смело се изправил срещу техния предводител и го накарал да спре ужасната сеч.Сред писъците, бодър и силен с пророческата си осанка, той издигнал глас:  Със заповед на султана патриархът бил изпратен на заточение някъде в Родопите.Къде точно е бил заточен великият патриарх на осиротяла България не се знае. Предполага се, че е издъхнал през 1401 – 1402 година.Паметта на патриарх Евтимий се чества на 20 януари.", "date": "2020.01.20", "title": "Св. патриарх Евтимий Търновски"}
{"url": "http://www.cross.bg/tema-pernik-voda-1623144.html", "text": "/КРОСС/  Как ще стигне вода до Перник и има ли опасност от режим и в други градове? Говори министър Петя Аврамова; В епицентъра на кризата - кметът на Перник Станислав Владимиров; Експертни прогнози - бившият екоминистър Нона Караджова; Отзвук след скандала - коментар на проф. Антоанета Христова и Страхил Делийски; Въздушни потоци и невидими проблеми - тезата на синоптика Анастасия Стойчева; На живо: Защо Църквата не харесва проекта за площад Света Неделя?; Ще потече ли вода от яз. „Белмекен\" към Перник и ще одобри ли Столичният общински съвет проета? В студиото кметът на Перник Станислав Владимиров и общинският съветник Прошко Прошков; „Чети етикета\": Кои на най-фалшифицираните храни в света и след тях ли са биопродуктите? Лабораторен тест на БТВ; На живо от Варна: Разказът на семейсвото, което едва не загина при удар в дървени трупи на АМ „Тракия\"; Електрически стълб по срадата на улица. Кой е дал разрешението?;Щъркели посред зима. На живо: Колко бедстващи птици приюти Спасителният център в Стара Загора?; Брутално отношение към болни. Какво още се крие зад стените на център за настаняване на хора с деменция?;Перник с вода от язовир \"Белмекен\" през водопреносната мрежа на „Софийска вода\". Възможни ли са проблеми в София? В студиото - икономическият министър Емил Караниколов; Плащаш за 500 грама, получаваш - 450. Удрят ли ни в кантара търговците - проверка в „На твоя страна\";\"Дръжте крадеца\" на авточасти. Собственикът на \"обезкостена\" кола дава 2000 лева за информация, разкриваща извършителите; Национализиране на частен бизнес или справедлив държавен монопол? Какво целят предложените промени в Закона за хазарта?; Пациенти от Югоизточна България в риск. Защо хематологичното отделение в Бургас затвори врати?; В \"Пълен абсурд\" с Румен Бахов - покойник изчезна от траурния парк в Лом. Мистерия или безхаберие?; „Кафе с претенция\". Юлиан Вергов, Моню Монев и Иван Радоев за новата комедия в Армията; ", "date": "2020.01.20", "title": "Теми и гости в сутрешните блокове на телевизиите на 20 януари"}
{"url": "http://www.cross.bg/byri-gradyshka-byrya-1623151.html", "text": "/КРОСС/ \"Апокалиптична“ прашна буря, градушки и порои връхлетяха засегнатите от сушата райони на Австралия през уикенда, като гръмотевици и гигантска градушка удариха източното крайбрежие, докато екстремните метеорологични модели се сблъскаха в опустошената от огън държава-континент, пише АФП.Южният град на Мелбърн беше ударен от огромна градушка в неделя, а над опустошените от пожар части от щата Виктория за една нощ паднаха обилни валежи, което предизвика нови предупреждения за екстремно време.От октомври Австралия е връхлетяна от безпрецедентен сезон на бури, а ситуацията се влошава допълнително от климатичните промени.Огромни площи от страната са изгорели, стотици милиони животни са загинали, повече от 2000 домове са разрушени и най-малко 29 души са станали жертва на пламъците.Драматични кадри, заснети през уикенда в западната част на Нов Южен Уелс, показват масивна стена от прах, която се носи из отдалечени градове. Местните жители съобщават, че посред бял ден е станало много тъмно.Силните бури и градушка удариха и столицата Канбера в понеделник, като кадри показват, че бурята е изпочупила клони на дървета.Аварийните служби предупредиха хората там да „стоят далеч от дървета и електропроводи“.Бюрото по метеорология призова гражданите на югоизточната част на Нов Южен Уелс да бъдат „добре подготвени“ за наближаващата буря.„Силните гръмотевични бури вероятно ще доведат до опасни, локално разрушителни ветрове, големи, вероятно гигантски градушки и обилни валежи, които могат да предизвикат наводнения в района през следващите няколко часа“, се казва в изявление.Влажното време донесе облекчение на много места, засегнати от пожари по източния бряг, но властите продължават да са нащрек, предупреждавайки, че до края на сезона на пожарите все още има седмици.", "date": "2020.01.20", "title": " Австралия беше застигната от прашна буря, градушки и порои"}
{"url": "http://www.cross.bg/rodeni-na-yanyari-1623146.html", "text": "/КРОСС/ , председател на НС на \"Инвестбанк\" и собственик на \"Феста холдинг\", член на УС на КРИБ;, певец от дует \"Ритон\";, музикант от група \"Сигнал\";, бивша лекоатлетка;, юрист, бивш вицепремиер и депутат;, депутат в 44-ото НС;, гръцки художник, живял дълги години в България;, музикант и композитор от \"Ку-ку бенд\"; ", "date": "2020.01.20", "title": "Родени на 20 януари"}
{"url": "http://www.cross.bg/chasa-provede-delo-1623145.html", "text": "/КРОСС/ От 09.00 часа Четвърти състав на Специализирания наказателен съд ще гледа дело срещу Юнер Дъкдъгьоглу за участие в организирана престъпна група.От 09.30 ч. Трети състав на Специализирания наказателен съд ще разгледа дело срещу Иван Кушелиев и Димитър Георгиев за квалифицирани състави на изнудване.От 10.00 ч. 16-ти състав на Специализирания наказателен съд ще разгледа дело срещу Стефан Бонев и група за организиране и ръководене на организирана престъпна група.От 10.00 ч. 12-ти състав на Специализирания наказателен съд ще разгледа дело срещу Димитър Желязков и други за образуване и ръководене на организирана престъпна група.От 10.30 ч. 18-ти състав на Специализирания наказателен съд ще гледа дело срещу Красимир Коцев и други за организиране и ръководене на организирана престъпна група.От 11.00 часа в Народното събрание БСП ще проведе консултации с АБВ във връзка с предстоящия вот на недоверие към кабинета на Бойко Борисов. От 13.00 ч. социалистите ще проведат консултации с „Движение 21“.От 13.00 ч. Постоянната комисия по инженерна инфраструктура и енергийно планиране ще проведе заседание във връзка с водната криза в Перник.От 13.00 ч. в Конгресен център „Глобус” в сградата на КНСБ (пл. „Македония“ 1, ет. 2) ще се проведе Национална работна среща на тема „Заплащането на труда и бъдещето на ВиК сектора в България”.От 13.30 часа – 22 състав Софийски градски съд ще заседава срещу Иван Тонев, обвинен за стрелбата в подлеза на бул. „България“.От 14.00 часа БСП ще внесе вота на недоверие в деловодството на Народното събрание.От 19.00 в Музей \"Борис Христов\" ще се състои концерт на Симеон Златков и Георги Бойкин.От 09.00 до 12.30 часа в Общината ще се проведе кръводарителска кампания „Дарете кръв, подарете надежда за живот!“.От 19.00 ч. в Основна сцена проф. Пламен Марков ще постави през януари във Варна драмата \"Отело\".От 17.00 ч. в конферентната зала на Община Враца ще се състои публично обсъждане на проектобюджета на Община Враца за 2020 г.От 11.00 часа започва 27-то издание на Областен конкурс за карикатура „Смешното в училище в карикатури“ 2020 г.От 16.00 часа в Младежки център, зала 2 ще се проведе среща с доброволците към Младежкия център.От 11.00 ч. държавният глава Румен Радев ще приеме почетния караул, след което ще наблюдава ритуала по връчване на бойното знаме на ВВВУ „Георги Бенковски“ и ще произнесе слово.От 11.00 часа министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще участват в официалното откриване на ВВВУ „Георги Бенковски“.От 17.30 часа в залата на Общински съвет – Дупница ще се проведе обществено обсъждане на проекта на бюджет за 2020 година.От 11.00 часа в залата на читалище „Братство” ще бъде открита фотодокументална изложба, посветена на 137 години от рождението на Тодор Наумов.От 11.10 часа в Изложбената зала на Исторически музей – Панагюрище ще бъде открита изложбата \"Къщата на Райна Княгиня - храм на българския дух“.От 16:30 до 18:30 часа в офиса на партията, който се намира в сградата на библиотека „Христо Смирненски” в града, Общинските съветници от ГЕРБ – Плевен ще имат приемен ден.От 09.30 ч. Апелативен съд Пловдив ще разгледа дело по протест на Окръжна прокуратура – Хасково срещу присъда на Н. П. от 8 години лишаване от свобода и глоба в размер на 100 000 лева.От 10.30 ч. в зала 1 Апелативен съд – Пловдив ще разгледа дело по жалба по присъдата на мъж от 12 години лишаване от свобода, постановена от Окръжен съд – Стара Загора.От 18.00 ч. в зала „Сливен“ ще се състои премиера на филма „Диви и щастливи“ с благотворителна цел.От 19.00 ч. в Драматичен театър ще бъде представена постановката „Енергични хора“ от Василий Шушкин.От 10.00 часа в зала 203 на общината ще се проведе среща, на която да бъдат отчетени извършените дейности по ремонта на довеждащия водопровод от яз. „Тича“.От 14.00 в зала 203 на Община Шумен ще се проведе Консултативен съвет.  ", "date": "2020.01.20", "title": "Предстоящи събития в страната на 20 януари "}
{"url": "http://www.cross.bg/osushtestvyava-lenta-aktivnata-1623168.html", "text": "/КРОСС/ Днес до 17:30 ч. движението от км 80 до км 82 на АМ „Тракия“ в посока Бургас се осъществява в активната лента поради рязане на храсти в средна разделителна ивица. Шофьорите да се движат с повишено внимание и съобразена скорост, като спазват пътната сигнализация.", "date": "2020.01.20", "title": "Днес до 17:30 ч. движението от км 80 до км 82 на АМ „Тракия“ в посока Бургас се осъществява в активната лента"}
{"url": "http://www.cross.bg/dzhaz-sying-club-1623174.html", "text": "/КРОСС/ Легендарният , поставил суинга в центъра на прожекторите от 80-те до днес, идва в България на Английският джаз певец и тенор саксофонист ще завърти  в суинг, джайв и блус ритъм под музикалния съпровод на незаменимия си бенд - .Заедно възраждат интереса към винтидж джаз и суинг ерата с толкова модерно звучене, че „сънените“ класики на 20-те оживяват по нов, магичен и мащабен начин из цяла Америка, а малко след това в целия свят.През 2020 г. „кръстникът на суинга“ отбелязва 25-годишния юбилей на бенда с нов албум, а София е сред първите градове, които ще сложат обувките за суинг за една приказна вечер.Рей Джелато започва да свири на саксофон през 1979 г. на старите Rock’n’roll записи на баща си. По-късно официално учи музика в City Lit College в Лондон и взима частни уроци от великолепния саксофонист на Великобритания, покойният Пат Кръмли.Интересът му към музиката скоро прекрачва границите на R&B и Rock’n’roll звученето и се потапя дълбоко в творчеството на джаз великани като Бен Уебстър, Колман Хокинс, Лестър Йънг и много други.Имал е щастието и да работа с велики артисти като Сам Бутера, Скот Хамилтън, Бъди Тейт, Ван Морисън. Свирил е с популярните Echoes of Ellington Jazz Orchestra, The Barcelona Big Blues Band и Philadelphia’s City Rhythm Orchestra.Цели 9 пъти гостува на един от най-важните джаз фестивали в световен мащаб – .Също джаз фестивалът в Монреал, Карнеги Хол, в джаз клуба The Blue Note в Ню Йорк. Всяка година, на връх най-светлите коледни празници, е специален гост на най-популярния джаз клуб във Великобритания - .Приема да свири на ред светски събития, сред които най-запомнящи са приемите в кралския двор и, разбира се, сватбата на сър Пол Маккартни.Ray Gelato & The Giants са една от най-възпламеняващите групи в Европа днес. Музикалното им майсторство и класа, оценявани по цял свят, за първи път ще блеснат и на софийската сцена с елегантен суинг, джайв, джаз и авторски песни.Билети на цени от 50 лева можете да намерите в мрежата на Eventim.bg, бензиностанции OMV, билетен център НДК, Office 1.На място в Sofia Live Club на 12 март цената ще бъде 60 лева.Вратите отварят в 20:00.Концертът започва в 21:00. ", "date": "2020.01.20", "title": "Кръстникът на суинга Ray Gelato идва в София за първи път"}
{"url": "http://www.cross.bg/glavata-suprygata-slychaya-1623171.html", "text": "/КРОСС/ Лекарите в УМБАЛ-Бургас се борят за живота на 47-годишен мъж, който е бил ударен с чук в главата от съпругата му, съобщиха от Областната дирекция на МВР в морския град.Около 21.15 часа снощи пострадалият е бил приет в шоковата зала на лечебното заведение с рана на главата. Мъжът е бил докаран в болницата от съпругата му и двамата им сина - на 23 и 25 години.Пострадалият е настанен за лечение в отделение \"Реанимация\", с опасност за живота. По първоначални данни нараняването е причинено от 43-годишната му съпруга, която го ударила с чук в областта на главата. Жената и двамата й синове са задържани за срок от едно денонощие за изясняване на случая.Извършен е оглед на местопроизшествието. Направени са фотоснимки и са иззети веществени доказателства. По случая е образувано досъдебно производство. Работата продължава от служители на отдел \"Криминална полиция\" при ОДМВР - Бургас и Второ Районно управление.", "date": "2020.01.20", "title": "Бургазлия се бори за живот, съпругата му го удари с чук в главата"}
{"url": "http://www.cross.bg/karanikolov-deiistviya-emil-1623157.html", "text": "/КРОСС/ „Кризата в Перник отвори очите на всички. Аз не мисля, че в момента може да се случи нещо подобно, защото обществото вече е изключително негативно и наблюдава тези процеси. Не бихме си позволили с наши действия да увредим други градове. Трябва да направим всичко възможно язовир „Студена” да си възвърне силите”. Това заяви министърът на икономиката Емил Караниколов  в студиото на „Здравей, България”.„В момента каквото и да правим, това не се получава. Язовирът е с критично ниво. Разчитам на природата и вярвам, че тя ще напълни язовира”, каза още той.„Това, което успяхме да направим с язовира е да намалим разходите, които бяха около 8 см на денонощие. Сега са около 5,5 см. Очакваме обаче, че ще има застудяване, което води до това дебитът, който влиза в язовира да е по-малък”, посочи Караниколов.По думите му единственият начин язовир „Студена” да си възвърне силата е за определен период да не се взима вода оттам.„През това време ние ще предприемем действия за почистване на „гъбата” (земната маса, която просмуква водата, която влиза). Към момента обаче не можем. Всички специалисти и от местното ВиК казват, че ако предприемем такива действия, независимо дали ще го чистим или ще го трамбоваме, това би означавало замърсяване на водата и невъзможност тя да се използва за питейно-битови нужди”, обясни Емил Караниколов.", "date": "2020.01.20", "title": "Емил Караниколов: Кризата в Перник отвори очите на всички"}
{"url": "http://www.cross.bg/chasa-tryd-monitor-1623147.html", "text": "/КРОСС/  - Рекет с ремонти удря телефонните измами; - Как въздухът да е чист, като 53,9% от домовете са на дърва и въглища; - Крият с ниски цени фалити и дефекти на имоти; - 90 000 деца пътуват до ясла и школо в съседен град; - Подменяме ВиК мрежата в страната с пари от ЕС; - 9000 учители в трета възраст; - Водата за Перник - без риск за София; - Грипът уби човек в Смолян;- Купуваме летни ваканции у нас с 40 на сто намаление; - Филтрите за комини дават чист въздух на София;- 20 км трасе и от язовир „Огняново\" тръгва питейна вода за София; - Борисов към шефката на МВФ: България е готова за еврото; - Убитият в Истанбул ослепил жена при обир; - Бой в нощен бар завърши с труп; - Джейсън Кинг изпълнителен директор на „Теленор\": Мрежата на „Теленор\" е класирана сред най-добрите в Европа; - Тихомир Безлов: Нова измама по модела на телефонните - изнудват възрастни при ремонти вкъщи  - Проф. Николай Габровски, зам.-директор на „Пирогов\" и зам.- председател на БЛС: Кардио и неврохирургията са най-уязвими за лекарски грешки; - Проф. д-p Константин Дочев, археолог, историк и нумизмат: Има два медальона на хан Омуртаг;- Деница Сачева, социален министър, пред „Труд\": Пенсиите са ни приоритет; - Вотът на недоверие няма да мине - ключовите играчи днес искат да останат още малко; - Кой надзирава вносния боклук - 4 министерства е над 10 структури; - Костов крие тъмното си минало под дълбок покров; - Невъзможно е да има равни и по-равни в достъпа до образование; - За добрия учител няма възраст; - Продават се депутати, майно льо!; - Два сценария за икономиката ни през 2020 г.; ", "date": "2020.01.20", "title": "Преглед на печата за 20 януари"}
