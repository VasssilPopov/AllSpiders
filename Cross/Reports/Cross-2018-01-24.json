{"url": "http://www.cross.bg/godina-ikonomika-bulgariya-1566189.html", "text": "/КРОСС/ На 25 януари президентът Румен Радев ще присъства на награждаването на фирми, допринесли за развитието на българо-германските икономически отношения през 2017 година. Церемонията ще започне в 19.00 часа в Аулата на СУ „Св. Кл. Охридски\".Отличията се връчват за четиринадесети път от Германо-Българската индустриално-търговска камара. Номинираните компании тази година са общи 32. Наградата на Германската икономика в България за 2017 година ще бъде присъдена в четири категории. ", "date": "2018.01.24", "title": "Президентът Радев ще присъства на връчването на наградите на германската икономика в България за 2017 година"}
{"url": "http://www.cross.bg/pirinski-razvitie-politika-1566217.html", "text": "/КРОСС/ Днес (24 януари) в Комисията по регионално развитие на Европейския парламент заместник-министър председателят Томислав Дончев представи приоритетите на Българското председателство в областта на сближаването. В изказването си евродепутатът социалист Георги Пирински подчерта, че политиката на сближаване е основният инвестиционен инструмент на Европейския съюз и именно чрез целенасочени инвестиции следва да се постига намаляване на различията и растеж и заетост във всички региони. В тази връзка той привлече вниманието към необходимостта от нова стратегия за индустриализация на ЕС, отразяваща реалностите на протичащата нова индустриална революция. Това съобщиха от пресофиса на евродепутата.Пирински наблегна и на необходимостта от запазване и развитие на ролята на Европейския социален фонд като част от общата кохезионна политика. Що се отнася до приходната част на бюджета на ЕС, според българския евродепутат, е нужно да се предприемат решителни мерки за въвеждане на данък върху финансовите транзакции, както и за плащането на дължимите данъци от страна на крупните многонационални корпорации, реализиращи дейността си в страните членки на ЕС.Пирински също подчерта, че Европейският парламент вече прие Резолюция за ключовите елементи на новата кохезионна политика, която очертава основните параметри за обновяване и развитие на тази политика през следващия програмен период за успешно преодоляване на иначе задълбочаващите се различия в рамките на ЕС. ", "date": "2018.01.24", "title": "Евродепутатът Георги Пирински: Решаващото предизвикателство - преодоляване на неравенствата"}
{"url": "http://www.cross.bg/glavna-ministur-sindikat-1566211.html", "text": "/КРОСС/ Утре, 25 януари 2018 г. от 9.30 ч. ще се проведе работна среща в Министерството на  правосъдието на министър Цецка Цачева с председателите на Синдиката на служителите в затворите в България (ССЗБ) и на Синдикат „Охрана\".  На нея ще присъстват и административните ръководители на Главна дирекция „Изпълнение на наказанията\" и на Главна дирекция „Охрана\".Срещата, която е по инициатива на правосъдния министър, и е във връзка с поставени от синдикалните организации искания. ", "date": "2018.01.24", "title": "Министър Цачева приема представители на Синдиката на служителите в затворите и на Синдикат „Охрана“"}
{"url": "http://www.cross.bg/transport-tazi-leva-1566214.html", "text": "/КРОСС/ Столична община обмисля въвеждането на нощен градски транспорт. Това призна зам.-кметът по транспорта Евгени Крусев.В бюджета на общината за транспорт за тази година са планирани 18 милиона лева повече и в тази връзка се планират нововъведения, сред които и нощния градски транспорт.„Икономическата рамка за градския транспорт най-общо може да се обобщи като по-добра от тази, която беше през миналата година. Близо 18 млн. лева са средствата, които са в повече за градския транспорт през 2018 г., като тези 18 млн. лева ще резултират в повече превозни средства по линиите, които сега съществуват и възможности за създаване на нови линии на градския транспорт за разработване на изцяло нови услуги, които транспортът да предложи на хората\", каза Крусев пред „Дарик\".", "date": "2018.01.24", "title": "Обмислят въвеждането на нощен градски транспорт в столицата"}
{"url": "http://www.cross.bg/konventziya-istanbylskata-konventziyata-1566212.html", "text": "/КРОСС/ - Правителството на Борисов направи голяма грешка като прие Истанбулската конвенция без никакъв предварителен обществен дебат с пълното съзнание за последиците и реакцията, която може да предизвика тя. Виждате оттогава какво се разрази в страната. Имам предвид и дебата, който се проведе в СУ „Св. Климент Охридски\", на който множество организации заявиха своята позиция и основателни притеснения от редица неизяснени моменти в конвенцията. Няма по-нормално нещо от това да бъде попитан българският народ преди са се ратифицира един международен договор, който има наднационално въздействие върху българското законодателство. Още повече, че в парламента освен конвенцията, няма необходимия документ, оценяващ въздействието й върху българското законодателство. Докладът е в г-жа Цецка Цачева, а той трябва ясно да покаже какви промени и къде точно трябва да бъдат направени те в българските закони. Така Народното събрание, взимайки това решение, ще може да проследи последиците от него. Няма го и обяснителния доклад към документа. Всичко това засилва всички съмнения и спекулации, които има по един или друг въпрос по тази конвенция.- Въпросът ще е „за\" или против\" ратифициране на Истанбулската конвенция.- Не разбирам поведението на управляващите. След като се прие решение на Министерски съвет обявиха, че няма да бързат и ще чуят всички гледни точки и този разговор в обществото ще се състои. Вместо това конвенцията беше вкарана в Народното събрание. Виждаме, че е разпределена в съответните комисии с намерението следващата седмица да бъде гледана и в пленарна зала. Единственото обяснение, което мога да направя е, че в опит да бъде бързо туширана обществената енергия и реакция, която се случи и бързо да бъде затворена тази тема. Ще се направи опит за едно скоростно приемане на Истанбулската конвенция. Ще бъде груба грешка такъв документ да се приема под натиск и бързане. На всички е ясно, че се прави опит да се прокарат и съвсем други понятия, които са извън българските традиции и православни ценности, които има нашето общество.- Мерките против насилието трябва да бъдат категорични. Най-големите защитници на Истанбулската конвенция сред управляващите трябва да дадат отговор на въпроса след като от няколко години се обсъжда тя, защо не са предложили съответните мерки в законодателството. Не е необходимо да има ратификация на конвенцията, за да бъдат направени съответните законодателни промени. Очаквайте от страна на БСП допълнителни законодателни инициативи, с които да търсим решение на тези проблеми.- Конвенцията много ясно казва по кои въпроси може да има тълкуване и оспорване. Това не са тези, които са притеснителните според нас. Опитът да се внуши, че с тълкувателна декларация може да се излезе от това положение просто се ползват, за да се търсят доводи по един или друг начин тази конвенция да бъде приета. Тази декларация няма никаква правна стойност и няма да има никакво признание. Тя не е решение на този въпрос.Няма как да не се изпиташ притеснение, когато ръководителите на всички вероизповедания в страната обявят тревогата си по този въпрос. Няма как с лека ръка да зачеркнем техните притеснения. България е християнска и православна страна, още повече, че и в самата Конституция е разписана особена роля на Българската православна църква. Последното нещо, което може да се очаква от нас като народни представители е да не отчетем и мнението на църквата и да не стъпим на традициите, крепили българската нация и държава и спасявали я при множеството изпитания, на които сме били подложени. ", "date": "2018.01.24", "title": "Бойчев: Няма нищо по-нормално от това да се попита българския народ за Истанбулската конвенция"}
{"url": "http://www.cross.bg/bulgariya-angelkova-destinatziya-1566215.html", "text": "/КРОСС/ Министърът на туризма Николина Ангелкова проведе работна среща с Петер Лохбийлер, директор на „Публични дейности\" към booking.com, която се състоя в рамките на Световния икономически форум в швейцарския град Давос. Сред основните теми на разговора бяха възможностите за инвестиции в България. Министър Ангелкова представи на събеседника си изгодните условия за вложения в сектор туризъм, които страната ни предлага, предава \"24 часа\". Важно предимство на България в тази сфера е ниският данък. Туризмът има и важен принос за икономиката, коментира министърът. И посочи, че приходите в сектора за 11-те месеца на 2017 г. са 6,6 млрд. лв., като делът на отрасъла в БВП е близо 13%.Министър Ангелкова и г-н Лохбийлер коментираха и възможностите за бъдещи общи инициативи. Тя акцентира, че министерството работи последователно за рекламирането на страната като целогодишна дестинация и утвърждаването й като място за посещения в четири сезона.Близо 4200 български хотела и места за настаняване са част от мрежата на Booking. Сайтът помага на бизнеса да предлага продуктите си, а на потребителите да търсят и избират лесно къде да отседнат, разчитайки на винаги коректна информация, заяви министърът. И допълни, че това улеснява хората да опознават света, на бизнеса да подобрява продукта си, а на нас да рекламираме България като конкурентна и интересна дестинация.Г-н Лохбийлер изказа надежда, че в бъдеще може да се коментират съвместни проекти, които да стимулират развитието на сектор туризма и да повишат разпознаваемостта на България като дестинация, предлагаща висококачествен туристически продукт.  ", "date": "2018.01.24", "title": "Ангелкова изтъкна ниския данък като важно предимство за развитие на туризъм в България"}
{"url": "http://www.cross.bg/borisov-lihtenshtaiin-ychastva-1566198.html", "text": "/КРОСС/ Министър-председателят Бойко Борисов заминава утре, 25 януари, за Кралство Лихтенщайн. Той ще проведе срещи с принца-престолонаследник Алоис фон унд цу Лихтенщайн, с премиера Адриан Хаслер и с министъра на външните работи, правосъдието и културата Аурелиа Фрик. По време на разговорите ще бъдат обсъдени възможностите за активизиране на двустранните търговско-икономически отношения, задълбочаване на сътрудничеството по финансови и данъчни въпроси, както и приоритетите на Българското председателство на Съвета на Европейския съюз.Визитата на българския премиер в Лихтенщайн и срещата му с принца-престолонаследник са първите на такова ниво между двете държави.На 26 януари министър-председателят Борисов ще участва в Годишната среща на Световния икономически форум в Давос, Швейцария, който се провежда под мотото „Да създадем общо бъдеще в един разединен свят\". Бойко Борисов ще участва в дискусия на тема: „Ускоряване на дългосрочното развитие на Западните Балкани\". В програмата му са предвидени и двустранни срещи със световни политически и икономически лидери, участващи във форума.В делегацията на премиера Борисов са включени министрите на Българското председателство на Съвета на ЕС 2018 Лиляна Павлова и на туризма Николина Ангелкова. ", "date": "2018.01.24", "title": "Премиерът Борисов ще се среща с принца на Лихтенщайн"}
{"url": "http://www.cross.bg/edin-zaginal-pri-raketen-obstrel-sreshty-tyrtziya-1566213.html", "text": "/КРОСС/ Един от ранените в Килис турски граждани е загинал, съобщава \"Франс прес\", като се позовава на официална информация от турските власти.По-рано губернаторът на провинция Килис разкри, че две ракети са паднали в едноименния град към 17:30 часа българско време. Едната е ударила джамия, в която се е провеждала молитва, ранявайки общо осем души, двама от които се намираха в сериозно състояние.Ракетата е изстреляна от територията на Сирия, където в момента турската армия провежда операция срещу кюрдите.", "date": "2018.01.24", "title": "Един загинал при ракетен обстрел срещу Турция"}
{"url": "http://www.cross.bg/merkel-politika-golemi-1566201.html", "text": "/КРОСС/ Германският канцлер Ангела Меркел призова Европейския съюз да осигури единство на външната политика на фона на разногласията с големи международни играчи, предава БГНЕС.„Единната външна политика на Евросъюза все още не е достатъчно развита. Ако 27 държави от ЕС не могат да изпратят съгласуван сигнал до големи държави като Китай, Индия, САЩ и Русия, ако външната политика ще се води на национално равнище, а ние ще се опитваме да станем световен играч, няма да успеем\", каза Меркел пред Световния икономически форум в Давос.Канцлерът подчерта, че Германия е готова да даде своя принос в търсенето на решения на световните проблеми и не смята протекционизма за правилен отговор на съвременните заплахи. Меркел отбеляза също, че „на прага на ЕС\" се разпалват няколко големи кризи, там е и терористичната организация „Ислямска държава\". ", "date": "2018.01.24", "title": "Меркел: ЕС се нуждае от единна външна политика, ако искаме да бъдем световен играч"}
{"url": "http://www.cross.bg/radev-politik-borisov-1566204.html", "text": "/КРОСС/ „Президентът ще продължи да следва своята линия, която е линията на първата българска голяма национална фигура като политик. Г-н Радев се заяви като национален политик още преди изборите за президент и затова ги спечели, т.е. той ще продължи да обединява нацията и да изразява и разбира българските национални интереси. За съжаление, партиите прекалено много партизират и са далеч от изразяването на националния интерес. Те се концентрират върху партийните си битки и интереси и затова на този фон президентът Радев се откроява много силно\". Това обяви  политологът доц. Мария Пиргова в интервю за предаването „Нещо повече\".„Донякъде Бойко Борисов имаше харизма на национален политик преди да се появи президентът Радев. В момента, тази харизма на Борисов е отнета и на терена, макар със слаби правомощия като институция е президентът Радев\", добави тя.Изненадана съм от политическото развитие на Илияна Йотова, каза още политологът: „Тя за една година успя да се превърне все повече в държавник, т.е. да заема позиция в тази вицепрезидентска роля, която не е много видима в политиката. Особено впечатление ми направи изработената съвместна позиция на президента и г-жа Йотова по Истанбулската конвенция\". ", "date": "2018.01.24", "title": "Бойко Борисов имаше харизма на национален политик, но тя вече е отнета от Румен Радев"}
{"url": "http://www.cross.bg/razsledva-pravomoshtiya-edro-1566202.html", "text": "/КРОСС/ Министерството на енергетиката публикува за обществено обсъждане промените в Закона за енергетиката, с които се дават по-големи права на Комисията за енергийно и водно регулиране (КЕВР), свързани с пазара на едро.Ако те бъдат приети, регулаторът вече ще има правомощия да разследва и налага глоби, обясни преди дни енергийният министър Теменужка Петкова.„Ръцете на регулатора се развързват така, както предвижда регламентът на Европейската комисия - регулаторът да може да упражнява своите контролни правомощия по отношение на търговията с електрическа енергия на едро. Нищо по-различно от това, което регламентът предвижда. КЕВР ще има функции да може да проверява, да разследва и съответно да упражнява своите правомощия\". ", "date": "2018.01.24", "title": "Развързват ръцете на КЕВР, ще може да проверява, разследва и наказва"}
{"url": "http://www.cross.bg/karayancheva-tzveta-radev-1566206.html", "text": "/КРОСС/ Речта на президента Румен Радев, в която обяви, че „парламентарната република атрофира\", явно разгневи парламента. Или по-точно на председателя му Цвета Караянчева. Или най-вероятно на партията, от която тя е избрана, а именно ГЕРБ. Караянчева даде извъреден брифинг в кулоарите на Народното събрание, в които отправи остри реплики към държавния глава от името на парламента, макар да не стана ясно дали всички парламентарно представени партии, подкрепя изявлението ѝ.„С огромно съжаление констатирам, че катастрофичното говорене изглежда е предпочитано от държания ни глава похват\", обяви председателят на Народното събрание.„В годишния си отчет той говори за критичен период от развитието на България, за опасност от суспендиране на демокрацията и отменяне на обществения дебат за Председателството като алиби за бездействие по болните теми. Естествено мрачната картина веднага беше подсилена от обвинения към Брюксел - в безразличие и липса на разбиране и съдействие\", коментира Цвета Караянчева и обвини Румен Радев в завист, понеже управлението било много харесвано в Брюксел.„Толкова тънко прикрит израз на раздразнение заради силната европейска подкрепа за правителството - по-добре да го беше казал направо\", заяви тя.„Прав сте, г-н Радев, че доверието в НС е критично ниско. Този притеснителен факт се дължи на много фактори, но в голяма степен и на грубите и непремерени нападки на държавния глава, който по Конституция трябва да бъде обединител на нацията и да води диалог с останалите институции, а не да раздава обидни квалификации. В днешния от тъмен по-тъмен пейзаж, който беше нарисуван от президента една обида успя да се открои в катранено черно - че парламентарната република атрофира\", заяви тя.„В какъв смисъл г-н президент? Защото парламентарните групи гласуват в синхрон с взети партийни решения, защото мнозинството защитава правителството ли?\", попита Цвета Караянчева.„С цялото дължимо уважение г-н президент - всяка парламентарна група гласува спрямо предизборната си програма, с която е избрана в НС\", посочи тя.„Мнозинството подкрепя избрания от него МС, който е в изпълнителната власт, само докато въпросното мнозинство го подкрепя. Това г-н президент не се нарича „нотариат, официализиращ решения\", а отговорност към избирателите. Те са ни избрали, за да гласуваме именно така и това е част от демократичния процес, за който толкова сте се притеснили. Може би не е идеалното положение, но по-добро и демократично не е измислено\", каза още Цвета Караянчева.", "date": "2018.01.24", "title": "Караянчева нападна Радев, много се е обидила на катранено черните думи на президента"}
{"url": "http://www.cross.bg/makedoniya-dvamata-sreshtata-1566208.html", "text": "/КРОСС/ Започна срещата между македонския премиер Зоран Заев и неговия гръцки колега Алексис Ципрас в Давос, на която двамата ще обсъдят т.нар. спор за името между двете страни, предава македонската информационна агенция \"Макфакс\".В разговорите ще участват също така външните министри на Македония и Гърция, съответно Никола Димитров и Никос Кодзиас.Двамата ще решат впоследствие дали да дадат обща пресконференция след края на срещата.Именно на тази среща се очаква двамата премиери да се разберат за новото име на Македония и дали изобщо ще има такова.", "date": "2018.01.24", "title": "Решителен момент: Заев и Ципрас се събраха да обсъдят името на Македония"}
{"url": "http://www.cross.bg/ninova-korneliya-gerb-1566209.html", "text": "/КРОСС/ „Не приемаме Истанбулската конвенция, както по формата, така и по съдържанието й. Подписана е от външния  министър Екатерина Захариева, без никой да знае. Приета е на МС без доклад, който трябва да каже какви са последствията - законодателни, финансови и т.н. Вкарана е в парламента на абордаж. И депутатите на ГЕРБ са получили СМС - „Няма мърдане, трябва да се ратифицира.\" Това заяви пред БТВ лидерът на БСП Корнелия Нинова.Тя попита - кой е поставил българския министър-председател в положение да няма мърдане, и защо?„Да дойде, да го каже в парламента, ние сме парламентарната република, а не с СМС до депутатите\", каза Нинова.Тя открои борбата срещу насилието като безспорна цел.„Няма здравомислещ човек, който да не е против насилието над жени, деца, хора изобщо. В конвенцията се казва - трябва да приемате закони, за да гарантирате, че няма да има насилие. Добре, БСП започна да вкарва такива закони\", посочи Корнелия Нинова.Несъгласието на социалистите е с  въвеждането на понятието „социален пол\" и вкарването на задължителна програма в училищата за обучение  в нестандартните роли на пола. Лидерът на БСП усеща опасност за устоите на обществото:„Това не е партиен въпрос, а цивилизационен избор\".Корнелия Нинова се обърна към зрителите -  не като председател на БСП, а като съпруга и като майка: „Скъпи български жени, имам усещането, като майка и съпруга, че някой ни използва, употребяват ни. Слагат ни жените отпред  и ни казват - вървете напред, това е за вас. А зад нас, посягат на най-скъпото ни, на децата. Моето лично мнение е, че вече смисълът и изводът е - Пазете децата!\"За лидера на БСП  най-лошото е, когато един закон е написан неясно и дава възможности за различно тълкуване.„Една от най-големите ни ценности са семейството и децата. Дайте възможност на народа да се произнесе. Не бива да се налагат със сила решения. Най-добре би било да се проведе референдум\", призова Нинова.„Насила искат да приемем конвенция срещу насилието. Виждате ли противоречието?\", попита още тя и призна, че има проблем с ПЕС заради конвенцията. „БСП е взела своето решение на Национален съвет. Това е мнението на партията. Ще ида при лидерите на другите партии и ще им обясня, че българските социалисти смятат така. Аз изразявам тяхното мнение. И ще го отстоявам.  ПЕС е демократичен организъм. Не може да няма различни мнения и ако мислиш различно, да те изключат. Това да не е конгрес на ГЕРБ, къде отиде демокрацията?\", попита Нинова. Лидерът на БСП призова ГЕРБ и омбудсмана Мая Манолова: \"Не се бъркайте във вътрешнопартийните решения на БСП.\"„Споделям мнението на президента Румен Радев. Откакто управлява ГЕРБ и министър - председателят Бойко Борисов, парламентът наистина е превърнат в изпълнител на едноличните му решения.\"Така Корнелия Нинова коментира извънредното изказване на председателя на Народното събрание.\"Г-жа Караянчева казва, че не се гласувало по партийна поръка. А вярно ли е, че днес са получили СМС с партийната поръка от премиера - „Няма мърдане, ратифицирате Истанбулската конвенция.\" Така се гласува в парламента, когато управлява ГЕРБ!\", изтъкна Нинова.По думите ѝ не е виновен президентът, че казва истината. Тя добави, че споделя мнението на държавния глава, че републиката атрофира.„В парламентарната република, парламентът е този,който управлява държавата. Откакто Борисов е премиер, Народното събрание не управлява държавата. Управлява я той еднолично\", коментира Нинова.Лидерът на БСП оцени отчета на държавния глава, като респектиращ. Припомни, че Радев е направил над 22 посещения зад граница, където е отстоявал с позиции националния интерес на България. „Във вътрешен план- изключително последователен.  Всичко, което каза в предизборната кампания, го следва неотлъчно\", каза Корнелия Нинова.За вота на недоверие Нинова припомни, че решение за него е взето на конгрес на БСП още през ноември м.г. Тя не приема обвиненията на ГЕРБ, че по време на дебатите социалистите са се базирали на изследване на социологическите агенции, защото  управляващите се позовават на агенциите, когато се казва, че ГЕРБ е първа политическа сила, а не приемат, че 83% от българите посочват корупцията като проблем №1.  Корнелия Нинова изреди скандалите- Суджукгейт, падналата ограда по границата, манипулираната система БАЦИС- като ясни примери за корупция от последните дни и месеци. Тя обяви, че вероятно следващата седмица БСП ще поиска временна анкетна комисия в парламента, за да провери случая със системата БАЦИС.  ", "date": "2018.01.24", "title": "Нинова пита: Виждате ли противоречието, искат насила да приемем конвенция срещу насилието"}
{"url": "http://www.cross.bg/dimov-neno-konsensys-1566203.html", "text": "/КРОСС/ Тежко изслушване по различни свързани с околната среда теми имаше днес министърът на околната среда и водите Нено Димов в ресорната комисия на Европейския парламент. Обект на критики станаха както предизвикалия протест план за управление на Пирин, така и вижданията на министъра, че глобалното затопляне е мит, съобщава БТВ.„Има много групи сред населението, но и неправителствени организации, които се страхуват, че качеството на този национален парк чрез планирано строителство ще бъде унищожено. Знаем, че казвате,че това са само 2% от защитената зона и подчертавате, че става въпрос само за строителството на въжен лифт. Но ако се погледнат плановете вътре въобще не се споменава лифта, а става въпрос за  инфраструктурата, изграждане на писти, реконструкции и т.н.\", посочи социалдемократката Карин Каденбах от Австрия.Тя допълни, че възможността за водохващания в 42% от парка може да се използва за съоръжения за изкуствен сняг и други, които противоречат на европейското право.„Задавате ми въпрос, който е свързан с националната политика и няма връзка с председателството на ЕС\", отвърна Нено Димов и по този начин отказа да отговаря на въпроси, свързани с Банско. По думите му няма нарушения на законите, а по отношение на водохващанията „говорим за вода до гражданите и не може да има двоен аршин\".Още по-остра реакция предизвикаха старите изказвания на Нено Димов, че климатичните промени не са резултат от действията на човека и внушенията в тази посока са „измама за трилиони\". „Съмнението Ви в климатичните промени е малко шокиращо. Като че ли не се доверявате достатъчно да ЕС и на научните доказателства, които всеки ден показват климатичните изменения\", коментира испанската социалдемократка Соледад Кабесон.Съпартиецът ѝ Тимо Вьолкен бе по-краен: „Аз съм честно казано шокиран от дебата, който в момента наблюдавам. Според мен не е достатъчно да се заявява, че има консенсус по климатичните промени и само да се казва, че това е добре  като председател на Съвета. Това е твърде малко като политическа позиция. Вярвам, че всички ние в тази зала сме убедени, че в науката има консенсус за това, че климатичните промени се случват. За ЕС е много вредно с някакви формулировки да поставяте това под съмнение\".Нено Димов обаче е непреклонен в своята позиция: „Не е маловажно, когато се постигне политически консенсус. Науката не борави с думата „консенсус\", но политиката борави. В политиката „консенсус\" е ключов инструмент за постигане на определени цели. Това е изключително важно. Ако няма консенсус тези цели ще срещнат опозиция. При науката не можем да поставим тази дума, защото науката е търсеща. Тя се изправя пред предизвикателства и това ѝ е ролята. Ако тя стигаше до консенсус нямаше да върви напред\".В програмата си в областта на околната среда България е поставила акцент върху прехода към кръгова икономика при ефективното използване на ресурсите и намаляването на въздействието върху околната среда, както и върху прилагане на екоиновативни решения.„Планираме да отдадем приоритет на новата стратегия за пластмасите, като организираме дебат на ниво министри по време на Съвета през март. Ще насочим дискусията към това как можем да увеличим рециклирането и да намалим значително депонирането и изгарянето на пластмасови отпадъци\", добави министърът.„Във фокуса на председателството поставяме и подобряването на качеството на атмосферния въздух. Замърсяването на въздуха е сериозен не само екологичен, но и социален проблем\", каза още Нено Димов, цитиран от пресцентъра на МОСВ.", "date": "2018.01.24", "title": "ЕП разпна невярващия в глобалното затопляне Нено Димов, той отказва да говори за Банско"}
{"url": "http://www.cross.bg/taksa-obshtopraktikyvashtite-lekari-1566207.html", "text": "/КРОСС/ Близо 4 милиона лева за последното четиримесечие на миналата година дължат здравното министерство и НЗОК на лекарите от извънболничната помощ за разликата между нормалната потребителска такса и намалената такса, плащана от пенсионерите. Това съобщи за \"Хоризонт\" доц. Любомир Киров, председател на Националното сдружение на общопрактикуващите лекари:„Това създава напрежение сред моите колеги, което мога да твърдя, че в последните дни особено започва да нараства, така ескалира, което не е добре. Винаги съм твърдял, че за да бъдат добре пациентите, трябва да бъдат добре лекарите\".Националното сдружение на общопрактикуващите лекари е изпратило писмо до здравния министър Кирил Ананиев. В него се казва, че идентична е ситуацията с дължимите суми по Национални програми за ваксинопрофилактика на рака на маточната шийка и ротавирусните инфекции.По повод писмото на Сдружението на общопрактикуващите лекари, че не са им преведени за последните 4 месеца разлики от потребителската такса за пенсионер, от Министерството на здравеопазването съобщиха, че са превели към Здравната каса всички заявени трансфери за потребителската такса при общопрактикуващите лекари до ноември миналата година.Общите трансфери към касата са 24 млн. лева, като за доплащане на разликата в потребителската такса за пенсионерите сумата е 15 400 млн. лева.Министерството е направило и всички трансфери за ваксини за рак на маточната шийка  и за лечение на ротавирусните гастроентерити.", "date": "2018.01.24", "title": "Почти 4 милиона лева дължат здравното министерство и НЗОК на лекарите от извънболничната помощ"}
{"url": "http://www.cross.bg/ivancheva-chasa-zashto-1566210.html", "text": "/КРОСС/ Кметът на столичния район \"Младост\" Десислава Иванчева е била дърпана и бутана на строителен обект, стана ясно от профила на Иванчева в социалната мрежа Фейсбук, предава news.bg.Иванчева е била на обекта, за да провери защо работят машини и вдигат шум след 22 часа.Тя е заснела проверката и поведението на охранителите с телефона си и пусна видеото в профила си във \"Фейсбук\".В социалната мрежа Иванчева пише: \"Вижте на какъв ужас бях подложена от персонала на Гаранти Коза, докато се опитвах да си свърша работата. Бутаха ме и накрая успяха да ме съборят в калта, докато бях дошла да проверя защо нарушават забраните за вдигане на шум вечер по сигнал на жители от 303 блок в Младост, в качеството си на кмет на квартала.Бутаха и ми дърпаха телефона, за да не ги снимам и накрая и той се озова в калта. Нямам думи и не знам как може да си позволят такова отношение към длъжностно лице, което просто иска да си свърши работата. Извиках и органите на реда\".Кметът направила изненадваща проверка снощи на проекта \"Гранд каньон\" на турската фирма \"Гаранти Коза\" след 22 часа.От видeото става ясно, че на място тя иска от строителите документи, които разрешават дейност в този час, но такива не са ѝ предоставени.От районната администрация обясниха пред bTV, че фирмата няма такова разрешително. ", "date": "2018.01.24", "title": "Охранители бутат и дърпат районен столичен кмет"}
{"url": "http://www.cross.bg/sapareva-banya-bankomat-1566205.html", "text": "/КРОСС/ Магистратите от Дупнишкия районен съд оставиха в ареста обвинените за обира на банкомат в Сапарева баня, съобщиха от съда. Двамата могат да получат от три до петнадесет години затвор.К. Микев и Кр. Йорданов са задържани на 22 януари 2018 г. в Перник и заведени от полицейските органи в гр. Дупница за разследване на тяхното участие в престъплението.Съдът е приел доводите на прокурора в Районна прокуратура - Дупница, че има обосновано предположение, че обвиняемите могат да се укрият или да извършат друго престъпление.Припомняме, на 09 ноември 2017 г., около 03:20 ч., в Сапарева баня, от офис на банка ДСК ЕАД на ул. \"Княз Борис I\", при предварителен сговор и в съучастие с Т. Богданов, като извършител и Г. Динев, в качеството му на помагач, К. Микев и Кр. Йорданов са опитали да ограбят касетата на банкомат, в която имало 34 800 лева. Те успели да отнемат касета с 8 700 лева, но пристигнали полицаи.Двамата взривили вратата на АТМ - устройството. Те ползвали леки автомобили марки \"БМВ Х5\" и \"Фолксваген Кадди\".", "date": "2018.01.24", "title": "Оставиха в ареста задържаните за гръмнатия банкомат в Сапарева баня"}
{"url": "http://www.cross.bg/babish-zeman-mandat-1566190.html", "text": "/КРОСС/ Чешкият президент Милош Земан за втори път възложи мандат на премиера Андрей Бабиш в опит да сформира ново правителство, съобщава \"Ройтерс\".През декември 2017 г. Бабиш състави правителство на малцинството, което не получи доверие по време на гласуване в парламента през миналата седмица.Бабиш, милиардер и лидер на партия ANO, която спечели изборите през октомври миналата година, не може да привлече други партии за коалиция, тъй като е обвинен в злоупотреби с евросредства преди 10 г.Днес Земан прие оставката на Бабиш, но веднага му възложи мандат да се опита да формира правителство след преговори с другите партии.Преди двамата лидери имаха разногласия помежду си. Земан обеща да възложи нов мандат на Бабиш, оказвайки натиск върху другите партии да сътрудничат, докато Бабиш и ANO подкрепят Земан за нов мандат на предстоящия тази седмица балотаж за президент.Чешкият президент обяви, че ще даде време на Бабиш да сформира мнозинство в 200-местната долна камара, където ANO има само 78 места.Но Земан подчерта, че в случай на загуба на изборите тази седмица, той отново ще назначи Бабиш за премиер преди да му изтече мандатът на 7 март.Бабиш изрази надежда партиите да бъдат по-склонни на компромис при втория опит за формиране на правителство.Някои партии намекнаха, че са готови да участват в разговорите, но само Комунистическата партия обяви, че няма проблем Бабиш да бъде премиер, въпреки че е разследван.Милиардерът твърди, че кабинетът му ще поеме проевропейски курс и няма да настоява за организиране на референдум за излизане от ЕС.Социалдемократите, които управляваха страната преди изборите през октомври, ще проведат конгрес през февруари, на който ще решат дали да се присъединят към ANO. ", "date": "2018.01.24", "title": "Чешкият президент Земан връчи втори мандат на Бабиш за съставяне на кабинет"}
{"url": "http://www.cross.bg/konventziya-istanbylskata-razglezhdaneto-1566191.html", "text": "/КРОСС/ Правната комисия в парламента временно отложи разглеждането на Истанбулската конвенция. Това стана сллед предложение на БСП за отмяна на разглеждането на конвенцията, което бе прието, съобщава „Фокус\".„За\" отпадането на точката от дневния ред гласуваха 10 народни представители, 8 бяха „против\", а един гласува с „въздържал се\".Преди да мине през Правната комисия Истанбулската конвенция бе обсъдена и гласувана в Комисията по въпросите на децата, младежта и спорта. И там ратификацията бе отхвърлена с 10 на 9 гласа. Решаващ е бил гласа \"против\" на депутата от ГЕРБ Георги Марков. Ратификацията на спорния документ била подкрепена от останалите народни представители на ГЕРБ, както и от ДПС. Срещу тях били депутатите от \"БСП за България\", Обединени патриоти и партия \"Воля\", предава БТВ.Днес, документът с пълно наименование Конвенцията на Съвета на Европа (ЕС) за превенция и борба с насилието над жени и домашно насилие, влезе в парламента и трябваше да бъде обсъден по комисии, след като в началото на годината правителството го одобри и внесе за ратификация в Народното събрание.От БСП поискаха да се отложи гледането на Конвенцията, като дори обявиха, „че започват действия за свикването на референдум, в който народът да реши дали тя да бъде приета.След наглед фалстарта за Истанбулската конвенция разглеждането ѝ обаче продължи по комисии. И външната комисия я прие. \"За\" бяха 10-има, 7 - против, а един се въздържа. Резерви обаче изразиха и депутати от ГЕРБ, които обясниха, че произхождат от традиционни християнски семейства и документът ги смущава. Получиха уверение от представителя на Цецка Цачева, че Съветът на Европа ще допусне Народното събрание да ратифицира с тълкувателна декларация, която да обясни за социалния пол.  ", "date": "2018.01.24", "title": "Една комисия отхвърли Истанбулската конвенция, втора отложи разглеждането ѝ"}
{"url": "http://www.cross.bg/programata-russiastudy-bezplatno-1566192.html", "text": "/КРОСС/ На 25 януари в 11:00 в конферентната зала на Руския културно-информационен център (3-и етаж, зала 305) ще се състои презентация на програмата RUSSIA.STUDY, която дава възможност за получаване на безплатно образование в Русия.Кампанията по подбор на чужди граждани и сънародници за обучение във вузовете на Руската Федерация се реализира от 2013 година, при това квотата, определяна за България, се увеличава всяка година. Благодарение на това, можете да получите безплатно образование във водещи руски вузове, предлагащи както хуманитарни, така и научно-технически програми.В брифинга ще вземат участие представители на Посолството на Русия в Република България, сътрудници от представителството на Россътрудничество, на Координационния съвет на сънародниците ни, участници в програмата RUSSIA.STUDY.Каним ви да се запознаете с условията за участие в програмата за безплатно обучение във водещи руски вузове RUSSIA.STUDY и да зададете на експертите интересуващите ви въпроси. ", "date": "2018.01.24", "title": "Презентират програмата RUSSIA.STUDY утре в София"}
{"url": "http://www.cross.bg/germaniya-vagner-chlen-1566193.html", "text": "/КРОСС/ Дългогодишен член на германска националистическа партия \"Алтернатива за Германия\" (АзГ) се оттегли от партийния пост, който заемаше, след като прие исляма, предаде АФП. Артур Вагнер бе член на местното бюро на партията в провинция Бранденбург, Източна Германия.Говорителят на партията Даниел Фризе потвърди, че Вагнер се е оттеглил преди две седмици и каза, че това е станало по лични причини. Той допълни, че е разбрал, че Вагнер е приел исляма, едва след като той се оттеглил от партийния пост. АзГ води кампания срещу риска от ислямизация на страната заради притока на имигранти и високата раждаемост сред мюсюлманите в Германия.Берлинският в. \"Тагесшпигел\" съобщи днес, че Вагнер, който стана член на \"Алтернатива за Германия\" малко след основаването й през 2013 г., а в миналото е играел активна роля в група, подпомагаща бежанците.  ", "date": "2018.01.24", "title": "Германски десен политик прие исляма и напусна АзГ"}
{"url": "http://www.cross.bg/nasilie-dazd-taka-1566195.html", "text": "/КРОСС/ ДАЗД проверява двата центъра за настаняване от семеен тип в община Габрово - за насилие, която ще продължи до петък. Ръководителят на екипа проверяващи Галя Атанасова обясни пред БНР как ще бъде извършена проверката, като подчерта, че след края й вече ще могат да говорят с факти по случая. Тя посочи, че ще се изяснява кога точно са правени записи със сцени на насилие в дома, които станаха обществено достояние чрез медиите.Ще се проверява всичко онова, което се видя и в медийното пространство - говоря за видеоклиповете. Също така в Държавната агенция закрила на детето от 18 януари има постъпил сигнал точно за насилие, така че ДАЗД ще проверява дали в услугата има насилие.  Ще търсим, освен тези показани случаи, има ли и други прояви на насилие -  изобщо лоша грижа, лошо отношение към децата.А самата проверка протича по следния ред: Водим разговори с целия персонал ( разбирайте с персонала на двете услуги), с управителя, включително и с напуснали служители, като във фокуса е насилието и прояви на насилие.  Също така с децата ще водим разговор (разбира се с тези от тях, които предвид здравословното си състояние биха могли да споделят информация). Ще наблюдаваме самите деца и в двата центъра - дневният ритъм как протича, отношения деца- персонал.  Също така върви проверка по документи.Също е изключително важен момент, установявайки случаите на насилие, какво е направило ръководството -  кой какво е направил, кога е разбрал, как е разбрал, как е подкрепил детето, което е било обект на насилие, как е сигнализирал и  изобщо сигнализирал ли е на органите за закрила.Ако се докаже, че е упражнявано насилие, административната санкция за извършителите и за ръководството може да достигне хиляда лева, отделно прокуратурата ще търси наказателна отговорност на насилниците, каза още Атанасова:Тогава, когато се установи нарушението се съставят актове, като акта може да се състави не само на управителя, но и на членове персонала - но това е нещо, което вече, когато се установи като факти и по документи, ще бъде предприето./.../ Актът е за 1000 лева, което считам, че е доста сериозно  - говоря за първо нарушение./.../ Независимо, че ние чухме и знаем, че и прокуратурата е  сигнализирана  от Община, от Дирекция Социално подпомагане, но задължително, когато са напълно готови резултатите от двете проверки, ДАЗД писмено ще уведоми Районната прокуратура.Идеята е да обхванем всичко максимално, тъй като определено има и проблеми между персонала и управителя и държим за  изследваме и в двете услуги какво е положението  - качество на грижа, има ли прояви на насилие.Атанасова каза, че досега център \"Хризантема\" не е проверяван, но съседният дом е бил обект на проверка на ДАЗД по сигнал за насилие през 2016-та, като сигналът не е бил доказан. Установен е обаче случай на неглижиране, който е станал причина за изготвяне на задължителни за изпълнение предписания, а Община Габрово е информирана писмено за установеното. ", "date": "2018.01.24", "title": "ДАЗД проверява двата центъра за настаняване в Габрово"}
{"url": "http://www.cross.bg/siriya-tilursun-sityatziyata-1566196.html", "text": "/КРОСС/ Руският външен министър Сергей Лавров и американският държавен секретар Рекс Тилърсън са обсъдили ситуацията в Сирия и севернокорейската криза по време на телефонен разговор в сряда, предава ТАСС.Данните са съобщени от руското външно министерство. „Засегната беше ситуацията около намирането на решение за конфликта в Сирия, както и операцията в северните райони на страната и срещите относно бъдещето на Сирия във Виена и Сочи\", разкриха от Москва.Освен това, от руското външно министерство допълниха, че Лавров и Тилърсън са подчертали нуждата Северна Корея да се съобразява с постановленията на Съвета за сигурност на ООН, който многократно осъди ядрената и ракетна програма на Пхенян. ", "date": "2018.01.24", "title": "Лавров и Тилърсън са обсъдили ситуацията в Сирия и Северна Корея"}
{"url": "http://www.cross.bg/plan-obekti-ystroiistven-1566200.html", "text": "/КРОСС/ Облекчава се процедурата при съгласуване на подробен устройствен план за национални обекти, обекти с национално значение, общински обекти с първостепенно значение и за обекти, финансирани изцяло или частично от фондове на Европейския съюз, за които до 20.12.2017 г. има разрешение за изработването им. Това предвижда проект за изменение и допълнение на Наредба № РД-02-20-5 от 15.12.2016 г. за съдържанието, създаването и поддържането на кадастралната карта и кадастралните регистри, съобщават от Министерството на регионалното развитие и благоустройството.Промените предвиждат проект за подробен устройствен план и в частност парцеларен план за такъв обект да се внася за съгласуване пред служба по геодезия, картография и кадастър, а проектът за изменение на кадастралната карта и кадастралните регистри да се внася за разглеждане в СГКК след одобряване на подробния устройствен план. Изменението се въвежда поради съкратените срокове и облекчените процедури, които се прилагат за такива обекти по реда на други закони.В проекта на наредбата се определя нормативно понятието „форсмажорни обстоятелства\", с което се дава дефиниция на ситуации, които могат да възпрепятстват извършването на геодезически измервания.Предложенията за промяна в Наредбата и мотивите към тях са публикувани на интернет страницата на Министерството на регионалното развитие и благоустройството в секция „\", на интернет страницата на Агенцията по геодезия, картография и кадастър в секция „\", както и на . ", "date": "2018.01.24", "title": "Облекчава се процедурата по съгласуване на подробен устройствен план за национални и общински обекти   "}
{"url": "http://www.cross.bg/petrova-otmushtenie-syma-1566197.html", "text": "/КРОСС/ Член на бандата на „Килърите\" прави опити да събере крупна сума, за да отмъсти на замесени в разследването срещу извършителите на поръчкови убийства. Това заяви зам.-главният прокурор Ася Петрова, която беше и обвинител по делото, предава БТВ.От думите ѝ стана ясно, че един от тримата, осъдени на доживотен затвор без право на замяна (Петър Стоянов - Сумиста, Георги Вълев и Васил Костов - Кеца) е търсел спешно 70 000 евро от свой близък.„Говоря за информация, която е буквално отпреди месец-два. По мой източник тази сума се търси с цел отмъщение спрямо лица, свързани с делото\", заяви Петрова, която допълни, че знае всичко това от човек, който е говорил с осъдения.Разстреляният в София търновски бизнесмен Петър Христов имаше роля в операциите „Килърите\" и „Наглите\" и имаше твърдения, че покушението е отмъщение, поръчано от затвора и което може да застигне още хора. „Вярвам, че службите работят. Би трябвало да работят\", каза Петрова.Тя посочи, че знае за две по-стари заплахи срещу бившия шеф на „Антитерор\" в ГДБОП Валентин Цоновски, а в медиите като потенциални мишени се сочат и тя, както и свидетелят Боян Джамалов.", "date": "2018.01.24", "title": "Единият от \"килърите\" събирал от затвора крупна сума пари за отмъщение"}
{"url": "http://www.cross.bg/markov-konventziya-istanbylskata-1566199.html", "text": "/КРОСС/ Правната комисия в парламента отложи разглеждането на Истанбулската конвенция, а Комисията по младежта и спорта директно я отхвърли. Изненадващо или не конвенцията бе отхвърлена само с един глас и то глас на ГЕРБ. На бившия конституционен съдия и член на управата на футболния „Левски\" Георги Марков. И именно с футбола той аргументира решението си да се противопостави на Истанбулската конвенция, с която се въвежда понятието „джендър\" - присъстващо в българския превод на конвенцията като „пол\" или „социален пол\", в българския правен ред.\"Не съм съгласен. Като тръгнат джендърите по детските градини и училищата и като ги емнат да ги бият футболните фенове, Бойко не може да ги спаси\", предупреди Марков пред  Комисията по млаежта и спорта Марков, като си изказването и аргумента си леко стъписа останалите депутати.\"Аз съм най-верният на Борисов - само Юнкер е преди мен, че го и целува, но не съм мислил някога, като член на 3 законодателни комисии, включително и на Великото народно събрание, а после и като конституционен съдия, че ще дойде момент да се четат молитви, за да не се приеме закон!Отличници сме на Европа, прилежни и лоялни към Европейския съюз, но всин път може да кажем, че това, че сме най-бедни, не значи, че сме ненормални. Има ли някой в тази зала, на който да не му е ясно какво е жена, че Истанбулската конвенция трябва да ми го казва\", коментира Марков, цитиран от „24 часа\".", "date": "2018.01.24", "title": "Георги Марков: Като тръгнат джендърите по градини и училища и като ги емнат да ги бият футболните фенове, Бойко не може да ги спаси"}
{"url": "http://www.cross.bg/leva-lotariya-krustoslovitza-1566188.html", "text": "/КРОСС/ Цветана Златанова от Пловдив спечели 20 000 лева, след като реши една кръстословица. Тя обаче не е от обикновените - става въпрос за билет „Кръстословица\" на Лотария България. Щастливата случка се разиграва в пункта на „Евробет\" на улица „Хаджи Димитър\" № 55, където Цветана отива на кафе с приятел. Спонтанно решава да опита късмета си с някой от билетите на Лотария България. Погледът ѝ се спира на „Кръстословица\" и от цялото тесте грабва първия.Следва игра на думи, докато в един момент се обърква. Знае, че има печалба, но не и нейната стойност. От вълнение не може да преброи познатите думи и дава билета за проверка в пункта. Букмейкърът потвърждава разкошната сума от 20 000 лева, а пловдивчанката най-сетне се усмихва и се обажда на дъщеря си, за да ѝ съобщи добрата новина. Щастието е неописуемо, защото печалбата идва в много подходящ момент за семейството ѝ.Вече има специален „ВТОРИ ШАНС\" и за непечелившите Ви билети, който Ви дава страхотната възможност да участвате в жребии за атрактивни предметни и парични печалби. Регистрирайте се за участие на . Научете повече .Успех на всички с билетите на Лотария България!  ", "date": "2018.01.24", "title": "Билет „Кръстословица“ зарадва с 20 000 лева пенсионерка от Пловдив"}
{"url": "http://www.cross.bg/nasilie-zhenite-konventziya-1566187.html", "text": "/КРОСС/ След Светия Синод и Главното мюфтийство също се обяви против възможното приемане на Истанбулската конвенция. От представителството на българските мюсюлмани публикуваха свое становище, в което изразиха опасенията си относно спорния документ, който вече се обсъжда в Народното събрание.Обществена дискусия по Решение №17 от 11 януари 2018 г. на Министерски съвет на Р. България относно изготвеното предложение до Народното събрание за ратифициране на Конвенцията на Съвета на Европа (ЕС) за превенция и борба с насилието над жени и домашно насилие, Главното мюфтийство на Мюсюлманското изповедание в България изразява своето становище по този значим и за религиозната ни общност въпрос, залегнал в международен документ, изготвен в Истанбул и известен като „Истанбулска конвенция\".Решението одобрява въпросната Конвенция на ЕС, подписана от Р. България на 21 април 2016 г. на Френски и Английски език.В мотивите се предвижда създаване на цялостна правна рамка за защита на жените и децата от женски пол против насилие, но не са посочени мерки за прилагане, като обръщаме внимание и на факта, че конвенцията е неприложима в сегашната ѝ форма в правната ни система, поради редица недефинирани понятия.Към днешна дата конвенцията е подписана от 44 държави - 28 членки на ЕС като 17 от тях са я ратифицирали. Случаят е актуален и за България. У нас има 1 милион регистрирани случая на домашно насилие върху нежния пол. Дискусията около съдбата на конвенцията разцепи българската общественост. Религиозните деноминации, защитниците на човешки права, младото поколение, което се тревожи дали ще имат внуци, юристи, научни работници и др. заедно се опълчиха срещу одобрения от Съвета на министрите на ЕС закон.При едно евентуално ратифициране на „Истанбулската конвенция\" предвижда се недопускането на промени от конституционен или нормативен характер. Но се знае, че ако се одобри тази конвенция в качеството си на международен договор, тя ще бъде с предимство и приоритет пред националните правни норми на България.Ратификацията ѝ предвижда промени в Семейния кодекс, Закона за Защита от дискриминация, Закона за Министерството на вътрешните работи, Закона за младежта, Закона за правната помощ и др., също и приемане на актове против домашното насилие над нежния пол, регламентиране на допълнителни мерки за защита на пострадали по отношение на които при извършване на престъплението е упражнено физическо или психическо насилие.Нашето становище по Истанбулската конвенцията е основано преди всичко на договора за „Защита правата на човека и основните свободи\"; На препоръките на Комитета на Министрите от ЕС до държавите членки на ЕС за защита на жените срещу насилие; Договора за стандарти и механизми относно равнопоставеността на половете; както и Конвенцията относно ролята на жените и мъжете в предотвратяването и разрешаването на конфликти и установяване на мирни отношения; и не на последно място документите на ООН относно насилието над жените, правата на децата и хората с увреждания приети и ратифицирани и от българският парламент. Всички те осъждат насилието над жените, домашното насилие, но години наред те не са приложени у нас в цялост. Всичко това доведе до разцепление на обществото ни по най различни признаци, в това число и до неравнопоставеност между двата пола в социалния, трудовия е семеен живот. Семейният мир и толерантност, взаимното уважение между хората от различен пол и възраст са определени и дефинирани в нашия морален кодекс. Подражава се на живота и делото на нашия ПророкСвещения Коран, определя жената като „майка, дъщеря и съпруга\", правното ѝ положение в семейството и обществото е дефинирано в 12 сури и многобройни аети. Всички те са залегнали в традициите и в семейните ни отношения.Моралните норми залегнали в свещената книга забраняват използване на насилие в семейството, срещу майката, жената и децата от женски и мъжки пол. Не се позволява грубото поведение по отношение на женския пол. По много ясен начин се дефинират правата и задълженията на бременните, кърмачета, майките, при развод, след развод, аборт, имуществени и наследствени такива; домашно насилие; физическо и психическо насилие върху женския пол; при сключване на брак или изповядване на развод пред свидетели; функциите на жената като съпруга и майка; материалната ѝ обезпеченост като съпруга ѝ майка и др. а също въпросите отнасящи се до нейната духовна роля в семейството и обществото. Тези правни канони и морални норми бяха в сила и се прилагаха официално от Ислямските съдилища на Царство България до 1934 г. През последните 80 години те останаха определящи в мюсюлманските семейства в смесените райони на България. И днес те определят и гарантират физическото и духовното ни възпроизводство.В Глава трета от конвенцията „Жената\" е основно понятие. Включва и момичета под 18 годишна възраст. „Жертва\" на насилие са всички физически лица от нежния пол. Обект на „насилие\", основано на „пола\" е жената, защото е жена. Конвенцията определя „домашното насилие\" като съвкупност от всички актове на физическо, сексуално, психологическо и икономическо насилие като отношение и между бивши членове на семейството, настоящи съпрузи или партньори, независимо дали извършителят живее или живял заедно с жертвата.Ислямското право предвижда 3 етапна скала за решаване на семейните конфликти свързани с жените. На първи етап се напътства; На втори етап „съпруга и съпругата разделят леглата си.\" На трети етап - „религиозен арбитраж\".Четвъртата сура на свещената книга е озаглавена „Жените\" и е посветена изцяло на правата и задълженията на вярващите жени. Ценностната система на жената заема централно място в Корана. На юридическото положение на проповядващата ислям жена, на нейното определящо положение в семейството са посветени енциклопедии в много томове. Тя е освободена от робското си положение в семейството и обществото, в което положение се намирала преди Исляма. Ислямското право отрежда равно и много отговорно място на жената в семейството като мъжът губи даже правото си да унаследява изцяло жена си.Сура 6/139 Проклина посегателството над собствени деца.Сура 43/17 Благославя равнопоставеността между половете.Сура 65/6 е с заглавие „Развод\". В детайли са дефинирани условията на развода и последствията произтичащи от него. Всички, които не оказват насилие върху жените след развод и помагат на жените изпаднали в беда са благословени.Насилието над жените не е посрещнато никога с одобрение от страна на българските мюсюлмани. Те остават верни на следните завети на Пророка Мохамед: „Бъдете учтиви с жените! \" „Женете се!\" „Дайте благи съвети на жените си!\"Мюсюлманката е на почит и уважение в семейната среда. Тя е обичана съпруга и майка. За разлика от положението ѝ в много страни с гражданско общество, които ратифицираха „Истанбулската конвенция\", семействата на българските мюсюлмани се управляват от съпрузите. Загадъчни са традициите в семейните ни отношения. В годините на социализма и през Преходния период тези отношения не се промениха съществено. Защото през втората половина на последното столетие голяма част от мъжката половина на мюсюлманските ни семейства бяха изселени в различни села и градове на страната.Истанбулската конвенция не е привилегия за българските мюсюлмани. Тя крие рискове за тяхната идентичност като под формата на възпрепятстване на насилието над женския пол взима на прицел устойчивостта на семействата ни.Направените анкети по темата показват, че насилието над жените и въобще върху женския пол в семейството или извън него са дело предимно на онези, които са се отлъчили от ислямската култура, морал и семейни традиции, употребяващи алкохол, наркотици, занимаващи се с проституция, с залагания и т.н. „Изкореняването\" на насилието над женския пол, което е в основата на „Истанбулската конвенция\" не е наш естествен проблем, отговарящ на злободневните ни нужди.Недостатъчното религиозно образование в българските училища и пренебрегването и е в същността в гръмналия скандал в обществото причинена от опасността, че приемането на конвенцията ще обезличи половата, моралната, етническата, национална и религиозна идентичност на гражданите, като на определящо място в отношенията между половете ще заеме „социалната\" личност.Чл. 30 на конвенцията определя биологичния пол и новото за нас явление „Джендър\". Той е едно от многото нови понятия, които навлязоха през последните 30 години в българския език. Английска дума от американската лексика. По първото разяснение „Джендър\" е жена от „социален пол\", от „трети пол\". В този смисъл чуждицата няма значение в българското ежедневие и литература.Разяснението по случая, дойде от научните среди. „Джендър\" е бил името на ритуал по обрязване на женския полов орган в Йемен.Според нашата религия залъгалката „трети пол\", „гей общество\", „гей бракове\", а също \"„Мюнхаузенския синдром\" и особено „Джендър\" тематиката са опасни бездънни капани, скрити под „Истанбулската конвенция\". Този тип явление предвещава голяма драма за България, която без това преживява тежка демографска криза, причините за която не трябва да се търси само в насилието върху нежния пол.В обществото ни все още не са зараснали дълбоките душевните рани на тоталитаризма .Фашизмът и комунизмът от близкото ни минало се предадоха и рухнаха, защото посегнаха на религиозните ни ценности и устои.Бранител на семейните нрави и ценности, изключващи насилието над женския пол в мюсюлманското семейство е вярата в Аллах и произтичащите от него право, морал и предания на пророка Мухаммед (с.а.с).В това отношение да останем верни на повелята на Всевишния, който казва \"Не посягайте на жените!\" ", "date": "2018.01.24", "title": "Мюфтийството: Истанбулската конвенция взима на прицел устойчивостта на семействата ни"}
{"url": "http://www.cross.bg/diviziya-natziite-norvegiya-1566186.html", "text": "/КРОСС/ Словения, Норвегия и Кипър ще бъдат съперниците на България в първата по рода си Лига на нациите - футболен турнир, организиран от УЕФА, който ще има за цел да запълни календара на националните отбори и да замени част от приятелските срещи през годината.Съгласно раглистата на УЕФА отборите са разделени в 4 дивизии, като всяка дивизия е разделена на по 4 групи.България е в 3-та дивизия и там попадна в група 3 заедно със Словения, Норвегия и Кипър.Ще се играе всеки срещу всеки на разменено гостуване, като победителят в групата ще се изкачи в горната дивизия за следващото издание на турнира.Победителите в групите в първа дивизия пък ще излъчат помежду си шампиона на нациите. Ще бъдат излъчени и победители във всяка една от дивизиите, които ще си разпределят квоти за европейското първенство през 2020 г.Предстои да се състави програмата на турнира, като планът е мачовете да започнат през септември и за приключат през ноември.", "date": "2018.01.24", "title": "Изтеглиха съперниците на България в първата по рода си Лига на нациите"}
{"url": "http://www.cross.bg/oblast-epidemiya-byrgas-1566178.html", "text": "/КРОСС/ РЗИ - Софийска област обявява грипна епидемия на територията на цялата Софийска област от утре, 25.01.2018г., с всички произтичащи от това противоепидемични мерки и преустановяване на учебните занятия за пет календарни дни, до 29 януари включително, съобщават от Министерството на здравеопазването.Грипна епидемия е обявена и на територията на област Бургас. На Регионално управление на образованието в Бургас е препоръчано да бъдат преустановени учебните занятия от днес следобед до понеделник, 29 януари включително.До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.Междувременно пък от Министерството на здравеопазването съобщиха, че заради грипа днес не са функционирали 314 училища в страната. ", "date": "2018.01.24", "title": "София област и Бургас също обявиха грипна епидемия"}
{"url": "http://www.cross.bg/evrozonata-bulgariya-vlizaneto-1566177.html", "text": "/КРОСС/ Нито влизането в Еврозоната, нито в чакалнята ще бъдат пречка за продължаващото ускорено развитие на увеличаването на заплатите в България и доходите от труд. Това обяви президентът на Конфедерацията на независимите синдикати в България (КНСБ) и член на Икономическия и социален съвет (ИСС) Пламен Димитров на пресконференция относно възможното присъединяване на България към ERM II и Еврозоната, предава „Фокус\".„По тази тема сред социалните партньори има съгласие не от вчера. Общата ни единна позиция, че информираността в обществото и максималната мобилизация на всички фактори, икономически, политически, социални и обществени, трябва да бъдат общата ни цел\", отбеляза Пламен Димитров.Той даде примери с присъединяването на страните от Балтийския регион. По думите му при влизането си в чакалнята на Еврозоната Латвия е била с ниво на конвергенция под 50%, докато България в момента е малко над това равнище.„Нивото на конвергенция представлява БВП на глава от населението изведен през паритета на покупателната способност спрямо средноевропейския. То указва къде се намира дадената държава в общия конвергентен процес\", уточни Пламен Димитров.„Това показва, че България като степен на развитие и конвергираност всъщност е на нивото на Латвия, която е кандидатствала и влязла в Еврозоната\", посочи той, като отбеляза, че именно балтийските държави са престояли най-много в Еврозоната - между 7 и 10 години и изрази умерен оптимизъм, че за България този срок ще е по-кратък. Пламен Димитров обясни, че при Латвия за десетте години в чакалнята нивото на конвергенция се е повишило с 12 пункта до 62%, докато при Литва, която е последната приета в Еврозоната страна, от 53 във влизането в чакалнята се е повишило на 75 до влизането в зоната, тоест с 22 пункта.„Тези числа кореспондират с доходите. Казвам това, за да обясня, че очакването или целта България, която сега е с малко над 50% да достигне поне 60% преди влизането в Еврозоната, са постижими и съвсем логично могат да бъдат заложени като индикатори за съответните политики на правителствата\", посочи Пламен Димитров.„Има скептици, които казват, че Еврозоната, ще стегне доходите. Тези показатели опровергават, че Еврозоната няма да позволи ускорено нарастване на доходите. За нас това е много важен извод, че няма да бъде пречка, нито влизането в Еврозоната, нито в чакалнята за продължаващото ускорено развитие на увеличаването на заплатите в България и доходите от труд\", каза още той. ", "date": "2018.01.24", "title": "КНСБ даде куп доводи \"за\" влизането в Еврозоната"}
{"url": "http://www.cross.bg/rysiya-siriya-ryabkov-1566179.html", "text": "/КРОСС/ Заместник-министърът на външните работи на Русия Сергей Рябков обвини САЩ, че популяризират непотвърдени информации за атаки с химически оръжия в Сирия, за да хвърлят сянка върху мирните инициативи на Русия, съобщава \"Ройтерс\", цитирана от news.bg.Русия е домакин на мирни преговори за Сирия в черноморския курорт Сочи през следващата седмица, като някои сирийски опозиционни фигури заявиха, че ще се противопоставят на мирните инициативи на ООН.Рябков коментира в интервю за руската агенция \"Интерфакс\", че САЩ популяризират \"манипулативни, непотвърдени информации\" за предполагаемо използване на химически оръжия в Сирия, за да попречат на усилията за мир на Русия.Коментарите на Рябков дойдоха ден след като американският държавен секретар Рекс Тилърсън заяви, че Москва \"носи изключителната отговорност за жертвите\" на нова предполагаема химическа атака край сирийската столица Дамаск.Междувременно турските войски и присъдружните им бойци от Свободната сирийска армия продължават настъплението си срещу контролирания от сирийските кюрди анклав Африн в Северозападна Сирия, срещайки корава съпротива от подкрепяните от САЩ \"Отряди за народна защита\".", "date": "2018.01.24", "title": "Рябков: САЩ хвърлят сянка върху мирните инициативи на Русия в Сирия"}
{"url": "http://www.cross.bg/dimitrov-durzhavnata-agentziya-1566180.html", "text": "/КРОСС/ Държавната агенция за закрила на детето ще има нов председател. Това е досегашният зам.-председател д-р Валентин Димитров. Той ще бъде назначен по предложение лично на премиера Бойко Борисов.Д-р Димитров ще бъде временно изпълняващ длъжността на шеф на ДАЗД. ", "date": "2018.01.24", "title": "Държавната агенция за закрила на детето с нов шеф"}
{"url": "http://www.cross.bg/momcheto-aresta-bezdomnik-1566182.html", "text": "/КРОСС/ Варненският окръжен съд остави за постоянно в ареста 14-годишното момче, обвинено за убийството на 53-годишния бездомник в квартал „Владиславово\".Съдът посочи, че подобна мярка срещу непълнолетен се взема само в изключителни случаи, но този е точно такъв.Момчето е признало, че е убило бездомника. ", "date": "2018.01.24", "title": "Момчето, убило бездомник, остава в ареста"}
{"url": "http://www.cross.bg/monako-sena-pobeda-1566181.html", "text": "/КРОСС/ Състезателният автомобил McLaren MP4/8A, с който Аертон Сена спечели последната си победа от Гран При на Монако, ще се продаде на аукцион през май в Монако, организиран от финансовата компания Bonhams.Легендарният пилот използва болида през сезон 1993, което е последната му година в Макларън, и финишира втори на 16 точки зад Ален Прост. С този автомобил обаче той поставя рекорда от шест победи в Монако, неподобрен 25 години по-късно. Тогава харизматичният бразилец побеждава Деймън Хил от Уилямс-Рено и пилотът на Ферари Жан Алези, докато Прост остава четвърти. Освен в Монако Сена използва шаси номер 6 на още седем състезания през сезона.По-малко от 12 месеца след щумната си победа на уличното трасе, Сена загива в една от най-тъжните катастрофи в историята на Формула 1. Той обаче остава запомнен като един от най-важните личности в моторспорта изобщо. Задвижваният от Ford MP4/8A е описан от Bonhams като \"изключително добре запазен\" и \"в движение\".Въпреки че за момента не се посочва стартова цена, се очаква крайната сума да бъде седемцифрена, а аукционът да генерира световен интерес. През ноември миналата година болидът на Михаел Шумахер от последната му победа в Монако бе купен за 7.5 млн. долара, превръщайки го в най-ценната кола в модерната история на Формула 1. Може би някой ще си направи колекция от най-значимите за Монако състезателни автомобили...  ", "date": "2018.01.24", "title": "Емблематичен болид на Сена ще бъде продаден в Монако"}
{"url": "http://www.cross.bg/samo-drehite-yaslata-1566185.html", "text": "/КРОСС/ Пореден случай на грубо отношение в детско заведение. Този път е от близкия до Русе град Глоджево, разказа NOVA.Майка сложи записващо устройство в дрехите на детето си. А записът предизвика проверка.„Децата всяка сутрин отиват с рев, не искат да влязат, треперят, нощем се събужда с кошмари. И това продължава месеци наред\", разказва Дениз.И продължава, че 2-годишният й син започва да плачe само като види как му приготвя дрехите за яслата. Разпитала и други родители как се чувстват техните деца. И те се оплакали.Затова младата жена решава да сложи звукозаписно устройство в дрехите на детето. И разбира не само, че децата биват обиждани, но и че вместо на български, с тях се говори само на турски.„Най-лошо впечатление ми направи, че псуват, удрят, обидни думи използват\", разказва Дениз.Обвинените в насилие служители в яслата отрекоха. ", "date": "2018.01.24", "title": "Пак бити и нагрубявани деца в ясла"}
{"url": "http://www.cross.bg/komandvasht-voiiski-armiya-1566184.html", "text": "/КРОСС/ Почина бившият командващ Сухопътни войски генерал-лейтенант Люцкан Люцканов, съобщиха от ръководството на СОСЗР. Роден е на 8 ноември 1939 г. в хасковското село Орлов дол. Средно образование завършва в Тополовград, а по-късно . Висшето народно военно училище във Велико Търново. Започва службата си като командир на взвод.Учил е още във Военната академия в София и Генералщабната академия „Климент Ворошилов\" в СССР. В периода 16 ноември 1990 - 30 август 1991 е командващ Трета армия с щаб в Сливен. От 30 август 1991 г. - 12 май 1993 г. е командващ Сухопътните войски на Българската армия. Между 1997 и 1999 г. е секретар (заместник-министър) на МВР.Председател е на клуб „Командване на Сухопътните войски\"  и клуб „Трета армия\" в Столичната организация на СОСЗР. От 2007 до 2009 г. е заместник-кмет на район „Младост\".Поклон пред светлата му памет! ", "date": "2018.01.24", "title": "Почина генерал-лейтенант Люцкан Люцканов"}
{"url": "http://www.cross.bg/simeonov-suvet-sektori-1566216.html", "text": "/КРОСС/ Има пропаст в коалиционното правителство по отношение на кадрите. Това каза във вечерния блок на радио \"Фокус\" Валери Симеонов, вицепремиер по икономическата и демографската политика и председател на Националния фронт за спасение на България (НФСБ) и съпредседател на „Обединени патриоти\".Той се аргументира, че има браншове и цели сектори, в които Патриотите нямат присъствие и по този начин не могат да упражняват контрол на взиманите решения. Симеонов даде за пример енергетиката.\"Лично аз ще кажа, че неблагополучията в определени сектори се дължат само на ГЕРБ. Ще ви дам пример, който поставих вчера на политическия съвет, но за съжаление нямаше време да бъде обсъден. В енергетиката няма почти никакви присъствие на Обединените патриоти. В енергетиката продължават да съществуват корупционни схеми, за които съм подал сигнал. Един от тях е случаят с фалшивия търг за купуване на варовик от държавната ТЕЦ „Марица изток\" II, за който съм подал сигнал в прокуратурата, но това е само щрих от картината. Аз бях много шокиран да науча, че в момента се извършва смяна на управителния съвет на най-печелившото предприятие в България - Енергийния системен оператор. Това е предприятието, което генерира годишни печалби от порядъка от 1 млрд. лв. Сменя се управителният съвет без да има каквато и да било консултации с коалиционния партньор\", каза вицепремиерът Валери Симеонов.Той допълни, че не поема отговорност, какво ще стане в Електроенергийния системен оператор и попита как е възможно да се смени целия управителен съвет на печелившо предприятие, без да е проведена консултация с коалиционните партньори в управлението. Вицепремиерът уточни, че е уведомил за случая премиера Бойко Борисов. ", "date": "2018.01.24", "title": "Симеонов се жалва: В управлението на някои сектори няма патриоти и те не вървят "}
{"url": "http://www.cross.bg/imeto-zaev-zoran-1566218.html", "text": "/КРОСС/ Близо три часа след началото на срещата между премиерите на Македония и Гърция Зоран Заев и Алексис Ципрас в Давос, двамата дадоха пресконференция относно постигнатия напредък в преговорите за т.нар. спор за името, предава македонското издание \"Фокус\". Според гръцкия премиер, решението на спора за името трябва да е „ерга омнес\", т.е. да е задоволяващо за всички засегнати страни.„Трябва да намерим решение на всички проблеми\", заяви Ципрас, като подчерта, че „то трябва да е „ерга омнес\" и в тази връзка мога да кажа, че процесът на предварителните преговори е към края си\".Името още не е уточнено, но първият напредък е, че летището в Скопие и основната магистрала през Македония ще бъдат прекръстени. И двете носят името „Александър Македонски\", а символично вече ще се казват на „Приятелство\", това разкри премиерът Зоран Заев.Преговорите по спора за името ще бъдат продължени от външните министри на Македония и Гърция, съответно Никола Димитров и Никос Кодзиас, Зоран Заев уточни, че преговорите за решаване на спора ще продължат, водени от външните министри но под покровителството на двамата министър-председатели. ", "date": "2018.01.24", "title": "След първия ден: Заев се отказа от Александър Македонски, прекръства летище и магистрала"}
{"url": "http://www.cross.bg/oryahovitza-gorna-tzentralizatziya-1566167.html", "text": "/КРОСС/ През 2017 г. Национална компания „Железопътна инфраструктура\" (НКЖИ) завърши изграждането на оптична кабелна мрежа в участъците по 2-ра жп линия от Червен бряг до Горна Оряховица и по 4-та жп линия от Горна Оряховица до Бяла. Всички телекомуникационни услуги в посочените жп участъци са изцяло цифровизирани и с високо ниво на надеждност и експлоатация.В момента усилено се работи по изграждане на оптичната свързаност по жп участъците Радомир-Благоевград и Горна Оряховица-Каспичан. Така в бъдеще, със стартирането на проекта Русе-Каспичан ще се осигури възможност да бъде затворен оптичен кръг Русе-Варна-Горна Оряховица с модерна оптична мрежа, което значително ще подобри жп комуникациите и повиши тяхната сигурност.През изминалата година беше завършено строителството и предстои въвеждането в експлоатация на маршрутно-релейна централизация в гара Карлуково. За 2018 г. е планирано да продължат дейностите и по повишаване на надеждността на системите и съоръженията на осигурителната техника и телекомуникациите. Очаква се и да стартира изграждането  на маршрутно-релейни централизации (МРЦ) с компютърно управление и визуализация, с броячи на оси в гарите Бов, Плевен, Раднево, Червен бряг, Любеново/Предавателна и Дралфа, също и проектиране, доставка и изграждане на маршрутно-компютърна централизация (МКЦ) в гара Синдел.Предстои изграждане на диспечерска централизация на гари, съоръжени с МРЦ в участък София-Карлово и участъка София-Мездра.През тази година ще бъдат завършени и въведени в експлоатация още 20 броя автоматични прелезни устройства (АПУ вкл. звукова, светлинна сигнализация и автоматична бариера), като е предвидено и изграждането на видеонаблюдение. Прелезите, при които ще бъде направен ремонт и премахване на ръчните бариери са в междугарията: Кърджали-Момчилград; Велинград юг-Цветино; Съединение-Панагюрище; Синдел разпределителна-Разделна; Ясен-Долна Митрополия; Ловеч север-Ловеч; Ловеч-Троян; Русе/Разпределителна-Русе/Запад; Русе/Запад-Русе; Моруница-Бяла; Дреновец-Орешец; Срацимир-Видбол; Орешец-Димово; Благоевград-Симитли; Копиловци-Кюстендил; Монтана-Берковица, както и  в жп гари Момчилград и Търнак. С монтирането на новите устройства се премахва субективният фактор, повишава се нивото на безопасност чрез модерна апаратура и се намалява времето, в което прелезът е „затворен\".  ", "date": "2018.01.24", "title": "НКЖИ изгради оптична кабелна мрежа в жп участъци Червен бряг - Горна Оряховица - Бяла"}
{"url": "http://www.cross.bg/klyucharite-suyuz-samo-1566172.html", "text": "/КРОСС/ Пощенските кутии са пълни с фалшиви листовки. Сред най-честите опити за измама са менте обявите за експресни ключарски услуги. Националният съюз на ключарите в България изпрати писмо до медиите, с което призова гражданите да бъдат по-бдителни при наемането на ключар. По думите им, те не трябва да се доверяват на листовки, обяви, лепенки и плакати, където е посочен само мобилен телефон, но липсва информация относно адреса на ателието и името на изпълнителя.За да бъде избегната измама, от съсловието призоваха хората да изискват служебна карта от ключаря при пристигането на адрес и преди започването на извършване на услугата. Оригиналният документ е издаден от Националния съюз на ключарите в България.  Единствено при предоставянето й може да бъдете сигурни, че човекът е професионалист и лицензиран ключар, допълниха още от там. Те разказаха за редица измами, които се разпространяват не само по пощенските кутии, но и в интернет. Мнимите ключари залъгват хората с ниски цени, но накрая се оказва, че клиентите пращат в пъти повече, отколкото ако извикат .Доверявайки се на фалшива реклама, Вие можете да поканите в дома си и крадец. Ако ключарят не работи към лицензирана фирма, а е измамник, то той може да се отзовава на адреса само и единствено, за да огледа дома Ви. От съсловието ясно подчертаха, че ключарят няма право да влиза в дома на клиента. Неговите задължения са бързо да извърши монтажа или ремонта, за който е нает и да обитава мястото само около входната врата, където е повредата. Не бива да го допускате до вътрешността на дома Ви. Най-вероятно зад това негово намерение се крие опит за измама.У нас няма действащ закон, който да регламентира правата и задълженията на ключарите, алармираха още от Националния съюз. Те обясниха, че отивайки на адрес, нямат правомощията да искат от клиента документ за самоличност (лична карта или паспорт) или собственост (нотариален акт) на жилището, което отключват. Заради тази неуредица в родното законодателство може да се стигне до парадокса, че отключват даден апартамент без собственика му да знае за това.От Съюза се оплакаха, че в продължение на 15 години се опитват да издействат такъв закон, но единственото, което получават от държавата са обещания и проектозакони, които след това не се гласуват. Ключарите призоваха за въвеждането на строги правила и санкции при нарушение. Те са категорични, че това е единственият начин, по който могат да бъдат предпазени гражданите от недобросъвестни ключари и опити за домашни кражби.От съсловието припомниха, че във всички други държави от Европейския съюз има действащ закон, който ясно регламентира правата и задълженията на ключари. По този начин европейските страни са се справили с проблема. Нека вземем пример от по-добре развитите страни от нас, настояха от Националния съюз на ключарите в България. ", "date": "2018.01.24", "title": "Пощенските кутии пълни с фалшиви листовки"}
{"url": "http://www.cross.bg/himicheski-oruzhiya-izpolzva-1566168.html", "text": "/КРОСС/ Сирийското правителство обяви, че твърденията на външните министри на САЩ и Франция, че то все още използва химически оръжия, са \"лъжи\", съобщава \"Ройтерс\".Вчера държавният секретар на САЩ Рекс Тилърсън обяви, че сирийското правителство все още може да използва химически оръжия след предполагаемо нападение с хлор в бунтовническия анклав Източна Гута в понеделник, при което са пострадали десетки цивилни.Тилърсън също така нападна Русия, че е отговорна за действията на сирийския режим. САЩ и още 28 страни вчера обявиха план да бъдат наказвани страните, които използват химически оръжия. ", "date": "2018.01.24", "title": "Сирия обяви за \"лъжи\" твърденията, че използва химически оръжия"}
{"url": "http://www.cross.bg/babish-chehiya-pravitelstvoto-1566170.html", "text": "/КРОСС/ Президентът на Чехия Милош Земан каза, че днес ще приеме оставката на правителството на министър-председателя Андрей Бабиш и отново ще му възложи да започне преговори с партиите в парламента за съставяне на ново правителство, предаде ТАСС.Преди седмица Бабиш не получи вот на доверие от парламента. Партията му \"Действие на недоволните граждани\" спечели парламентарните избори в Чехия през октомври. ", "date": "2018.01.24", "title": "Чешкият президент днес ще приеме оставката на правителството"}
{"url": "http://www.cross.bg/pirin-vuzdyh-byrkanche-1566171.html", "text": "/КРОСС/ Природозащитничка от \"За да остане природа в България\" подари на всички министри от кабинета \"Борисов 3\" по едно бурканче с чист въздух от Пирин. Бурканче с въздух беше предвидено и за премиера Бойко Борисов.Защитничката на Пирин Мартина заяви, че всяко едно бурканче има въздух от планината, който е събран тази сутрин специално за министрите и министър-председателя. Мартина прави този жест с посланието, че ако те наистина продължат с действията си не спрат решението на МС за промяна на Плана за управление на Национален парк \"Пирин\", горите на Пирин ще бъдат изсечени и няма да има повече чист въздух в България. \"Съответно това бурканче ще им остане за спомен и да могат да разказват на следващите поколения каква е била гората на Пирин някога\", заяви екозащитникът.Пред сградата на МС се събраха няколко души, които отново настояваха за отмяна на Плана за управление на Национален парк \"Пирин\". На недоволството се видя плакат с надпис: \"Воеводите умираха за Пирин. А вие какво си позволявате?!!\"Според присъстващите решението на МС трябва да се отмени, защото е прието в нарушение на няколко закона. \"Законът трябва да е еднакъв както за Иван и Хасан, така и за кмета на община Банско Георги Икономов\", посочи активист, който добави, че хората ще продължават да искат оставката на министъра на околната среда и водите Нено Димов заради множеството лъжи, които Димов е казал по време на дискусията за Национален парк \"Пирин\". Протестиращите искат и да се разбере кой е реалният собственик на концисионера \"Юлен\" АД. ", "date": "2018.01.24", "title": "Еколози подариха на министрите и премиера по бурканче с чист въздух от Пирин "}
{"url": "http://www.cross.bg/minys-gradysa-heiilyntzzyan-1566169.html", "text": "/КРОСС/ Рекордно ниски температури бяха измерени в Североизточен Китай.Термометрите в провинция Хейлунцзян показаха тази нощ 44,5 градуса под нулата по Целзий - отрицателен рекорд за тази зима. Вчера в регионалната столица Харбин бяха измерени минус 43,1 градуса - най-ниската стойност от 57 години.Китайските метеоролози обясниха студеното време в Хейлунцзян със силен антициклон от Сибир.Според прогнозите утре в провинцията ще започне леко затопляне, като на места температурите ще се повишат до минус 30 градуса. В северната част на Хейлунцзян обаче термометрите ще продължат да показват под минус 40 градуса. ", "date": "2018.01.24", "title": "В Китай термометрите удариха минус 44,5 по Целзий"}
{"url": "http://www.cross.bg/radev-ninova-prezidenta-1566173.html", "text": "/КРОСС/ Президентската двойка изпълни със съдържание институцията и абсолютно последователно изпълнява предизборните си обещания. Това обяви лидерът на БСП Корнелия Нинова за първата година от встъпването в длъжност на държавния глава Румен Радев, предава „Фокус\".Според нея това е най-силната характеристика на Румен Радев и Илияна Йотова.„Респектиращ беше отчетът на президента и вицепрезидента. Придадоха за тази една година ново съдържание на президентската институция. Запълниха я със съдържание: впечатляваща международна дейност, в който президентът Радев отстояваше националния интерес на България, силни, последователни и твърди позиции, съсредоточени по вътрешнополитически въпроси, съсредоточени върху теми като национална сигурност, борба с корупцията, социални въпроси\", изброи Нинова.Попитана какво не е успял да направи държавният глава, лидерът на БСП посочи, че той сам е направил своя отчет.„Не успя да ни убеди, включително и нас за достигане на 2% от БВП за превъоръжаване. Знаете, че нашата партия има друга позиция по този въпрос. Аз съм я заявявала пред него на КСНС. Самият той каза, че не е успял да убеди управляващите по отношение на мерките за борба с корупция. Остана на различна позиция с управляващото мнозинство с антикорупционния орган\", допълни тя.Попитана дали споделя оценката на президента, че няма война между институциите, а просто разминаване, лидерът на БСП предположи, че той се е въздържал от по-остри думи.„На мен ми изглежда много повече от разминаване. Понеже имам информация от Консултативните съвети, от комисията, която беше създадена в Народното събрание да работи срещу него, за мен просто разминаване между институциите е слабо изречение, правилното е противоборство. Управляващото мнозинство и президентът Радев имат абсолютно различни позиции по важни за държавата теми, като например борбата с корупцията. Това не е просто разминаване. Това е битка на концепции по този въпрос, съществена битка\", коментира тя.Във връзка с оценката на президента за парламента, Нинова заяви, че я приема с тъга.„Но е вярна. Виждате какво прави мнозинството с парламентарната република. ГЕРБ години наред, Бойко Борисов лично три мандата, превърна парламента в това, което каза г-н Радев - нотариат, който му заверява подписа. Вчера се убедихте. Може ли да има вот на недоверие към правителство и да не дойде министър-председателя. От месеци не е идвал на парламентарен контрол. Това е основен проблем на демокрацията и на парламентарната република в България. Това не е личностен проблем. Това е системно и последователно погазване на Конституцията и на институциите в България. Споделям мнението на президента Радев по този въпрос\", коментира лидерът на БСП.По отношение на свободата на словото, която е засегната в отчета на държавния глава, Корнелия Нинова поясни, че и тук подкрепя президента.„Имаме нужда от свобода на словото. Ще дам примера с изгонването на председателя на опозицията от парламента. Това е тежко посегателство върху свободата на различното мнение и словото. Щом се случва тук в парламента, в парламентарна република, представете си как е навън?\", попита лидерът на БСП. ", "date": "2018.01.24", "title": "Нинова: Радев и Йотова изпълниха със съдържание президентската институция"}
{"url": "http://www.cross.bg/konventziya-ninova-istanbylskata-1566176.html", "text": "/КРОСС/ ПГ на „БСП за България\" поиска спиране на гледането на Истанбулската конвенция в Народното събрание и референдум „за\" и „против\" нея. Това обяви лидерът на БСП Корнелия Нинова по време на брифинг в Народното събрание, предава „Фокус\".Нинова поиска истинска обществена дискусия. Тя добави, че към конвенцията не е приложен допълнителен доклад, който да каже какви закони трябва да се променят след ратифицирането ѝ.„Внасяме подписи за провеждане на референдум по Истанбулската конвенция - само народът може да каже своето мнение по създалата се ситуация\", заяви Нинова.Тя обясни, че необходимите подписи ще бъдат внесени в деловодството на Народното събрание в утрешния ден. Лидерът на БСП каза, че партията предлага въпросът на референдума да бъде „За\" или против\" сте ратификацията на Истанбулскака конвенция?\".Нинова заяви, че ако управляващите бързат и настояват и тази ратификация бъде направена, то тогава народът няма да може да се произнесе.„Ние продължаваме с внасянето на закони, които изпълняват изискванията на Истанбулската конвенция, що се отнася до насилието над деца. Смятаме, че това е верният път, за да стане реалност борбата срещу това насилие. Ние сме твърдо против него и затова продължаваме да внасяме тези закони\", каза Нинова и припомни, че ПГ на „БСП за България\" вече внесе промени в Наказателния кодекс. ", "date": "2018.01.24", "title": "БСП поиска референдум за Истанбулската конвенция"}
{"url": "http://www.cross.bg/godina-samo-milka-1566174.html", "text": "/КРОСС/ Огромният провал на Бюджет 2017 на Столична община е в усвояването на европейски средства - само 29%. Подобен провал, аз, като общински съветник, не помня! Това заяви заместник-председателят на СОС от БСП Милка Христова в предаването \"Делници\" по телевизия \"Евроком\".\"София повтаря модела, който в момента е в държавата, обясни тя. - Цялата държава през 2017-а има сериозен проблем по отношение на усвояването на европейски средства. Това означава, че има огромна липса на административен капацитет за усвояване на фондовете. Освен това, не е добре направена конкурсната документация. Има явно класиране на не най-добрите кандидати, което води до многократни съдебни обжалвания и до невъзможност да бъдат започнати обекти, както и невъзможност за подготвяне на техническа документация\".Милка Христова даде пример с планирания вече няколко години поред ремонт на столичната улица \"Граф Игнатиев\". \"За трета година се отлага, сега е планиран в бюджета за 2018-а, каза тя. - Ако някой си направи труда да погледне инвестиционната програма и да я сравни с поименните списъци на обекти, ще види, че едни и същи обекти се повтарят всяка следваща година и се отчитат всяка следваща година, а реално нищо не се прави\".Според заместник-председателя на СОС, проблемът с Инвестиционната програма не е само в това, че е изпълнена на половина. \"Това, разбира се, означава неремонтирани улици, непостроени детски градини и спортни бази, обясни тя. - Проблемът е в лошото качество на изпълненото. За съжаление, София вече е емблема на зле свършена работа. Няколко ремонта на столични улици и булеварди станаха нарицателно за лошо качество - \"Дондуков\", \"Шипченски проход\", \"Витоша\", НДК. А некачественото изпълнение на ремонтите означава само едно - пилеене на публичен ресурс\". ", "date": "2018.01.24", "title": "Милка Христова: Огромният провал на Бюджет 2017 в София е в усвояването на европейски средства"}
{"url": "http://www.cross.bg/sistemi-napoitelni-direktor-1566175.html", "text": "/КРОСС/ Софийска градска прокуратура предаде на съд шест длъжностни лица от ръководството на „Напоителни системи\" ЕАД - изпълнителни директори и членове на Съвета на директорите, съобщават от обвинението.На Ст. Г. е повдигнато обвинение за това, че на 24.02.2012 г.в гр. София, в качеството си на длъжностно лице - изпълнителен директор на „Напоителни системи\" ЕАД, е сключил неизгодна сделка с „НС Агро\" АД - гр. Добрич. Предметът на договор е за консултиране за необходимостта от лицензиране на „Напоителни системи\" ЕАД като ВиК-оператор по смисъла на Закона за регулиране на ВиК-услуги. В клаузите на договора е предвидено да се консултира и процедурата по издаване на лиценз пред ДКЕВР, както и реда и условията за поддръжката на лицензионния режим, при наличие на евентуално издаден лиценз.  Такъв договор не е било необходимо да се сключва, тъй като „Напоителни системи\" ЕАД са били уведомени и от ДКЕВР, и от ресорния заместник-министър, че следват да разработят и представят в ДКЕВР бизнес-план за развитието на дейността си, заявление за утвърждаване на цени на услуги, които предоставят на дружества, и справка за фактурираните водни количества. „Напоителни системи\" ЕАД са били длъжни да сторят това по смисъла на Закона за регулиране на водоснабдителните и канализационните услуги /ЗРВКУ/. Вместо да изпълнят законовите си задължения, те са сключили договор с „НС Агро\" АД на стойност 20 000 лв., които впоследствие са били платени.  От това за \"Напоителни системи\" ЕАД е произлязла вреда в размер на 20 000 лв.-  престъпление по чл. 220, ал.1 от НК.Ст. Г. е обвинен и за това, че на 12.06.2012 г. в гр. София  е съставил референция на „НС - Агро\" АД - гр. Добрич, в която удостоверил неверни обстоятелства. Според подписаната референция, „НС Агро\" АД - гр. Добрич успешно е консултирал „Напоителни системи\" ЕАД за дейностите и мероприятията, които държавното дружество е трябвало да предприеме, за да бъде лицензирано като ВиК-оператор от ДКЕВР, а също и че „НС-Агро\" АД разполага с екип от висококвалифицирани специалисти, което му позволява да се справи с поставените задачи качествено и ефективно, въпреки че на обвиняемия му е било известно, че към онзи момент „НС-Агро\" АД е разполагал с едно заето лице - престъпление по чл. 311, ал. 1 от НК.Ст. Г. е обвинен и за това, че в периода от 06.11.2012 г. до 13.05.2013г. в гр. София, като длъжностно лице умишлено не е положил достатъчно грижи за управлението и стопанисването на повереното му имущество. Съгласно анекси по  сключен между „Напоителни системи\" ЕАД и „НС Агро\" АД договор, той е подписал приемо-предавателни протоколи за резултати от изпълнението на договора и фактурите, без отчетената работа да e била действително извършена от „НС Агро\" АД. От това са последвали значителни щети за предприятието в размер на 1 201 588,53 лв., представляващи сумите, изплатени по приетите фактури и заплатени законни лихви за забава, съдебни разноски и разноски по изпълнителни дела, като сумата е в особено големи размери и случаят е особено тежък       - престъпление по чл. 219, ал. 4, вр. ал. 3, вр. ал. 1 от НК;На Ал. Х., като длъжностно лице -  член на Съвета на директорите на „Напоителни системи\" ЕАД, като извършител, и в съучастие с E. Г. - член на Съвета на директорите, и И. П. - изпълнителен  директор, присвоил чужди пари - сумата от 69 601,29 лева, представляващи разликата между начисленото и изплатено брутно възнаграждение, и полагащото се съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/ възнаграждение. Обвиняемият е наредил да се прилага бална оценка в размер на 11 единици за трите години, вместо полагащите се за 2014 г. 6 бални единици, за 2015г.  - 7,125 бални единици и за 2017г.  - 6 бални единици, съгласно ПРУПДТДДУК, като присвояването е в особено големи размери и представлява особено тежък случай - престъпление по чл.203, ал. 1, вр. чл. 201, вр. с чл. 20, ал. 2 от НК.Е. Г. е предаден на съд за това, че на 23.03.2015 г. в гр. София, като длъжностно лице- член на Съвета на директорите на Напоителни системи ЕАД - гр. София, като съизвършител в съучастие с Ал. Х. - Председател на Съвета на директорите, и И. П. - Изпълнителен  директор, присвоил чужди пари, собственост на „Напоителни системи\" ЕАД - сумата от 69 601,29 лв., представляващи разликата между изплатеното брутно възнаграждение и полагащото се, съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/, възнаграждение на членовете на Съвета на директорите и Изпълнителния директор, поверени му да ги управлява. С Протокол от заседанието на Съвета на Директорите от 23.03.2015 г. той е наредил при определянето на сумата за възнаграждения на изпълнителния директор и членовете на Съвета на директорите на Напоителни системи ЕАД след месец ноември на 2014 г.: И. П. - изпълнителен директор, Е. Г. - член на съвета на директорите, и Ал. Х. - Председател на Съвета на директорите, както и Г. З. - изпълнителен директор от 28.06.2016г., да се прилага бална оценка в размер на 11 единици, вместо полагащите се за 2014г. 6 бални единици, за 2015г.  - 7,125 и за 2017г.  - 6 бални единици, като присвояването е в особено големи размери и представлява особено тежък случай - престъпление по чл.203, ал. 1, вр. чл. 201, вр. с чл. 20, ал. 2 от НК.Б. В. е предаден на съд за това, че на 05.11.2013г. в гр. София, като длъжностно лице - изпълнителен директор на „Напоителни системи ЕАД\" - гр. София, съгласно договор за възлагане на управлението от 30.08.2013г., присвоил чужди пари, собственост на „Напоителни системи\" ЕАД - сумата от 13 361.03 лева, представляваща разликата между изплатеното брутно възнаграждение и полагащото се съгласно Правилника за реда за упражняване на правата на държавата в търговските дружества с държавно участие в капитала /ПРУПДТДДУК/ възнаграждение на членовете на Съвета на директорите и Изпълнителния директор, поверени му да ги управлява. Със своя заповед обвиняемият наредил при определянето на сумата за възнаграждения на изпълнителния директор и членовете на Съвета на директорите: Б. В. - изпълнителен директор, Д. И. - член на съвета на директорите, и И. М. - член на Съвета на директорите, да се прилага бална оценка в размер на 11 единици, вместо 6 бални единици- престъпление по чл.201 от НК.Б. В. е обвинен и за това, че на 27.08.2014 г. в гр. София, като длъжностно лице - и.ф. изпълнителен директор на „Напоителни системи\" ЕАД със заповед за заместване, присвоил чужди вещи, поверени му да ги управлява - два преносими компютъра, собственост на „Напоителни системи\" ЕАД,  единият на стойност 1756, 66 лв., а другият -  на стойност 3200 лв. Обвиняемият е издал заповед компютрите да се бракуват, без да са налице основанията за това. Вещите били снети от отчет и преминали във владение съответно на финансовата директорка Н. Ж. и на Изпълнителния директор Д. М.- престъпление по чл.201 от НК.Д. И. е предаден на съд за това, че в периода от 26.11.2013 г. до 06.11.2014 г. в гр. София, при условията на продължавано престъпление с 4 деяния, които осъществяват поотделно един състав на едно и също престъпление, извършени през непродължителен период от време, като длъжностно лице - Изпълнителен директор на „Напоителни системи\" ЕАД, съзнателно сключил неизгодни сделки и от това са произлезли значителни вреди в общ размер на 2 986 355, 52 лв. за „Напоителни системи\" ЕАД, като случаят е особено тежък. Сключените сделки са, както следва:1. На 26.11.2013г. в гр. София, в качеството му на длъжностно лице- Изпълнителен директор на „Напоителни системи\" ЕАД, съзнателно сключил неизгодна сделка  за правни съвети, консултации, процесуално представителство, въпреки наличието на щатни юрисконсулти. От това е произлязла значителна вреда в размер на 40 747, 84 лв. за предприятието, което представлява - „Напоителни системи\" ЕАД;2. На 30.01.2014 г. в гр. София, в качеството му на длъжностно лице- изпълнителен директор на „Напоителни системи\" ЕАД, съзнателно сключил неизгодна сделка, с предмет на договора - консултиране на работата на служителите в централно управление на възложителя по изготвянето на документация за участие в процедури за възлагане на обществени поръчки, въпреки наличието на щатни служители в „Напоителни системи\" ЕАД, занимаващи се с изготвяне на документация по ЗОП. От това е произлязла значителна вреда в размер на 13 102, 03 лв. за предприятието, което представлява - „Напоителни системи\" ЕАД;3. На 30.04.2014г. в гр. София, в качеството му на длъжностно лице- Изпълнителен директор на „Напоителни системи\" ЕАД, съзнателно е сключил неизгодна сделка с предмет на договора - подпомагане при казуси с висока степен на фактическа и правна сложност, при липса на необходимост от сключването му, поради наличието в „Напоителни системи\" ЕАД на щатни юрисконсулти.  От това е произлязла значителна вреда в размер на 162 739, 78 лв. за предприятието, което представлява - „Напоителни системи\" ЕАД;4. На 06.11.2014г. в гр. София, в качеството му на длъжностно лице- Изпълнителен директор на „Напоителни системи\" ЕАД, съзнателно сключил неизгодна сделка - споразумение по договор, сключен между „Напоителни системи\" ЕАД и „НС - Агро\" АД, като с подписването на споразумението задължил „Напоителни системи\" ЕАД да плати на „НС - Агро\" АД, сумата от 2 769 765, 87 лева, за фактурирана, но неизвършена и неприета работа, съгласно клаузите на договора, и от това произлязла значителна вреда в размер на 2 769 765, 87  лв. за предприятието, което представлява - „Напоителни системи\" ЕАД- престъпление по чл. 220, ал.2, във вр. ал. 1, във вр. чл. 26, ал. 1 от НК;И. П. е предаден на съд за това, че в периода от 15.12.2014 г. до 13.06.2016 г. в гр. София, при условията на продължавано престъпление със 79 деяния, които осъществяват поотделно един състав на едно и също престъпление, извършени през непродължителен период от време, като длъжностно лице- Изпълнителен директор на „Напоителни системи\" ЕАД, съзнателно е сключил неизгодни сделки и от това са произлезли значителни вреди в общ размер на 596 784, 56 лв. за предприятието, което представлява - „Напоителни системи\" ЕАД, като случаят е особено тежък - престъпление по чл. 220, ал.2, във вр. ал. 1, във вр. чл. 26, ал. 1 от НК;И. П. е обвинен и за това, че на 23.05.2015 г. като длъжностно лице - изпълнителен директор  на „Напоителни системи\" ЕАД - гр. София, като съизвършител в съучастие с Ал. Х. - Председател на Съвета на директорите, и Е. Г. -член на Съвета на директорите, присвоил чужди пари, собственост на „Напоителни системи\" ЕАД - сумата от 69 601,29 лева, представляващи разликата между изплатеното брутно възнаграждение и полагащото се съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/, възнаграждение на членовете на Съвета на директорите и Изпълнителния директор, поверени му да ги управлява. С Протокол от заседанието на Съвета на Директорите от 23.03.2015г. обвиняемият е наредил при определянето на сумата за възнаграждения на изпълнителния директор и членовете на Съвета на директорите на „Напоителни системи\" ЕАД след месец ноември на 2014 г.: И. П. - изпълнителен директор, Е. Г. - член на съвета на директорите и Ал. Х. - Председател на Съвета на директорите, както и Г. З. - изпълнителен директор от 28.06.2016 г., да се прилага бална оценка в размер на 11 единици, вместо полагащите се за 2014 г. 6 бални единици, за 2015г.  - 7,125 и за 2017 г.  - 6 бални единици, като присвояването е в особено големи размери и представлява особено тежък случай - престъпление по чл.203, ал. 1, вр. чл. 201, вр. с чл. 20, ал. 2 от НК.По делото са разпитани 16 свидетели. Всички обвиняеми са с мярка за неотклонение „подписка\". Предстои насрочване на делото от Софийски градски съд. ", "date": "2018.01.24", "title": "Прокуратурата обвини шестима бивши шефове на \"Напоителни системи\""}
{"url": "http://www.cross.bg/gyin-knigi-yrsyla-1566157.html", "text": "/КРОСС/ Известната авторка на научнофантастични и фентъзи книги Урсула Ле Гуин почина на 88-годишна възраст в дома си в американския град Портланд, предава Ройтерс.Синът й Тео Даунс-Ле Гуин каза, че майка му е починала в понеделник, вероятно от инфаркт. По думите му през последните месеци тя е имала здравословни проблеми, свързани със сърцето.Урсула Ле Гуин е автор на 20 романа, шест тома поезия, 13 книги за деца, множество кратки разкази и литературна критика.Тя се прочува с романа си \"Лявата ръка на мрака\", който печели наградите \"Хюго\" и \"Небюла\" през 1969 г. Романът й \"Освободеният\" през 1974 г. също печели двете награди, връчвани за най-добри научнофантастични и фентъзи книги.Най-известните й творби са книгите от поредицата \"Землемория\", от които са продадени милиони екземпляри по целия свят. ", "date": "2018.01.24", "title": "Почина Урсула Ле Гуин, авторката на Землемория"}
{"url": "http://www.cross.bg/konkyrs-dokymenti-proekti-1566158.html", "text": "/КРОСС/ Тази статия не е за обществени поръчки. И това е тъжно.Последните години изхабихме сериозно количество обществена енергия, за да обсъждаме нивото на корупция в държавата и еманация на тази корупция традиционно представляваха обществените поръчки - заобикалянето на закона, манипулациите с процедурите, скалъпените правила. Да, но правила все пак има. Лоши или добри, национална приумица или по европейски разпоредби. Правила за изразходване на бюджетни средства има.А сега за Национален фонд \"Култура\" (Фонда). Той също се разпорежда с бюджетни средства. Правила обаче няма.През август месец миналата година Фондът обяви конкурс за финансиране на проекти, като част от Културната програма за Българското председателство на Съвета на Европейския съюз - 2018 г. Съгласно приложимите норми (Закон за закрила на културата, Наредба № Н-5 от 27 юни 2007 г. за условията и реда за провеждане на конкурси за предоставяне на средства от национален фонд \"Култура\" и др.), за провеждането на конкурси за предоставяне на средства за култура Фондът не прилага правилата за обществени поръчки, въпреки че по принцип е възложител на такива. За всеки конкурс се създават условия и ред ad hoc, определени от министъра на културата.Специално по този конкурс изискванията за кандидатстване се променяха няколко пъти в хода на процедурата, което създаде забележителен хаос сред участниците в нея. Въпреки това повечето от тях се справиха с предизвикателствата и във Фонда бяха подадени рекорден брой проекти - 485! Общо средствата по този конкурс са 1, 650, 000 лв., като за един проект се отпускат максимум 100 хил. лв. Одобрените проекти се оказаха 55.Според официалния сайт на Фонда, основни принципи в работата му са \"прозрачността и конкурсното начало на проектен принцип\", а \"в конкурсите за финансово подпомагане имат право на участие с равни права отделни творци, частни, общински и държавни културни организации\".На фона на тази заявка обаче конкурсът в този случай се проведе не само непрозрачно и неравноправно, а буквално \"в пълна мъгла\".Съгласно приложимите подзаконови норми всички проекти се оценяват съобразно три признака - 1) художествения и естетическия им потенциал в контекста на европейското културно разнообразие; 2) техния потенциал за утвърждаване и развитие на уникалността и автентичността на българската култура и изкуство и 3) икономическата обоснованост на предлагания бюджет.\"Тези оценки очевидно оправдават субективният елемент в подобен род конкурси за избор на културни прояви, което е някак разбираемо и дори очаквано.Отхвърлянето на проекти по \"технически причини\" обаче и на база неверни твърдения създава сериозен дискомфорт при опитите за възприемане на мотивите на Фонда.Всъщност стъпките във въпросния конкурс за културни прояви по време на европредседателството са следните:При подаване на проектите подробно се преглеждат всички необходими документи за кандидатстване, в присъствие на представители и на двете страни (кандидат и проверяващ служител от Фонда);Проверяващият установява наличието на всички документи спрямо изискванията, като за целта се попълва контролен лист, който се подписва от двете страни;Кандидатстващите подписват и декларация, с която заявяват че ако не представят всички изискуеми документи проектите им няма да бъдат разгледани. Това на практика означава, че единствената възможност проект да не бъде разгледан е по контролния лист да липсват документи.След тази проверка проектите се разглеждат от 9-членна комисия от изтъкнати творци;Крайното решение за финансиране се взема от управителния съвет на Фонда.Как тогава се оказва възможно например мотив за отстраняване на проект да е единствено \"техническа причина\" - липса на даден документ?! А на подобно основание са отстранени близо 30 проекта.Фондът не позволява кандидатите да притежават копие от документите по процедурата (включително и контролния лист), т.е. те нямат възможност да докажат правотата си, когато пред тях е подписан двустранно документ, в който е обективирано, че липсващи документи няма.Още по-интересен е фактът, че кандидатстващият не само няма как да докаже твърденията си, но и приложимите нормативни актове не му дават право на възражение или обжалване. Решенията на Фонда не се преразглеждат и не се обсъждат повече по никакъв начин, след като резултатите се обявят публично.Всъщност, казусът, макар на пръв поглед дребнав, предизвиква сериозен размисъл и задава много въпроси: Защо изобщо се провеждат подобен род конкурси, когато обективното вземане на решение е невъзможно? Защо над 430 кандидата трябва да загубят ресурси и време за да кандидатстват в конкурс, в който мотивите за преценка се свеждат до две изречения, а част от тях са обидни по своята елементарност и неистинност? Защо кандидатите нямат никаква възможност да получат насрещна информация за проведената процедура, нито да я оспорят? И не на последно място - защо обществени поръчки за по няколкостотин хиляди лева често стават основна храна за медиите седмици наред, а харченето на близо милион и седемстотин хиляди лева пари на данъкоплатците за културни прояви минава напълно незабелязано.Да, тази статия не е за обществени поръчки, но пък може да е за корупция или просто за безхаберие. И въпреки това, пак ще отмине незабелязана, защото от Национален фонд \"Култура\" ще ви пожелаят бъдещи творчески успехи, а конкурсите им ще си останат необжалваеми.Между другото, в една песен на \"Металика\" се пее \"Моят съд заседава... Аз съм и съдията, и журито, и палачът\". Ама те си я пеят и без конкурс.Автор: Ирена Георгиева, адвокат, управляващ съдружник в PPG LawyersИзточник: OFFnews  ", "date": "2018.01.24", "title": "Как се харчат парите за културната програма за европредседателство"}
{"url": "http://www.cross.bg/radev-prezidentut-rymen-1566162.html", "text": "/КРОСС/ „Парламентарната република атрофира. Парламентът се превръща в нотариат, който официализира решенията на правителството. Доверието към парламента е критично ниско. Трябва да отстояваме демократичните си права. Ще настоявам за прозрачност на собственост, управленски решение и харчене на публични средства. Ще стимулирам обществения дебат за свободата на словото. Ще работя за реформа в правосъдната реформа и антикорупционното законодателство\". Това каза президентът Румен Радев по време на пресконференция за първата година, откакто той и Илияна Йотова встъпиха в длъжност като президент и вицепрезидент.„Въвеждането на електронното управление е без алтернатива и не може да бъде отлагано повече. Децентрализацията на общините е важна стъпка. Необходими се неотложни мерки в системата на образованието, свързани не само със заплати и ремонти на училища\", заяви президентът.Според него от особена важност е засилването на Трансатлантическото сътрудничество. „Предстоят важни посещения у нас и зад граница. В сферата на сигурността ще настоявам за интегриран подход при решаването на проблемите в сектора. Планирането на отбраната трябва да бъде всеобхватен и дългосрочен процес. Ще следя за своевременно разработване на Програмата за отбранителните способности 2030. Време е да се осъзнаем, че политиката за сигурност вече не е чисто военен въпрос, а нов импулс на интеграционните процеси в ЕС. Считам, че в идните месеци и години е нужно национално усилие за преодоляване на моралната криза на българското общество. Нейни рожби са и корупцията, и престъпността, и политическата апатия, и настъпленията срещу свободата на словото. Доказахме, че президент и вицепрезидент могат да работят ефективно в екип\", каза още Румен Радев.\"Българската външна политика трябва да се формира у нас и да се отстоява навън, а не обратното\", категоричен е президентът.\"Мандатът започна със сформиране на служебно правителство. Кабинетът на проф. Герджиков изпълни безупречно основната си мисия - проведе изрядни избори, подписан бе Националният рамков договор в Здравеопазването, правителството прояви характер, събра десетки милиони просрочени вземания и концесионни такси, пресечени бяха ощетяващи държавата управленски схеми, аргументирано бе спряна процедурата по концесионирането на Летище София. Служебното правителство отмени Наредба 208 за интеграция на чужденци без ясни критерии и механизми. Редовното правителство обаче побърза да я възстанови без оценка на риска за националната сигурност и без нейната задълбочена актуализация.\"„Обнародвах 86 закона, като на 5 от тях наложих вето. Упражних това правомощие в интерес на български граждани. 4 от ветата бяха преодолени, при две вета са постигнати резултати - при закона за концесиите и при закона за бюджета на НЗОК за 2018 г. отмяната на мораториума съхрани живота на множество тежко болни. Сезирах Конституционния съд относно СЕТА\". За наложеното от него ветото на 5 закона Радев каза: \"Упражних това си правомощие в интерес на българските граждани, воден от убеждението, че тези закони ощетяват или не гарантират правата на хората.\"„Вярвам, че 2018 г. е възможност да изведем българо-руските отношения от ледената епоха, в която ги заварих\", подчерта президентът.„Няма война между институциите, има определени ценностни разминавания. Това каза на пресконференция президентът Румен Радев по повод една година от встъпването си в длъжност, предаде репортер на Агенция „Фокус\".„Трябва да си отговорим на въпроса има ли корупция в България. Очевидно има. Трябва да си отговорим на въпроса как се противопоставяме на тази корупция. За мен вотът на недоверие е част от усилията, които полага обществото за справянето с корупцията. Оценявам всяко едно усилие в тази насока\", допълни държавният глава.„Категорично искам да кажа, че няма война между институциите. Има определени ценностни разминавания. С парламента работим в рамките на законите. С премиера на Борисов показахме, че можем да работим заедно и то ефективно. Не приемам българският премиер и германски канцлер да оповестяват покана към чужд държавен глава, а българския президент да го научава от медиите\", заяви Радев.По думите му Турция явно е имала намеса в изборния процес у нас, както и в работата на българското мюсюлманско изповедание. „Когато говорим за отношения с Турция трябва да сме много честни. България трябва да помага да се избегнат рисковете. Досега не съм чул мнението на г-н Борисов\", каза още Румен Радев.„С г-жа Нинова се виждам толкова често, колкото и с премиера, колкото и с председателя на Народното събрание. Президентът не дължи обяснения и извинения на властта\", добави президентът.   ", "date": "2018.01.24", "title": "Президентът: Парламентарната република атрофира"}
{"url": "http://www.cross.bg/snoybordisti-dvama-ekipi-1566163.html", "text": "/КРОСС/ Двама сноубордисти са били спасени от екипи на Планинската спасителна служба (ПСС) през изминалото денонощие, предава БНР.Единият се е бил изгубил на Витоша, а другият - край Боровец.Спасителите съветват неопитните скиори и сноубордисти да не излизат извън пистите и да не навлизат в лавиноопасни зони.  ", "date": "2018.01.24", "title": "Двама сноубордисти са спасени от екипи на ПСС"}
{"url": "http://www.cross.bg/detzata-spasete-afganistan-1566159.html", "text": "/КРОСС/ Най-малко 11 души са ранени при продължаващата атака срещу офис на международната агенция за помощ \"Спасете децата\" в Афганистан, съобщава БиБиСи.Нападението започва с експлозия извън сградата на организацията в Джалалабад, след което атакуващите влизат в сградата, съобщават властите.Местните медии съобщават, че деца от близкото училище са бягали, докато са се чували множество изстрели в района. Нападателите към момента са неизвестни, но Джалалабад често е атакуван от талибански бойци.\"Около 9:10 местно време, атентатор самоубиец нападна с кола бомба входа на комплекса \"Спасете децата\"\", коментира говорителят на местното правителство Атаулах Когиани. Афганистанската телевизия е показала облак от черен дим, издигащ се от комплекса и поне едно горящо превозно средство.\"Група въоръжени мъже влязоха в сградат. Досега 11 ранени са отведени в болници. Сблъсъците между нападателите и силите за сигурност все още продължават\", допълва Когиани пред АФП.\"Спасете децата\" извършва образователни, здравни и защитни дейности за децата в Афганистан.  ", "date": "2018.01.24", "title": "Атакуват офис на организацията \"Спасете децата\" в Афганистан"}
{"url": "http://www.cross.bg/ivan-natzionalnata-osven-1566161.html", "text": "/КРОСС/ Българче беше избрано за „бъдещата звезда\" на мач на среща от Националната хокейна лига на Америка и Канада. Около 20 хиляди зрители присъстваха в залата по време на официалната церемония по откриването на двубоя между „Чикаго Блек Хоукс\" и „Ню Йорк Айлендърс\".Там беше и 9-годишният Иван Хараланов, който направи традиционното посрещане на лета на хокеистите.Българчето живее от малко повече от година в Чикаго и освен със спортен талант, може да се похвали и с участие във филм, видео клип на Дичо и 100 кила и дори телевизионна реклама.Семейството на Иван идва в Чикаго преди година именно заради хокея. Малкия се запалва по играта още в България. Преди Националната хокейна лига на САЩ обаче Иван е започнал в \"Зимния дворец\" в София. Но освен с хокея Иван може да се похвали с още таланти. Свири на китара, а освен това вече се е снимал и във видеоклип със 100 кила и Дичо. ", "date": "2018.01.24", "title": "9-годишно българче - звезда на Националната хокейна лига на САЩ"}
{"url": "http://www.cross.bg/imoti-pazara-gurtziya-1566160.html", "text": "/КРОСС/ Чужди инвеститори се завръщат на пазара на имоти в Гърция, пише в днешното си издание в. \"Нафтемборики\". Тази тенденция се дължи на няколко фактора.Постепенното възстановяване на политическата и икономическата стабилност свързано с отстраняването на риска от излизането на Атина от Еврозоната.Гръцките луксозни имоти са на особено атрактивни цени спрямо други популярни дестинации, без недостатъци в качеството.Анализаторът на Algean Property Константинос Сидерис подчерта, че в много случаи гръцките имоти в тази категория са по-луксозни и на много по-привилегировани места, отколкото имоти с подобна цена в чужбина.Всички тези фактори са привлекли включително френската компания Barnes International Realty. ", "date": "2018.01.24", "title": "Раздвижване на пазара на имоти в Гърция"}
{"url": "http://www.cross.bg/proekta-mrezha-orel-1566164.html", "text": "/КРОСС/ Проектът \"Живот за царския орел\" (LIFE 12/NAT/BG/000572) се реализира в  осем специално защитени зони от екологичната мрежа „Натура 2000\" на територията на Югоизточна България.  Дългосрочната цел е да се увеличи популацията на царския орел в страната, като се намали конфликтът между птиците и въздушните електропроводи.През 2017 г. в общините Елхово и Тополовград „Електроразпределение Юг\"  (част от EVN България) продължи дейностите, свързани с изграждането на 43 км подземна кабелна мрежа. В резултат на това от разпределителната мрежа ще отпаднат около 50 км опасни за царския орел въздушни електропроводи, чийто демонтаж предстои през 2018 г.На територията на същите общини, като част от техническите дейности по проекта, въздушна мрежа от голи проводници се заменя с т.нар. ПАС система (система от изолирани проводници). През изминалата година са изградени 23 км от тази система. В началото на 2018 г. ще бъдат завършени последните 4 км, което представлява сериозно предизвикателство предвид разположението на мрежата по поречието на р. Тунджа.Друга техническа дейност, изпълнявана в рамките на проекта, е обезопасяването на електрически стълбове. До края на 2017 г. на териториите на общините Сливен и Ямбол са монтирани изолации на 742 стълба. Целта на тази мярка е да се премахне опасността от загиване на птиците при контакт с тоководещи елементи от електроразпределителната мрежа. Дейността продължава и през 2018 г. с обезопасяването на над 1000 стълба на териториите на общините Елхово и Тополовград.С цел осведоменост на местното население и посетителите, в близост до изградени по проекта съоръжения през 2017 г. бяха монтирани 12 информационни табели. Те представят основните цели на проекта, както и природозащитните и техническите дейности, свързани с опазването на царския орел. ", "date": "2018.01.24", "title": "През 2017 г. „Електроразпределение Юг\" изгради нови 23 км изолирани проводници в рамките на проекта „Живот за царския орел\" (Life for safe grid)"}
{"url": "http://www.cross.bg/zasilen-rezhim-yanyari-1566165.html", "text": "/КРОСС/ На основание данните за процента болни хора и разпространението на сезонната зараза, кметът Димитър Николов издаде заповед за обявяване на грипна епидемия на територията на общината. В тази връзка от днес наобед, 24 януари, до 29 януари /понеделник/ включително, се преустановяват учебните занятия във всички бургаски училища.В сила влизат и противоепидемични мерки за снижаване на заболеваемостта, като прекратяване на плановите операции в лечебните заведения, преустановяване на свижданията, консултациите на здрави бременни жени и деца, както и всички профилактични прегледи и имунизации.Детските градини ще продължат да работят с режим на \"засилен филтър\".Община Бургас призовава своите жители и гости да избягват посещаване на събития от масов характер.  ", "date": "2018.01.24", "title": "Бургаските ученици излизат в грипна ваканция"}
{"url": "http://www.cross.bg/bulgariya-obshtnosti-tazi-1566166.html", "text": "/КРОСС/ „За съжаление, срещнах една разделена България и един обезверен народ. Хората очакват от нас да бъдем и техни говорители. Хората очакват промяна. Фокусът в моята работа беше тази с нашите сънародници зад граница, с разбирането, че не са само формални задължения, а кауза. За тези хора България е истинската родина. Със силата на президентската институция искам да им кажа, че България стои зад тях. Казах им навсякъде, че те са огромен потенциал за страната. Амбицията ми надскача отделни политики, надскача един мандат\". Това каза на пресконференция по повод една година от встъпването си в длъжност вицепрезидентът Илияна Йотова.Тя уточни, че не могат да върнат всички наши сънародници у нас, но могат да работят спешно за съхранение на самосъзнанието. „Българските общности могат да бъдат чудесно лоби на България. Недоумявам защо тези общности бяха изключени от темата за българското председателство. С ясното съзнание сме, че тази политика не може да бъде самоцел. Срещнах се с българските общности в 10 страни с ясното съзнание, че решаваме конкретни проблеми. Очертавахме дългосрочни перспективи. Вчера един български министър каза фразата, че България в това председателство не трябва да има позиции, защото решенията се взимат от ЕС. Питам аз - а къде сме ние?\", посочи вицепрезидентът.", "date": "2018.01.24", "title": "Вицепрезидентът: Срещнах една разделена България и един обезверен народ"}
{"url": "http://www.cross.bg/vurne-obazhdane-izmamnitzite-1566151.html", "text": "/КРОСС/ Нов вид телефонна измама става все по-популярна, съобщи Нова телевизия. При нея измамниците кликват веднъж на телефона, колкото да се появи пропуснато повикване, след което затварят и очакват да им се върне обаждане, при което се начисляват високи такси. Измамените са десетки.Обажданията идват най-често от номера в чужбина - Хаити, Монако, Румъния, Гърция, Куба. Като се върне обаждане телефонът звъни и никой не вдига, на дори това начислява до 7-8 лева на минута, предупреждават от мобилните оператори. Те вече са блокирали повечето обаждания то остров Възнесение в Атлантическия океан, където най-вероятно била ситуирана базата на измамниците. Номерата се избират на случаен принцип.От Комисията за регулиране на съобщенията съветват преди да се върне обаждането - номерът да се провери в интернет или да се обърнем към мобилния оператор за проверка. ", "date": "2018.01.24", "title": "Нов вид телефонна измама, кликват и очакват обратно обаждане"}
{"url": "http://www.cross.bg/trump-opasyavat-protzenta-1566153.html", "text": "/КРОСС/ Над половината американци (52 процента) се опасяват, че президентът Доналд Тръмп може да прибегне до неправомерно използване на ядрено оръжие, сочат данни от общонационално допитване, проведено съвместно от вестник \"Вашингтон пост\" и телевизия Ей Би Си, цитирано от ТАСС.60 процента от запитаните отговорили, че не биха поверили на Тръмп ядреното копче, а 38 на сто изказали обратното мнение. Сред онези, които нямат доверие на Тръмп по този въпрос, почти 90 на сто се опасяват, че той може да даде заповед за ядрен удар по някоя страна.В допитването са участвали 1000 души, като грешката не превишава 3 процента. ", "date": "2018.01.24", "title": "Над 50% от американците се опасяват, че Тръмп може да използва ядрено оръжие"}
{"url": "http://www.cross.bg/prokyratyrata-mesetza-milcheva-1566150.html", "text": "/КРОСС/ Служителките в центъра за деца и младежи с увреждания в Габрово, които малтретираха възпитаниците си, ще бъдат уволнени. Това съобщи Нова телевизия. От общината, към която е детското заведение, са се самосезирали след пуснати в медиите клипове, които са изпратени и до прокуратурата и омбудсмана.Клиповете са правени от социален работник между 2016 и 2017 г. и показват как служителките в дома Донка Калчева и Татяна Донева заплашват и удрят децата с крясъци и обидни думи. Медицинската сестра от април е в болнични, а на детегледачката още утре ще й бъде връчено известие за освобождаване.В момента се извършва проверка от Агенция за закрила на детето, която ще излезе с резултати в петък, а от прокуратурата ще кажат резултатите от своята проверка до края на месеца.\"Многократно съм информирала за насилие, директорката не е искала да се чуват такива сигнали\", разказа Йорданка Милчева, заснела клиповете. Тя обясни, че ги е направила, за да послужат за доказателство пред компетентните органи. Милчева не работи в центъра от два месеца. Посочи обаче, че не всички служители се държали зле с децата.Ръководителят на център \"Хризантема\" Маринела Лазарова през декември изпратила сигнал до омбудсмана, а на 11 януари официално е сигнализирала прокуратурата. Когато видяла първия запис, тя го показала на директора на дирекция \"Образование и социални дейности\" Даниела Василева и нямало абсолютно никаква реакция.  ", "date": "2018.01.24", "title": "Уволняват служителките, малтретирали деца с увреждания в дома в Габрово"}
{"url": "http://www.cross.bg/kentuki-strelba-ychilishte-1566156.html", "text": "/КРОСС/ Тийнейджър откри стрелба в училище Кентъки, уби двама съученици и рани повече от 10 души, предаде АФП. Това е поредната масова стрелба в САЩ.15-годишният ученик, чието име не се споменава, е в ареста. Той е обвинен в нападение в училището в Бентън, малък град в Западен Кентъки.Двама ученици на същата възраст са починали от раните си - единият на място, другият - в болница. Ранените са на възраст между 14 и 18 години, съобщава полицията, цитирана от АФП. 14 от ранените са момчета, шест са момичета. Четирима са още в болница, трима от тях са в критично, но стабилно състояние, а четвъртият е в стабилно състояние, съобщи още полицията.Останалите ученици избягали от мястото, след като чули стрелбата, съобщават местни медии, а училището е било заключено. По-късно учениците са били откарани до съседно училище, откъдето родителите могат да ги приберат.Заподозреният за стрелбата е бил задържан по \"ненасилствен\" начин. Той ще бъде обвинен в две убийства и множество опити за убийство.Стрелбата е започнала сутринта, в 7:57, когато 15-годишният ученик, въоръжен с пистолет, влязъл в училището и започнал да стреля, съобщи Рик Сандърс от полицията в Кентъки. Малко по-късно бил подаден сигнал на тел. 911 и първите екипи пристигнали в 8:06.Последната подобна стрелба в училище в Кентъки е от септември 2014 година. ", "date": "2018.01.24", "title": "Масова стрелба в САЩ: 15-годишен уби двама ученици и рани над 10 в Кентъки"}
{"url": "http://www.cross.bg/ychitelyat-nikolov-shamar-1566152.html", "text": "/КРОСС/ Напрежение има в 65-о училище в Бусманци, където учител удари шамар на ученик, съобщи Нова телевизия.Във вторник след обяд учителят по физическо Николай Николов ударил петокласника Роберто през лицето и разкървавил устната му. Причината била, че Роберто ударил силно в слабините с баскетболна топка друго дете, което се оплакало на учителя.\"Беше нервен, имаше тупаница с юмрук в устата без нищо\", разказа момчето пред камерата. И обясни, че учителят и друг път се заяждал и биел учениците, удрял им шамари.Полицаи и следователи веднага пристигнали на място и Николов е задържан за 24 часа. Бащата на пострадалото дете се оплакал на директора, но не срещнал разбиране.Тази сутрин обаче в двора на училището се бяха събрали родители и ученици в подкрепа на учителя. Те разказаха, че Николов се държи добре с децата и никога досега не им е посягал, а винаги помага.\"Учител е от 2 г. при нас, всеотдаен и сърцат човек\", обясни и директорът на училището. Той ще предприеме мерки и наказание, след като учителят напише своето обяснение. ", "date": "2018.01.24", "title": "Напрежение в Бусманци, след като учител удари шамар на ученик"}
{"url": "http://www.cross.bg/gripna-obyavena-epidemiya-1566148.html", "text": "/КРОСС/ В област Стара Загора е обявена грипна епидемия. Всички училища и детски градини в района затварят до края на седмицата.Най-висока заболеваемост в региона е регистрирана сред децата от 0 до 4 години и от 4 до 14-годишна възраст. Затова до края на седмицата е обявена грипна ваканция за училищата в цялата област. Въвеждат се и всички ограничителни мерки в лечебните заведения, като преустановявания на свижданията, работа на детските и женски консултации, плановите операции, имунизациите и реимунизациите, както и профилактичната дейност. От Районната здравна инспекция препоръчват разкриване на грипни кабинети в извънболничната помощ.В област Видин и в община Бобов дол от днес също е обявена грипна епидемия, съобщиха от Министерството на здравеопазването. В община Пазарджик се възобновяват учебните занятия, но другите противоепидемични мерки остават в сила.От днес спират учебните занятия восновното училище \"Христаки Павлович\" и средното училище \"Свети Климент Охридски\" в Дупница. Останалите учебни заведения в района на този етап продължават нормален учебен процес.  ", "date": "2018.01.24", "title": "В Стара Загора, Видин и Бобов дол е обявена грипна епидемия"}
{"url": "http://www.cross.bg/iioncheva-nedoverie-beshe-1566155.html", "text": "/КРОСС/ „Нямам никакви връзки с КТБ. Господин Добрев се опитва да ме атакува по всякакъв начин. Първо каза, че ще ме даде на съд. Сега излиза с информация от Търговския регистър за моята дейност като журналист. Това не е вярно. Имала съм сметка в КТБ, но не съм участвала в никакви схеми. Имала съм фирма и съм имала съдружник. Ако има нещо нередно в моята дейност, което е незаконно, даже неморално, да дадат сигнал към прокуратурата или в комисията по конфликт но интереси. Не съм ползвала държавни средства, не съм ползвала европейски средства.\" Това заяви по БНТ депутатът от БСП Елена Йончева по повод обвиненията и данните, изнесени от Делян Добрев по време на вчерашния вот на недоверие.Тя коментира актуални политически въпроси като ратификацията на Истанбулската конвенция и вота на недоверие за корупция.„Първият проблем на Истанбулската конвенция е, че обществото не беше запознато с нея. В конвенцията има една „дума-хемелеон\", да цитирам д-р Николай Михайлов,  джендър. Има много неясноти, а нямаше обществен дебат и достатъчно информация. В Румъния конвенцията беше приета, после хората излязоха на улицата и ще правят референдум\", поясни Йончева.За целта и смисъла на вота на недоверие Йончева заяви: „Обществото трябва да започне да говори за корупцията. Корупцията отдавна се е превърнала в житейска норма. Купуват се дипломи, шофьорски книжки. Корупцията тръгва отгоре, феодализират се цели общини. Губи се чувството за справедливост.\"Тя многократно цитира твърдение на депутата Лъчезар Иванов (ГЕРБ) по време на вчерашния дебат: „Силата на партията ГЕРБ е Бойко Борисов, който смело разбива всички корупционни схеми.\" Йончева се обърна и към водещия Иво Никодимов с въпросите: „Вие вярвате ли в това? Вие познавате ли човек, който вярва в това?\"Тя подчерта проблема с оградата на границата. „При оградата даже беше направен опит за цензуриране.\" ", "date": "2018.01.24", "title": "Елена Йончева: Имала съм сметка в КТБ, но не съм участвала в никакви схеми"}
{"url": "http://www.cross.bg/sandburg-materiali-sheril-1566154.html", "text": "/КРОСС/ \"Фейсбук\" възнамерява да удвои персонала си, който следи за публикуването на незаконни материали и тяхното премахване. Това съобщи в Брюксел главният изпълнителен директор на социалната медия Шерил Сандбърг, цитирана от БНР.Тя посочи, че в медията вече работят 10 хиляди души по въпросите на безопасността и сигурността и обеща до края на годината броят им да стане 20 хиляди, за да се подобри наблюдението и премахването на незаконни материали.Въпросът е сложен \"поради липсата на универсална дефиниция за език на омразата\", отбеляза още Шерил Сандбърг. ", "date": "2018.01.24", "title": "Facebook удвоява броя на служителите по сигурността"}
{"url": "http://www.cross.bg/suvremenno-bulgarsko-izkystvo-1566149.html", "text": "/КРОСС/ Заместник-министърът на културата Амелия Гешева откри изложба на съвременно българско изкуство в Европейския парламент, предава БНР.Представени са творби на Андрей Даниел, Любен Генов, Станислав Памукчиев и други.Тя ще може да бъде разгледана в централната част на Европарламента до края на Българското председателство.  ", "date": "2018.01.24", "title": "В ЕП откриха изложба на съвременно българско изкуство"}
{"url": "http://www.cross.bg/erdogan-afrin-tyrtziya-1566147.html", "text": "/КРОСС/ Президентът на Съединените щати Доналд Тръмп ще призове турския президент Реджеп Тайип Ердоган за \"деескалация на ситуацията\" в сирийския район Африн, заяви Белият дом, цитиран от ТАСС.Говорителката на Белия дом Сара Сандърс коментира предстоящия телефонен разговор между двамата лидери, като подчерта, че не иска да избързва с темите.Турската офанзива в Северна Сирия стана повод за вече проведени телефонни разговори на президента на Турция Реджеп Ердоган с лидерите на Франция и Русия.ООН съобщи, че броят на бежанците в Африн е достигнал 5 хиляди души и че хуманитарните доставки за Сирия от Турция са прекъснати заради бойните действия. ", "date": "2018.01.24", "title": "Тръмп ще призове Ердоган за \"деескалация на ситуацията\" в Африн"}
{"url": "http://www.cross.bg/srok-dvizhenieto-ogranicheno-1566137.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 11° до + 6°.Времето над страната е предимно облачно. Слаб до умерен вятър духа в областите Варна, Велико Търново, Монтана, Пазарджик, Разград, Силистра и Смолян.Дъжд вали на места в област Пазарджик и в област Ямбол.Сняг вали в област Враца, в гр. Троян, гр. Ловеч /обл. Ловеч/, гр. Пещера /обл. Пазарджик/, на места в областите Плевен, Пловдив и Смолян, като слаб снеговалеж има и в проходите „Шипка\" и на „Републиката\" /обл. Стара Загора/, както и в гр. Пирдоп и на АМ „Хемус\" в района на тунел „Витиня\" /обл. София/.Пътните настилки са предимно мокри и частично заледени, но обработени - проходими при зимни условия.Намалена видимост поради мъгла:- до 50 м в района на АМ „Хемус\" при тунел „Витиня\";- до 200 м в района на гр. Криводол /обл. Враца/;ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": Област София: Движението по АМ \"Хемус\" в тунел \"Витиня\" в посока Варна се осъществява в една лента поради ревизия на ревизионните шахти в активната и изпреварващата ленти. Движението се извършва в аварийната лента. Срок до 24.01.2018 г.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - затворен за всички МПС.- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Предел\" - отворен за всички МПС;- „Превала\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Котленски\" - забранен за МПС над 12 т;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт. Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 31.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-843: Движението по път III-843 Велинград - Сърница е ограничено за МПС над 12 т. поради снегопочистване.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-843: Временно е ограничено движението по път ІІІ-843 Доспат - Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път III-3009: Движението по път III-3009 Правец - Етрополе се ограничава за МПС над 12 т поради обилен снеговалеж.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.24", "title": "Актуална обстановка по пътищата тази сутрин"}
{"url": "http://www.cross.bg/radev-godina-purvata-1566139.html", "text": "/КРОСС/ Държавният глава Румен Радев и вицепрезидентът Илияна Йотова ще се отчетат за първата година от мандата си. Двамата ще дадат обща пресконференция.След като пое поста, новият президент трябваше да сформира служебен кабинет и да води консултации за редовно правителство. Няколко пъти Румен Радев наложи вето върху законопроекти на управляващите. До напрежение между президента и изпълнителната власт се стигна заради реформите в сектор „Сигурност\", както и за начина, по който се води борбата с корупцията.В международен план Радев направи 22 визити в чужди държави и се обяви за приемането ни в Шенген, както и в Еврозоната. Той се обяви и за отпадането на икономическите санкции срещу Русия.  ", "date": "2018.01.24", "title": "Президентът отчита първата година от мандата си"}
{"url": "http://www.cross.bg/siriya-pytin-tyrtziya-1566143.html", "text": "/КРОСС/ Президентите на Русия и Турция обсъдиха по телефона ситуацията в Сирия и операцията на турската армия в района Африн, предаде ТАСС, като се позова на Кремъл.И Путин и Ердоган са били съгласни с това, че продължаването на активната съвместна работа за решаването на кризата трябва да се основава на принципите за запазване на териториалната цялост и зачитане на суверенитета на Сирия.Двамата са обсъдили и подготовката за Конгреса на сирийския национален диалог в Сочи на 29-30 януари. Президентите на Русия и Турция се надяват, че конгресът ще има представителен характер и че ще послужи за намиране на дългосрочно политическо уреждане в Сирия съгласно предвиденото в резолюция 22/54 на Съвета за сигурност на ООН, а също с договореностите, постигнати в рамките на процеса от Астана. ", "date": "2018.01.24", "title": "Путин и Ердоган обсъдиха ситуацията в Сирия по телефона"}
{"url": "http://www.cross.bg/ekozashtitnitzi-otnovo-vnasyat-iskaniyata-si-do-pravitelstvoto-1566140.html", "text": "/КРОСС/ В 9 часа за пореден път природозащитници ще внесат по символиен начин трите си искания до правителството във връзка със статута на Национален парк „Пирин\".Те настояват, да не се допуска застрояване на Пирин и искат оставката на екоминистъра Нено Димов, както и разкриване на реалния собственик на ски зона Банско.Екозащитниците са изпратили сигнали също до ОЛАФ, ЮНЕСКО и Главна дирекция „Околна среда\" на Европейската комисия.За 25 януари е планиран следващият протест на екозащитниците. Той ще се проведе по едно и също време. ", "date": "2018.01.24", "title": "Екозащитници отново внасят исканията си до правителството"}
{"url": "http://www.cross.bg/informatziya-varna-bezdomnik-1566138.html", "text": "/КРОСС/ Постоянен арест за 14-годишното дете, което бе обвинено за убийството на бездомник, ще поискат от Окръжната прокуратура във Варна. Мярката на непълнолетния бияч ще се гледа преди обед.Соченото като съучастник 13-годишно момче е настанено в дом за малолетни извършители на престъпления. То не е посещавало училище.На 20 януари вечерта двете деца пребили до смърт 53-годишния Красимир Куртев, докато техни връстници наблюдавали и дори снимали случващото се.По информация на прокуратурата двете момчета са планирали посегателството. По информация на NOVA, те са съседи в една от ромските махали на Варна. ", "date": "2018.01.24", "title": "Прокуратурата иска постоянен арест за 14-годишния, убил бездомник"}
{"url": "http://www.cross.bg/avgi-godini-litzeto-1566141.html", "text": "/КРОСС/ Учени в Гърция са реконстриурали лицето на гръцко момиче, живяло преди 9000 години, за да покажат как са изглеждали хората през мезолита, около 7000 г. пр. н.е.Момичето е наречено Авги - гръцката дума за \"зора\", защото се предполага, че е живяла по времето, което се смята за зората на цивилизацията. Зъби и кости на девойката са намерени през 1993 г. в пещерата Теопетра в Тесалия. Смята се, че Авги е била на възраст между 15 и 18 години.Професор Манолис Папагрикоракис, който е ортодонт, е направил силиконова реконструкция на лицето на Авги от глинена отливка на главата й. Момичето има изпъкнала челюст, вероятно заради широкоразпространената практика да се дъвче животинска кожа, за да стане по-мека, и гневно изражение.Запитан защо Авги изглежда ядосана, професор Папагрикоракис се пошегува: \"Било е невъзможно да не бъде ядосана в онази епоха\".Авги е била анемична и вероятно е страдала от скорбут, смятат изследователите. Има доказателства за проблеми в бедрата и други заболявания, които вероятно са затруднявали движенията й и са допринесли за смъртта й.Пещерата Теопетра е била обитаема още преди 100 000 години, отбелязва гръцкото министерство на културата. Там са намерени сечива от епохите на палеолита, мезолита и неолита, както и съдове от неолита.Лицето на девойката Авги е изложено в музея на Акропола в Атина. ", "date": "2018.01.24", "title": "Реконструираха лицето на гръцко момиче, живяло преди 9000 години"}
{"url": "http://www.cross.bg/eksploziya-bengazi-atentat-1566142.html", "text": "/КРОСС/ Най-малко 33 души загинаха, а десетки бяха ранени при двоен атентат с коли бомби в либийския град Бенгази, предаде Ройтерс.Първата експлозия избухнала пред джамия, докато богомолците си тръгвали след вечерните молитви.Около 10-15 минути по-късно, когато на мястото били пристигнали служители на силите за сигурност и медици, била взривена втора, по-мощна бомба, поставена в кола, паркирана на отсрещната страна на улицата. Втората експлозия причинила повече жертви.Засега не е ясно кой е отговорен за взривовете. ", "date": "2018.01.24", "title": "Двоен убийствен атентат в Бенгази"}
{"url": "http://www.cross.bg/stoiinev-nedoverie-koryptziya-1566146.html", "text": "/КРОСС/ \"Не смятам, че искания вот на недоверие е надут балон и е ялов както ни обвиняват колегите от ГЕРБ. За това говорят и социологическите изследвания, които ясно и категорично заявяват, че ние сме бедна и за съжаление корумпирана държава\". Това каза по БТВ Драгомир Стойнев от БСП, зам.-председател на ПГ „БСП за България\".\"Считам, че този вот вече е успешен, защото 29 години приблизително нито една политическа сила не е предявявала упреци към управляващите на тема корупция, не е имало вот на тема корупция. Може би сега БСП скъса тази омерта между политическите сили и за първи път в Народното събрание има вот на недоверие на тема корупция\", каза още Стойнев.Според него оттук нататък в парламента ще се говори по темата за корупцията и неслучайно и ГЕРБ са признали, че проблем има. \"Това е един огромен напредък и това показва, че за в бъдеще ние можем да решаваме този проблем, защото няма да има само натиск отвън, а и вътре в държавата ще се говори и ще се търси начин да се справим с проблема с корупцията\", коментира още зам.-председателят на парламентарната група на левицата.Драгомир Стойнев заяви, че неявяването вчера на премиера Борисов в Народното събрание и отказа му по този начин да дебатира по темата на вота на недоверие, показва за пореден път тенденцията, че ГЕРБ се опитват да обезличат институциите и че те са си самодостатъчни.Зам.-председателят на ПГ на БСП за България отбеляза, че според него Лъчезар Иванов и Валери Симеонов са били „активирани\" вчера по време на дебатите, за да принизят обсъжданията, да не се стигне до същината на проблемите и да не се даде възможност на хората, които искат да говорят конкретно по проблемите с корупцията. ", "date": "2018.01.24", "title": "Драгомир Стойнев: Този вот на недоверие вече е успешен"}
{"url": "http://www.cross.bg/grizhi-paliativni-dogovor-1566144.html", "text": "/КРОСС/ \"Борисов слуша Тръмп в Давос\", информира на първа страница \"24 часа\". По време на провеждащия се Световен форум на лидерите, премиерът ще участва и в дискусия за Западните Балкани. Изданието подчертава, че това е първото участие на български премиер във форума от 13 години насам.\"Пишат некролога на хартиената администрация\" е темата на днешния брой на \"Труд\".  Чиновниците ще обменят документи само по електронен път от 1 ноември, обещава вицепремиерът Томислав Дончев.Държавното дружество \"Булгаргаз\" се оказа замесено в спор между търговец на газ и британско добивно предприятие, което експлоатира находището край Варна в Черно море. За това информира \"Стандарт\" с уточнението, че кредитори са запорирали вземания на доставчика от държавното дружество.\"В градовете с най-много онкоболници никой не се занимава с умиращите\", пише \"Сега\". Едва 12 на сто от раково болните у нас получават палиативни грижи заради нископлатената клинична пътека. По закон обаче трябва да се предостави комплексна грижа на пациента с диагноза рак. Вестник \"Сега\" припомня, че онкоклиниките са длъжни да представят и диспансерно наблюдение, и палиативни грижи, а ако нямат собствени структури за това, да сключат договор с друго лечебно заведение. Това изискване е задължително, за да се сключи договор със Здравната каса. Изданието констатира още, че, според статистиката, болниците дори не проявяват интерес към проследяване заболяването на пациента. ", "date": "2018.01.24", "title": "В пресата днес"}
{"url": "http://www.cross.bg/sofiiiska-voda-dogovor-1566145.html", "text": "/КРОСС/ \"Софийска вода\" ще трябва да подпише анекс към концесионния си договор, тъй като вече има яснота по предоговарянето на някои клаузи от основния контракт. За новостите съобщи общинският съветник и съпредседател на \"Политическа група 5\" инж. Симеон Славчев, който е и зам.-председател на постоянната комисия по инженерна инфраструктура и енергийно планиране.\"Има сформирана работна група от общински съветници за предоговарянето на концесионния договор, който не може да бъде развален. По него работихме година и половина. Направихме десетки срещи с ръководството на \"Софийска вода\". Промените, които сме постигнали са много добри, балансирани са и са в интерес на столичани\", каза инж. Славчев, който е и член на работната група.Той обясни, че подписаният през 1999 г. концесионен договор е одобрен от друг състав на СОС и е подписан от друго ръководство на Столична община. \"Това, което постигнахме е по-изгодни клаузи в договора и сме защитили интереса на гражданите. \"Софийска вода\" има кредити, които трябва да върне и да не остават в тежест на Столична община. Този анекс бе единственият вариант да се поправят някои несправедливости при подписването на концесията през 1999 г.\", коментира Симеон Славчев.Докладът за предоговарянето вече е готов и на 25 януари т.г. трябва да бъде одобрен от СОС.Предложените от работната група промени са две категории. Първата е технически изменения, отразяващи предвиденото рефинансиране на дружеството. Втората пък са изменения по същество, отразяващи промените, които са дискутирани от двете страни.Според новите промени, които ще залегнат в анекса, концесионерът се задължава да изплати всички свои заеми до края на регулаторния период - 2017-2021 г. Нарушението на това задължение дава право за прекратяване на договора. Другото изискване е да се направят инвестиции в минимален размер от 200 млн. лв. за регулаторния период. Освен това \"Софийска вода\" се ангажира да инвестира 1,5 млн. лв. годишно за финансиране на конкретни ВиК проекти от обществен интерес, определени от Столична община.\"СОС ще посочи списък в кои обекти да бъде инвестирано. Ресорната и водещата комисия по инженерна инфраструктура и енергийно планиране реши, че това ще бъдат предимно ВиК обекти в парковите пространства и в квартали, където няма изградена ВиК инфраструктура. До момента те остават извън инвестиционната програма. Със \"Софийска вода\" вече сме коментирали, че тези обекти не се стопанисват и ВиК инфраструктурата там не се подържа. Затова по-голямата част от този 1,5 млн. лв. ще бъдат инвестирани именно там\", коментира инж. Славчев.Най-трудно за предоговаряне се оказал процентът на нормата на възвръщаемост. В момента тя е 17%, а не както е определил регулатора КЕВР(около 10%). Аргументът на концесионера е бил, че това е заложено в основния договор. В анекса обаче настоящата норма на възвръщаемост ще е валидна само за настоящия бизнес план за периода 2017 - 2021 г. А след това, от 2022 г. ще е валидна нормата определена от КЕВР.Нека да припомним, че вдигането на цената на водата, вече два пъти, бе определено от СОС икономически необосновано.След изтичането на концесионния договор Столична община получава всички бази данни, включително клиентската и регистри, предвижда новият анекс. Двете страни Столична община и \"Софийска вода\" се съгласяват за новия анекс към договора за концесия, в който се уговарят процедурите и сроковете за обратно предаване на активите в края на концесията.Всички тези промени вече са договорени от работната група и след одобрение от СОС ще се подпише анекса.  ", "date": "2018.01.24", "title": "Предоговарянето със \"Софийска вода\" е в интерес на столичани"}
{"url": "http://www.cross.bg/chasa-sofiya-deloto-1566135.html", "text": "/КРОСС/ ***София. От 09.00 часа ще се проведе заседание на Народното събрание.***София. От 10.00 часа в Гербовата зала на „Дондуков\" 2 президентът Румен Радев и вицепрезидентът Илияна Йотова ще дадат пресконференция по повод годишнината от встъпването си в длъжност.***София. От 9.00 часа пред Министерски съвет коалицията „За да остане природа в България\" ще внесе по символичен начин още веднъж трите си искания до правителството, които включват отмяна на решението за отварянето на Пирин за застрояване, оставка на екоминистъра Нено Димов и разкриване на реалния собственик на ски зона Банско.***София. От 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.***София. От 09.30 часа 21 състав на СГС ще гледа делото срещу Герман К. (чл.116 НК).***София. От 09.30 часа 15 състав на СГС ще гледа делото срещу Роман Л. (обвинен, че е организирал нападението над Алексей П., чл.116 НК)***София. От 10.00 часа в Регионалния пресклуб на БТА, Икономическия и социален съвет (ИСС) ще даде пресконференция относно присъединяването на България към ERM II и Еврозоната\".***София. От 10.00 часа в Университетската специализирана болница по онкология (УСБАЛО) ще бъде открит „Център за пациента\". На официалната церемония по откриването ще присъстват д-р Даниела Дариткова, председател на Парламентарната комисия по здравеопазване и Мая Манолова, Омбудсман на България.***София. От 10.00 часа VIII състав на Специализирания наказателен съд ще гледа делото срещу Красимир М., Иво Д., Николай А. за организиране и ръководене на организирана престъпна група.***София. От 10.00 часа VIII състав на Специализирания наказателен съд ще гледа делото срещу Цветан В., Александър П., Илиян З. и др. за организиране и ръководене на организирана престъпна група.***София. От 10.00 часа XII състав на Специализирания наказателен съд ще гледа делото срещу Камен Б., Ивайло Б., Димитър З. и др. за образуване и ръководене на организирана престъпна група.***София. От 10.00 часа, в Microsoft Innovation Center (София Тех Парк) ще се проведе Международна конференция за възможностите за финансиране на фирми от IT сектора.***София. От 11.00 часа X състав на Специализирания наказателен съд ще гледа делото срещу Кольо К., Мариета В., Галина В, и др. за образуване и ръководене на организирана престъпна група.***София. От 11.00 часа XIV състав на Специализирания наказателен съд ще гледа делото срещу Бисер Г., Владимир В. и Михаил А. за организиране и ръководене на организирана престъпна група.***София. От 11.30 часа във фоайето на Народното събрание ще бъде даден официален старт на Европейската седмица за предпазване от рак на маточната шийка.***София. От 12.00 часа на терасата на метростанция „Сердика 2\" Столична община и „Метрополитен\" организират безплатни музикални и артистични изпълнения по повод отбелязването на 20 години от пускането в експлоатация на първия участък от метрото в София.***София. От 13.30 часа XI състав на Специализирания наказателен съд ще гледа делото срещу Диана В., Александър М. и Сашо К. за образуване и ръководене на организирана престъпна група.***София. От 14.00 часа III състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за образуване и ръководене на организирана престъпна група.***София. Между 14.00 и 18.00 часа в Съюза на архитектите в България ще се състои конференция на тема „Да преобразим нашия свят: Програма 2030 за България\". По време на конференцията участие ще вземат генералният директор по глобалните въпроси в МВнР посланик Пламен Бончев, председателят на Атлантическия клуб в България Соломон Паси, председателят на Националния съвет на Българската мрежа за Глобалния договор на ООН Огнян Траянов и др.***София. От 18.00 часа в книжарница „Сиела\", мол „Galleria\" ще бъде представена книгата „Да обичаш дивото. Монголия\".***София. От 19.00 часа на сцената на Софийската опера ще бъде представена прочутата опера на Чайковски \"Евгений Онегин\".***Бургас. От 19.00 часа в залата на Дома на нефтохимика ще бъде представена постановката „Чамкория\" на Явор Гърдев по романа на Милен Русков.***Варна. От 14.00 до 16.00 часа в офиса на ПП ГЕРБ (ул. „Георги Бенковски\" №1), общинският съветник Димитър Колев ще има приемен ден за граждани.*** Велико Търново. От 11.00 часа в пресклуба на БТА ще се състои пресконференция на община Горна Оряховица във връзка с проекта „Подобряване на образователната среда в гр. Горна Оряховица\". Ще бъдат представени постигнатите цели и резултати от реализирането на проекта.*** Велико Търново. От 12.00 часа в пресклуба на БТА ще се състои пресконференция на групата общински съветници от БСП. Ще бъдат коментирани актуални въпроси, свързани с предстоящата сесия на Общинския съвет във Велико Търново.***Видин. От 11.00 часа на 6 ет. в сградата на Община Видин ще се състои пресконференция.***Враца. В 10.00 часа Конферентната зала на Община Враца ще се отворят ценовите предложения на участниците в обществена поръчка с предмет: „Реконструкция, ремонт и внедряване на мерки за енергийна ефективност на образователни институции, във връзка с реализацията на проект по Оперативна програма „Региони в растеж\" 2014-2020 година по шест обособени позиции\".***Враца. От 10.30 часа в храм „Свето Възнесение\" ще бъде отслужена панахида по повод 74 г. от бомбардировките над Враца.***Враца. От 13.00 часа Съветът на директорите на „МБАЛ Христо Ботев\" АД - Враца свиква извънредно Общо събрание на акционерите в болницата, което ще се състои в административната сграда на лечебното заведение (бул. „Втори Юни\" № 66).***Добрич. От 14.10 и от 15.00 часа в ОУ „Стефан Караджа\" ще се състоят образователни концерти на Български камерен оркестър - Добрич.***Казанлък. От 17.30 часа в Музея на фотографията и съвременните визуални изкуства фотографът инж. Константин Кафтанджиев ще отпразнува 90-тия си рожден ден с изложба.***Пловдив. Общинските съветници от ГЕРБ в град Пловдив ще проведат приемни с граждани: Радослава Ташкова, председател на Групата на ГЕРБ и заместник-председател на Общински съвет - Пловдив, Георги Василев и д-р Аргир Аргиров ще се срещат с граждани от 16.00 до 18.00 часа в офиса на ГЕРБ в район „Южен\" на ул. \"Академик Петър Динеков\" №1А; Ани Лафчиева ще приема граждани от 17.00 до 19.00 часа в офиса на ГЕРБ в район „Източен\" на ул. „Коста Паница\" №5. В същият офис от 17.30 до 19.00 часа с граждани ще се среща Емил Русинов.***Пловдив.От 09.30 часа в зала 2 на Пловдивския окръжен съд ще се гледа делото срещу подсъдимия Иван Г., който е обвинен а това, че на 3.06.2016 г. на пътя Карлово - Пловдив при управление на автомобил е нарушил правилата на движение.***Пловдив.От 12.00 часа в зала 2 на Пловдивския окръжен съд ще се гледа делото срещу Йордан И, на който е повдигнато обвинение, че на 14.09.2014 г. е умъртвил другиго - В.В. , от гр. Стамболийски, като убийството е извършено по хулигански подбуди.***Пловдив.От 18.00 часа в Конферентната зала на НБ „Иван Вазов\" - Пловдив ще бъде представена книгата „Нокаут за МС (множествена склероза)\" на Таня Берийска.***Русе. В 10.00 часа в зала 1311 на Русенския университет „Ангел Кънчев\" ще бъде подписан Меморандум за сътрудничество между Университета и „Национална компания индустриални зони\" ЕАД във връзка с развитието на проекта на компанията Fast tracking success.***Смолян. От 14.00 часа в зала 247 в сградата на Община Смолян ще се проведе пресконференция във връзка с проект за подобряване на градската среда.***Стара Загора. От 18.00 часа в залата на първия етаж в РБ „Захарий Княжески\" ще се състои благотворителен концерт на Полина Влахова и приятели в полза на Детски отдел на Регионална библиотека „Захарий Княжески\".***Стара Загора. От 19.00 часа в Драматичния театър ще се играе премиерният спектакъл „Голям колкото малка ябълка\" от Петър Анастасов.  ", "date": "2018.01.24", "title": "Предстоящи събития на 24 януари 2018"}
{"url": "http://www.cross.bg/tema-zhivo-sofiya-1566136.html", "text": "/КРОСС/ БНТ, „Денят започва\"Тема: Защо се налага самотата да има министерство?Тема: Свободни да прекратим договора си с мобилните оператори - как?Тема: Кой плаща сметката при спасителна операция в случай на безотговорност?Тема: Думата на опозицията. Дебати и атаки - Елена Йончева от БСПТема: Говори председателят: в студиото председателят на Народното събрание Цвета КараянчеваТема: В кадър: Най-големият музеен обир в България - разследване на Мария ЧерневаТема: Мери Бойс Бенд на 23БТВ, \"Тази сутрин\" Тема: Ще успее ли вота на БСП срещу управлението и може ли ГЕРБ да се справи с корупцията? В студиото депутатите Драгомир Стойнев от БСП и Делян Добрев от ГЕРБТема: На живо от Бургас - родители търсят помощ за лечение в чужбина на своето болно дете. Защо Фондът отказва?Тема: След скандала с битото дете от дома в Габрово - какъв е отговора на институциите? И още - гневът на една майка - актрисата Елена ПетроваТема: Ще има ли доброволна казарма и откъде държавата ще намери пари за това? Коментар на ген. Михо МиховТема: Как невъзпитаните карикатуристи видяха българското европредседателство?Тема: Докога хората от Стара Кресна ще живеят в страх от побоищата и набезите на крадци?Нова телевизия, „Здравей, България\"Тема: С молитва срещу конвенцията. Църквата с нова атака в публичния спор за половетеТема: Извънредни проверки за насилието в дома за деца с увреждания в Габрово. Прикривана ли е агресията на деца? На живо - всички страни по случаяТема: Без кола и без възможност да паркираш в центъра на София при мръсен въздух. Ще блокират ли новите мерки на общината трафика в София?Тема: Първи опит за сваляне на кабинета Борисов 3. На живо от парламента - кой как ще гласува?Тема: Едно 9-годишно българче беше избрано за „бъдеща звезда\" на мач от НХЛ. История за пътя към успеха ", "date": "2018.01.24", "title": "По телевизиите в сряда"}
{"url": "http://www.cross.bg/na-yanyari-sa-rodeni-1566128.html", "text": "/КРОСС/ Проф. Георги Чапкънов, скулпторИрена Соколова, областен управител на ПерникКрасимир Стоянов, летец-космонавтД-р Людмил Веселинов, кмет на ПоповоПаруш Парушев, писателСтелиана Кожухарова, прокурорЦеци Красимирова, топмодел  ", "date": "2018.01.24", "title": "На 24 януари са родени"}
{"url": "http://www.cross.bg/kseniya-evseviya-pavel-1566126.html", "text": "/КРОСС/ Преподобна Ксения Римлянка се родила в Рим като дъщеря на знаменит сенатор и носила името Евсевия, което отговаряло на нейното религиозно настроение, защото Евсевия значи благочестива. Когато станала девойка, родителите й я сгодили за един велможа и сенатор. Иначе обаче мислила благочестивата Евсевия. Тя отдавна била решила да посвети целия си ангелоподобен живот на Иисус Христос.Времето на сватбата наближавало. Никой и не подозирал бурята в чистата душа на Евсевия, чиито мисли били устремени само към изпълнението на нейния свещен обет за целомъдрие. Усърдно се молила и най сетне взела едно смело решение: да напусне тайно родителския дом и да изчезне завинаги от суетния свят на римската аристокрация. Тежко било за нейното нежно сърце да причини такава скръб на благородния баща, на милата майка. Но по-скъпи от всичко за нея били словата на Спасителя: \"Който остави... баща или майка... заради Моето Име, ще получи стократно и ще наследи живот вечен\" (Мат. 19:29). Възторжено съчувствие и всеотдайна преданост тя срещнала от двете си служителки, с които прекарала цялото си детство. По поръка на своята господарка двете девойки раздали на бедните всичко, което скрито могла да отдели Евсевия от личното си притежание. Преоблечени в мъжки дрехи, снабдени с малко злато за най-дребните си разноски, те се промъкнали в потайна нощна доба през случайно отключените порти на бащиния дом и успели да се качат на един кораб за далечна Александрия. Оттам доплували до остров Коа, който се намирал на 54 километра южно от Халикарнас, в малоазийска Кария.На малкото островче Евсевия наела една бедна къщица и помолила своите спътнички за две неща: да я считат за равна на себе си и да я наричат само Ксения, което значи странница. Скрита зад това име, тя искала да заличи всички следи от своя произход и фамилия, за да не я открият родителите й. Верните и единомислени девойки изпълнявали безпрекословно желанията на своята предишна господарка и ревностно подражавали на нейния суров отшелнически живот.Само едно липсвало на тези предани Христови невести: те имали нужда от духовно ръководство и от защита на тяхната душевна чистота. Скоро Бог им изпратил подходящ отец.Веднъж Евсевия срещнала на острова един старец с почтен вид, който бил облечен в монашески дрехи. Тя го помолила да приеме за свои духовни дъщери нея и другарките й.- Аз мисля, че ти си епископ Божий.- Кои сте вие?- Ние сме от далечна страна и търсим само едно - спасение на душите си.- Самият аз съм странник тук, идвам от светата земя. Аз не съм епископ, а игумен на манастира \"Св. ап. Андрей\" в Карийския гр. Милас.Старецът Павел се съгласил да поеме ръководството на римските подвижнички, ако дойдат в неговия град, гдето те купили дом и устроили малка църквица наблизо до катедралата, като избрали за неин покровител св. архидякон Стефан. Игуменът усърдно се грижил за малката девическа община и постригал в монашество Ксения и нейните другарки, към които се присъединили и други ревнителки на монашеското целомъдрие.Наскоро Павел заместил починалия миласки епископ Кирил. Новият епископ посетил малката обител и посветил Ксения за дякониса, въпреки нейното нежелание.Възвишен бил животът на дякониса Ксения. Тя приемала храна през ден, през два, а понякога и през неделя. Помнейки псаломските слова: \"Ям пепел като хляб, питието си със сълзи размесвам\" (Пс. 101:10), преподобната посипвала хляба, с който единствено се хранела, с пепел от кадилницата и го овлажнявала със сълзите си. Освен общата храмова молитва, тя скришом се молела в килийката си с вдигнати към небето ръце. Облеклото й било най-бедно. Колкото била строга към себе си, толкова тя била грижлива, снизходителна, милосърдна и нежна към своите сестри.Когато епископ Павел бил в с. Левкин и заедно с целия си клир чествал паметта на св. Ефрем Миласки пред неговите мощи, дошъл краят на преподобната Ксения Римлянка. Бележити са прощалните й думи към разплаканите сестри:- Сестри, вие проявихте много любов към мене. Продължете и нататък вашата любов, молете се за мене, аз умирам. Помолете и нашия отец Павел да се моли за мене, той толкова много се е грижил за душата ми. Апостол Петър казва: \"Господ не се бави да изпълни обещанието Си, както някои смятат това за бавене; но дълго време ни търпи, понеже не желае да погинат някои, а всички да се обърнат към покаяние. И ще дойде денят Господен, както крадец идва нощем\" (2 Петр. 3:9-10). И затова не бива да се леним, а трябва да бодърстваме. Бъдете бодри, сестри, бъдете готови да срещнете Господа с елея на добрите дела и с гореща любов!Отпратила сестрите, тя останала сама в храма и по пладне я намерили починала. Епископ Павел положил тялото й в посочения от нея гроб при стечение на голямо множество народ. След една година починала и едната от нейните другарки, която помолила останалата да разкаже, коя е била светата покойница.Така светът узнал и Църквата съхранила житието на преподобната Ксения Римлянка, отминала в блажената вечност през втората половина на V век на 24 януари. ", "date": "2018.01.24", "title": "Св. преподобна Ксения Римлянка"}
{"url": "http://www.cross.bg/dulzha-yspeha-si-na-tova-1566130.html", "text": "/КРОСС/ Дължа успеха си на това: никога не давах и не приемах извинения. - Флорънс Найтингейл  ", "date": "2018.01.24", "title": "Дължа успеха си на това..."}
{"url": "http://www.cross.bg/vtorata-svetovna-suzdavat-1566127.html", "text": "/КРОСС/ 41 г. - По време на Палатинските игри в Рим Касий Херея убива император Калигула.1848 г. - Започва Калифорнийската златна треска в Сакраменто.1862 г. - Влахия и Молдавия се обединяват и създават държавата Румъния, а Букурещ е избран за столица на новата държава.1878 г. - Град Карнобат е освободен от Османската империя.1895 г. - Кралицата на Хавайските острови Лилилукалани се отрича от трона и се обявява за привърженик на републиканско управление.1903 г. - САЩ и Канада създават комисия, която да определи границите на Аляска.1918 г. - С декрет в Съветска Русия е въведен Грегорианския календар.1920 г. - В Пещера е убит от екстремисти на Земеделския народен съюз политикът и държавникът Михаил Такев.1922 г. - Американецът Кристиан Нелсън патентова сладоледа Ескимо.1924 г. - Петроград е преименуван на Ленинград.1933 г. - Дейци на ВМРО убиват в София народния представител, македонист Христо Трайков.1935 г. - В Ричмънд (САЩ) е пусната на пазара първата в света консервирана бира.1939 г. - При най-смъртоносното земетресение в Чили загиват около 30 хил. души.1940 г. - В Испания е забранено масонството.1940 г. - Състои се премиерата на американския драматичен филм Гроздовете на гнева.1942 г. - Втората световна война: Японските войски за първи път атакуват територията на Австралия.1944 г. - Втората световна война: Англо-американската авиация извършва бомбардировки върху градове Скопие и Враца, и селата Кунино (Врачанска област) и Беглеж (Плевенска област), загиват общо 124 души.1946 г. - Създадена е Международната комисия за атомна енергия към ООН.1984 г. - В продажба е пуснат първият компютър Apple Macintosh, който става първият успешен персонален компютър с мишка и графичен потребителски интерфейс, вместо с интерфейс с команден ред.1986 г. - Апаратът на НАСА Вояджър 2 се сближава максимално с планетата Уран.1996 г. - Полският министър-председател Юзеф Олекси подава оставка след компромат за шпионаж в полза на СССР.2003 г. - Започва да функционира Министерство на вътрешната сигурност на САЩ.", "date": "2018.01.24", "title": "На 24 януари..."}
