{"url": "http://www.cross.bg/onfidentzialnoctta-pazpabotchitzite-podxod-1587154.html", "text": "/КРОСС/ Aĸo пpилoжeниeтo, ĸoeтo cтe изтpили минaлaтa ceдмицa, извeднъж зaпoчнe дa ce пoявявa в peĸлaмитe, тoвa мoжe дa нe e cъвпaдeниe. Koмпaниитe, oбcлyжвaщи paзpaбoтчицитe нa пpилoжeния, нaмepиxa нaчин дa cлeдят ĸaĸтo іОЅ, тaĸa и Аndrоіd пoтpeбитeлитe, дopи и cлeд дeинcтaлиpaнe нa cъoтвeтнoтo пpилoжeниe, предава Вlооmbеrg, цитиран от Kaldata.Изпoлзвaт ce тaĸa нapeчeнитe unіnѕtаll trасkеrѕ - пpoгpaми, ĸoитo cлeдят зa дeинcтaлиpaнeтo нa пpилoжeния. И aĸo пoтpeбитeлят нaиcтинa дeинcтaлиpa пpилoжeниe oт пoдoбeн тип, зaпoчвa дa пoлyчaвa мacoвa peĸлaмa, ĸoятo гo yбeждaвa дa гo инcтaлиpa oтнoвo. Toзи пoдxoд ce изпoлзвa oт peдицa пoпyляpни ĸoмпaнии, вĸлючитeлнo АррѕFlуеr, МоЕngаgе, Lосаlуtісѕ и СlеvеrТар.Πpoгpaмитe oт пoдoбeн тип пo пpинцип ca чacт oт coфтyepнитe инcтpyмeнти нa paзpaбoтчицитe. Ho тe дoceгa нe бяxa изпoлзвaни зa пoдoбни цeли.Kpитицитe нa тoзи пoдxoд cчитaт, чe тoвa e пopeдният пoвoд зa пpepaзглeждaнe нa пpaвaтa и ĸoнфидeнциaлнocттa в интepнeт.\"\", ĸaзa Джepъми Джилyлa, диpeĸтop нa нaпpaвлeниeтo тexнoлoгичнa пoлитиĸa нa Еlесtrоnіс Frоntіеr Fоundаtіоn и извecтeн зaщитниĸ нa ĸoнфидeнциaлнocттa в Глoбaлнaтa мpeжa.", "date": "2018.10.24", "title": "Мобилните приложения вече ви следят дори и след деинсталиране"}
{"url": "http://www.cross.bg/radev-rymen-glava-1587143.html", "text": "/КРОСС/ На , четвъртък, от  на „Дондуков“ 2 държавният глава Румен Радев ще се срещне с вицепремиера и министър на външните работи на Република Словения Миро Церар.По-късно през деня, от напрезидентът ще приеме Франческо Рока  - председател на Международната федерация на Червения кръст/Червения полумесец. Той е на посещение у нас по повод отбелязването на 140-годишнината от създаването на БЧК, което се провежда под патронажа на държавния глава Румен Радев.", "date": "2018.10.24", "title": "Програма на президента Румен Радев за 25 октомври"}
{"url": "http://www.cross.bg/sofiya-borisov-spasi-1587158.html", "text": " /КРОСС/ София се тресе от скандали с ремонтите на площад „Славейков\" и улица „Граф Игнатиев\", които предизвикват по-силни трусове от най-разрушителното земетресение през далечната 1858 година. Тогава земята се клати в края на септември с магнитуд 6,6 по скалата на Рихтер. По ирония на съдбата и сега опитите да се разместят пластовете стигат своя пик през есента. Под трамвайните релси на столичната улица „Граф Игнатиев\" се полагал материал, който нямало да бъде достатъчно ефективен за опазване на сградите от вибрациите при движението на мотрисите. Тази новина бе огласена от неправителствената организация „Спаси София\". В битката за „обезшумяването\" активно се включи и Би Ти Ви. Телевизията посвети цели два репортажа в сутрешния си блок. Разследване на „Галерия\", подкрепено с документи, безспорно показва, че в случая ставаме свидетели на шумна и истерична изкуствено създадена кампания. Зад нея прозират политическите напъни на партия „Да, България\", както и амбициите на НПО „Спаси София\" да изпълнява функциите на брокер при различни обществени поръчки, създавайки своя собствена хранителна верига. Каква е историята на въпросните виброизолационни подложки? През 2015 година Общинско предприятие „София-проект\" възлага на инженер Румен Борисов и фирмата му „Инфрасити-РБ\" да изготви проект за реконструкцията на трамвайното трасе на улица „Граф Игнатиев\". В изпълнение на поръчката Борисов предава два проекта - в първия той директно е изписал името на производителя на подложката - международната компания, създадена в Белгия, „Пандрол\". След преработка и редакция във втория проект е написано „вълнообразна подложка\" - спецификация, която се произвежда единствено и само от същата тази „Пандрол\". Преди да бъде обявена процедурата за избор на изпълнител, Борисов предава част от техническия проект в които са заложени параметрите, включени в процедурата. В обяснителната записка на проекта параметрите на подложката изненадващо са сменени, като на един от показателите вече отговаря друга фирма - австрийската „Гецнер\". За специалистите от „Столичен електротранспорт\" не става ясно какви са мотивите на Румен Борисов да смени един производител с друг. Още повече че на други обекти, като булевард „Овча купел\", той е предписвал поставянето на подложка на „Пандрол\" и там тя е изпълнена успешно по искания от проектанта начин. Подмяната на изпълнител навява съмнения за лобистки интереси. Според наши надеждни информатори от австрийската фирма „Гецнер\" са успели скоростно да влязат в контакт с проектанта и да лобират по подходящия начин за своя продукт. И резултатът е налице.Проектантът сменя в движение предварителния технически проектКъде е мястото на „Спаси София\" в схемата на Румен Борисов. През август 2017 г. групата „обществено ангажирани\" младежи от това НПО възторжено приветства начина, по който се изгражда трамвайното трасе на бул. „Овча купел\". В социалните мрежи те пишат: „Така изглежда технология за полагане на релсов път, за която се борим да бъде прилагана в София от години, и така трябва занапред да се ремонтират всички трасета в града. Видно е, че можем и че не е непосилно скъпо, а ползите са доказани - по-бързи и безшумни трамваи\". Край на цитата. Младежите са доволни. „Спаси София\" харесва работата и материалите на „Пандрол\". За да се обърнат на 180 градуса година по-късно и да започнат истерична атака срещу общината. Но да се върнем на хронологията на събитията. След като забелязват промяната в проекта на инж. Румен Борисов по време на строителните дейности на ул. „Граф Игнатиев\", от „Столичен електротранспорт\" сигнализират заместник-кмета Евгени Крусев. В специален доклад експертите по релсов път настояват Крусев да върне първоначалния проект със заложените в него характеристики и подчертават, че Борисов е направил промените, без да ги съгласува, както е длъжен да направи, с тях. В доклада от „Столичен електротранспорт\" Борисов директно е обвинен в лобизъм: „Проектантът реши да направи промяна в гумената подложка за системата плаващи плочи, като заложи параметри на подложка, предлагана от фирма „Гецнер\", на която фирма близко до проектанта лице междувременно е станало неофициален представител за България\". Въпросният неофициален представител е Виктор Борисов - син на проектанта, който е получил възнаграждението си през инженерна компания,която се представя, че предлага иновативни продукти и решения за звукоизолация и акустика. Засега спестяваме името на фирмата, но нейната дейност ще бъде предмет на следващо разследване на „Галерия\". В резултат на доклада и многобройните сигнали на специалисти възложителят на ремонта нарежда на фирмата изпълнител „Джи Пи Груп\" да работи по първоначално изготвения проект от Румен Борисов, в който са заложени виброизолационните подложки на „Пандрол\". Следват шумни скандали и публични обвинения от страна на „Спаси София\" срещу Столична община, което е, меко казано, странно и няма никаква логика на фона на всичко, което реално се е случило. Какво е „Спаси София\" и за какво се бори? В официалната страница четем, че\"Спаси София\" е неправителствена гражданска организация чиято основна цел била подобряването на градската среда, градския транспорт и качеството на живота в София. „Методите за постигане на важните цели, които ние от „Спаси София\" сме си поставили, включват предлагане на решения за решаване на натрупалите се проблеми на българската столица и застъпване на желанията и нуждите на гражданите пред съответните институции. Можем да се похвалим и с ролята на граждански наблюдател върху дейностите на институциите, посочването и коригирането на допуснатите грешки и помагането при тяхното отстраняване, както и показване на правилната посока за дългосрочно и устойчиво развитие на София.\"Лицата на „Спаси София\" са Андрей Зографски, Борис Бонев, Виктор Чаушев, Гергин Борисов и Христо Илиев. Зад тях обаче стои бившият правосъден министър и лидер на партията „Да, България\" Христо Иванов, както и капиталите на кръга „Капитал\". Декларираните благородни намерения изведнъж корозират пред факта, че Андрей Зографски направил опит да вербува за своите цели сайта за разследваща журналистика „Биволъ\". Случката не бе широко отразена, но видя бял свят именно в „Биволъ\" и хвърли петно върху „Спаси София\". В социалните мрежи дори се появи предложение за ново име на НПО-ото - „Смучи София\". И в това има известна логика, защото странната смяна на позициите показва само едно - неправителствената организация иска да влияе на поръчки, да определя подизпълнители и да прави политики. На всичкото отгоре се оказа абсолютно фалшива новината, че подложките на фирма „Пандрол\" ще спестят на изпълнителя „Джи Пи Груп\" 160 хил. лева. От официалните писмени оферти, с които „Галерия\" се сдоби, ясно се вижда, че разликата е малко над 11 хил. лева (виж факсимилета-та). От „Пандрол\" обявиха, че ще защитят доброто си име в съда срещу невярната информация. Правният отдел на международната компания вече официално е поискал записите от излъчените в националните медии твърдения. А това значи само едно -гражданските „наблюдатели\" от „Спаси София\" ще трябва да доказват в съда твърденията си. Кой обаче ще защити българските граждани от фалшивите новини, фалшивите НПО-та, които един кръг опитва да превърне в политически проект? Връзката „Да, България\" - кръга „Капитал\" - НПО „Спаси София\" е достатъчно топла, така както е топъл приемът на всички тях в студиата на Би Ти Ви, а там командва шефът на Дирекция „Новини, актуални предавания и спорт\" Венелин Петков.** ", "date": "2018.10.24", "title": "НПО „Спаси София“ - брокери или „граждански наблюдатели“"}
{"url": "http://www.cross.bg/smartfona-prustite-momiche-1587153.html", "text": "/КРОСС/ Прекомерната употреба на смартфон може да причини сериозни увреждания и доказателството за това е скорошен случай с пострадало момиче от Китай, което е диагностицирано с теносиновит.Пръстите на ръката на момичего се вцепеняват след продължителна употреба на смартфон, става ясно от видео, разпространено във Facebook. Пострадалото момиче било на почивка, като почти през цялото време не вдигнало поглед от екрана на смартфона.Скоро след това обаче пръстите на дясната ръка на момичето отказали да се движат и то потърсило помощ в болницата. В продължение на няколко дни младата китайка практически не изпускала смартфона от ръцете си, в резултат на което пръстите й \"замръзнали\" в една позиция и вече не могли да реагират на команди, разказва ndtv.com.Тя признава, че почти през цялата си почивка е била съсредоточена върху смартфона. Няколко дни по-късно усеща болка в дланите, а пръстите й \"блокират\" в позицията, в която държи смартфона.Лекарите диагностицират момичето с теносиновит - възпаление на синовиалната обвивка, разположена около сухожилието, което се причинява от повтарящо се движение.За щастие, лекарите успели да помогнат на момичето, но историята може да служи като ясно доказателство за вредата, която носи постоянното използване на смартфоните. Всъщност, така е и с всяко друго вманиачаване в живота на хората.", "date": "2018.10.24", "title": "Смартфон блокира пръстите на момиче"}
{"url": "http://www.cross.bg/material-durvo-durvoto-1587152.html", "text": "/КРОСС/ Екип от китайски учени са разработили лек синтетичен материал, който има свойствата на дървото, но за разлика от него е огнеупорен и водоустойчив.Синтетичното дърво е създадено от смес между полимерна смола и  хитозан - захарен полимер, получен получен от хитиновите обвивки на ракообразните животни, като раци и скариди.Разтворът се изсушава чрез сухо замразяване при ниски температури, което прави материалът порест, но хитозана запазва здравината му. След това изкуственото дърво се загрява до 200 градуса по Целзий, което допълнително укрепва химичните връзки.\"\", заявява водещият разработката учен Шу Хонг Ю от Университета за наука и технологии в Хефей, Китай.За разлика от естественото дърво, новият материал не изисква години на растеж. Синтетичният аналог на дървото не се напоява с вода, не може да изгние, издържа на киселини по-добре от дървото и най-вече - не е запалим материал.Според експертите в областта, новият материал би се превърнал в чудесна изолация, частично може да замени дървесината при строителство и да допринесе за спасяването на горите.Изследванията на учените са публикувани в Science Advances.", "date": "2018.10.24", "title": "Учени създадоха изкуствено огнеупорно и водоустойчиво дърво "}
{"url": "http://www.cross.bg/dvizhenieto-katastrofa-prohoda-1587147.html", "text": "/КРОСС/ Заради катастрофа е затруднено движението в Прохода на Републиката, съобщиха МВР – Велико  Търново.  Сигналът е получен в 14.18 ч.По първоначална информация са се ударили два тежкотоварни камиона и лек автомобил. Пострадали са водачът на единия камион и пътник от леката кола.Движението в участъка около село Мишеморков хан се регулира от служители на „Пътна полиция”.Водачите, пътуващи в това направление, да преминават през мястото на катастрофата с повишено внимание, се посочва в съобщението.", "date": "2018.10.24", "title": "Затруднено е движението в Прохода на Републиката заради катастрофа"}
{"url": "http://www.cross.bg/ganchev-grisha-zhalko-1587139.html", "text": "/КРОСС/ Собственикът на ЦСКА Гриша Ганчев излезе с официална позиция по повод случващото се в родния футбол. Словесните престрелки по оста София-Разград продължават.\"С кански мъки, след толкова години \"То\" си призна. Не е \"Тя\", не е и \"Той\".Та \"То\" се освети и дикторът му Петриньо го потвърди. И да, наистина - вълкът нравите си не мени, но наглите измамници, когато им оставиш почва, стават още по-нагли!ДДС-ставката е основният и най-голям приход на фиска и съм съгласен, че трябва яко разследване. Дано никога каптагонът и амфетите не ги облагат с каквото и да е било!Но да се върнем на основните въпроси от думите на \"То\". От тях разбрах, че нещата в измъчения български футбол са \"цветя и рози\". Също така разбрах, че измамният конгломерат, който сътвори \"То\", ще се разширява все повече и повече. С нови подизпълнители, феърплей комисии и разни темподобни придворни пажове и лакеи. Което значи, че конгломератът уби комара с меча си.Жалко за властимащите! Жалко за клетия и изстрадал любител на този толкова красив спорт.Ad futuram /perpetuam/ rei memoriam на българския футбол! Да пребъде Истанбулската конвенция!Alea iacta est!Гриша Ганчев\"", "date": "2018.10.24", "title": "Гриша Ганчев: \"То\" се освети. Наглите измамници стават още по-нагли!"}
{"url": "http://www.cross.bg/sofiya-fandukova-snegorina-1587140.html", "text": "/КРОСС/ 234 снегорина трябва да бъдат в готовност на територията на столицата за зимния сезон. Това каза кметът на София Йорданка Фандъкова, съобщава „Фокус“. Фандъкова уточни, че ще има 53 снегорина на територията, която е извън градската част по републиканските и общинските пътища.„Има допълнителна техника. 52 броя допълнителна техника за града и 14 броя допълнителна техника за зоните около София. От 23 октомври започнаха проверки на колегите от Столичния инспекторат за готовността на почистващите фирми за зимния сезон. Вече са проверени две от фирмите. Общо на 8 зони е разделена София, отделно от това имаме и зони за общинските пътища и онази част от републиканската мрежа, за която отговаря Столична община“, уточни Йорданка Фандъкова.Междувременно Агенция „Пътна инфраструктура” призовава на шофьорите да не тръгват с летни гуми към планинските проходи, защото прогнозата на синоптиците предвижда влошаване на времето и снеговалежи.От АПИ допълват, че пътноподдържащите дружества са готови да реагират веднага и да обработят настилките, за да се осигури безопасното пътуване на шофьорите – в опорните пунктове има нужните количества сол, пясък и химикали и машини за посрещане на първия сняг.", "date": "2018.10.24", "title": "234 снегорина ще чистят София през зимата"}
{"url": "http://www.cross.bg/praznitzi-literatyrni-byrgas-1587141.html", "text": "/КРОСС/В 18 часа на 31 октомври, сряда, закриват Есенните литературни празници с представяне на алманах Бургас в Дома на писателя. Това издание излиза веднъж в годината и включва избрани произведения предимно от бургаски автори. За него ще говорят редакторите на списание \"Море\".  Какво още предлага на публиката в дните до закриването инициативата Есенни литературни празници, вижте в афиша.                             ", "date": "2018.10.24", "title": "В 18 часа на 31 октомври закриват Есенните литературни празници с представяне на алманах Бургас"}
{"url": "http://www.cross.bg/bege-gaming-miss-1587142.html", "text": "/КРОСС/ За седма поредна година, един от най-престижните конкурси за красота , ще короняса дамата, достойна да носи титлата „най-красивото лице на игралната индустрия“.Miss Gaming BEGE традиционно се провежда като акцент в програмата на Балканското изложение на игралната и развлекателната индустрия ( – водещото събитие за сферата в Централна и Източна Европа. Красавиците ще дефилират на , по време на първия ден от изложението в  Коронясването на новата Miss Gaming BEGE 2018 ще се състои на тържествена церемония, по-късно същия ден в зала 2.И тази година, в надпреварата за най-красиво лице на индустрията, ще се включат претендентки, излъчени от водещите оператори и производители на игрално оборудване: .В периода 12-21 ноември всеки ще има възможност да подкрепи своята фаворитка: посредством SMS на номер +359 896 896 622, онлайн на официалната страница на конкурса , както и на място от електронните гишета на регистрация и в изложбените зали. Всички гласували в „Лице на публиката“ ще участват в томбола за почивка за двама в луксозния комплекс В първия ден от BEGE 2018 гостите на изложението ще имат и приятната възможност да посетят специалната Miss Gaming BEGE зона, където ще ги очакват претендентките за титлата „най-красивото лице на игралната индустрия“. Всички посетители ще имат удоволствието да се запознаят, разговарят и снимат с участничките в конкурса. На специално изработена за събитието стена на славата, посетителите ще могат да се заснемат заедно със своята фаворитка за титлата. Освен емоцията да се почувстват като Холивудска звезда, споделянето на снимката във фейсбук страницата на конкурса Miss Gaming BEGE ще им предостави шанса да спечелят незабравим уикенд за двама – награда, предоставена от партньора на събитието След седем успешни години, през 2018-а най-престижният конкурс за красота в игралната и развлекателна индустрияMiss Gaming BEGE предлага обновена концепция в духа на иновациите и обърнатия към бъдещето поглед, припознати от BEGE 2018 като концепция, мисия и цел. Търсенето на най-красивото лице на игралната индустрия този път е съпроводено от обособена зона за срещи и снимки с претендентките на титлата, от изцяло обновен сайт и мобилно приложение, както и от още много изненади, които Ви очакват на място. Конкурсът Miss Gaming BEGE се осъществява с любезното съдействие на модни агенции High Level и GBS, a Banderol, MAC и Magama ще се погрижат за тоалетите, грима, прическите и изцяло бляскавия вид на претендентките за титлата.  ", "date": "2018.10.24", "title": "Miss Gaming Bege 2018: По следите на красотата вече седем поредни години"}
{"url": "http://www.cross.bg/myasto-boepripas-raiiona-1587144.html", "text": "/КРОСС/ Специалисти от Военновъздушните сили (ВВС) и Сухопътните войски  в района на столичния булевард „Евлоги и Христо Георгиеви“ № 82.За отстраняването й ще бъде използвана подемна техника. Военна полиция осигурява ескорт на придвижването и съдейства на органите на МВР за безопасността в района. Към момента на място е осигурена охрана от полицейски патрул от СДВР до идването на експертите, които ще изземат боеприпаса.Невзривеният боеприпас ще бъде разузнат, транспортиран и унищожен на безопасно място. ", "date": "2018.10.24", "title": "Специалисти от ВВС и Сухопътните войски ще обезвредят невзривения боеприпас, открит в столицата"}
{"url": "http://www.cross.bg/bulgariya-glava-radev-1587145.html", "text": "/КРОСС/ Възможностите за подобряване на бизнес климата в България обсъди на „Дондуков“ 2 държавният глава Румен Радев с представители на холандски компании, които са инвестирали в страната ни. Холандия е най-големият инвеститор в България и в срещата участваха представители на фирми в сферата на информационните технологии, брокерските и банковите услуги, енергетиката, екологичната индустрия, професионалното образование и други. В разговора участва и посланикът на Кралство Нидерландия в България Берендина Мария тен Тъшър.„България заема последните места в класациите на Европейския съюз по много икономически и социални показатели и се нуждае от качествена промяна в моделите на отношения между институциите, бизнеса, образованието и кадрите“, заяви на срещата президентът. Румен Радев подчерта, че страната ни трябва да работи за привличането на инвеститори, които залагат не само на финансовите резултати от своята дейност у нас, но и споделят своя опит и експертиза в изграждането на нови връзки между образованието и бизнеса, подобряват икономическата  среда и имат своята социална отговорност. Една от най-важните предпоставки за това е компаниите да залагат на привличането на младите и образовани българи в своите екипи, подчерта още държавният глава.Оптимизирането на работата на администрацията, борбата с корупцията, подобряването на инфраструктурата, липсата на кадри, улесняване на достъпа до професионално образование и за чуждестранни студенти, които се обучават в колежите у нас, бяха сред въпросите, повдигнати на срещата от представителите на бизнеса. Те изразиха пред държавния глава готовността на своите компании да споделят следваните от тях добри бизнес практики и модели и особено за предоставянето на възможност на повече млади българи да намерят именно у нас своята професионална реализация.", "date": "2018.10.24", "title": "Президентът Румен Радев обсъди перспективите за подобряване на бизнес климата в България с холандски инвеститори"}
{"url": "http://www.cross.bg/bulgariya-bulgariya-biznesa-1587146.html", "text": "/КРОСС/ „Искаме във \"Визия за България\"  да залегне изграждане на транспортен коридор №9, което ще помогне за развитието и на бизнеса, и на икономиката на Хасково.Това включва изграждане на нови ж.п. линии. Ще бъде засилен търговският трафик, което ще отвори нови работни места.“ Това казаха представители на бизнеса в Хасково на среща с народни представители от ПГ на „БСП за България“ по време на обсъждане на „Визия за България“.Представителите на бизнеса настояха за засилване на хранително-вкусовата промишленост. „В България не говорим за корупция, а за грабеж.“ Това каза говорителят на ПГ на „БСП за България“  Елена Йончева. По думите й 80% от всички болници са концентрирани в 3 града в страната, а здравеопазването е пред пълен фалит.  Тя бе категорична, че няма връзка между бизнеса и образованието и доказателство за това е, че няма кадри, които са нужни на работодателите. „60% от българите, за последните 10 години, са станали функционално неграмотни. В момента сме на първо място в Европа по неграмотни хора“, каза Елена Йончева.  Тя коментира думите на премиера, че сме щели да изнасяме храни в арабския свят, като посочи,че не е ясно какво точно ще изнасяме, след като над 80% от храните на пазара ни са внос.„Имаме една основна мисия- да я има България. Според учените, след 30 години, това ще е само територия. Целта на „Визия за България“ е да предотвратим това да се случи.“ Това каза народният представител от левицата Георги Търновалийски. Той добави, че Визията е отворен документ, който е надпартиен.  „На първо място, трябва да задържим напускащите. Това може да стане през икономиката. Голяма част от напускащите са икономически имигранти.  Трябва държавата да влезе в своите функции“, категоричен бе депутатът. Той посочи, че по анализ на БАН, от държавата се крадат, през корупция и обществени поръчки, над 10 милиарда лева. „Държавата не мисли как да намали и ограничи този процес, защото налива още пари в тази бездънна каца“, каза още Търновалийски. „Бюджетът е прекрояван 1530 пъти за миналата година и това е становище на Сметната палата. Това става така, защото управляващите промениха закони, за да раздават обществените пари“, добави народният представител. Според народния представител Васил Антонов България е изпуснала възможността да има силни и мощни икономически енергийни проекти заради недалновидно решение на настоящите управляващи. Той добави, че те можеха да съживят икономиката на страната и да ограничат напускането на млади хора от България. На срещата присъстваха и народните представители от левицата проф. Светла Бъчварова, Иван Генов, Николай Иванов и Ирена Анастасова.", "date": "2018.10.24", "title": "Бизнесът в Хасково пред БСП: Искаме изграждане на транспортен коридор 9 "}
{"url": "http://www.cross.bg/intercontinental-sofia-sofiya-1587151.html", "text": "/КРОСС/  Първият хотел от най-големия луксозен бранд в света InterContinental Hotels & Resorts официално отвори врати в София. На откриването във вторник вечерта присъстваха над 500 официални лица, сред които ключови международни инвеститори, бизнесмени, общественици и дипломати от САЩ, Великобритания, Франция, Русия и много други страни. Символичното прерязване на лентата на петзвездния хотел в столицата бе направено от генералния мениджър на InterContinental Sofia Анджело Зукала, вицепрезидента Оперативни дейности Луксозни хотели за Европа Фергюс Стюарт, управителя на „Галакси Инвестмънт Груп“ Константин Бояджиев и министъра на туризма Николина Ангелкова.                      Специално за откриването пристигнаха и двама от най-добрите шеф-готвачи на европейската кулинария - Артур Февре и Тео Рандал, част от групата на InterContinental. Те предоставиха уникалната възможност на гостите да видят от първа ръка как се приготвят някои от най-изтънчените гурме специалитети по света и оставиха свои авторски рецепти, които ще бъдат включени в разнообразното меню на Floret Restaurant and bar. Вкусните ястия бяха съчетани от специална селекция от уникалните вина Face-to-face (F2F) на New Bloom Winery.InterContinental Sofia се намира в идеалния център на София. Разполага с над 635 кв. м зали за корпоративни събития и социални дейности, 194 луксозни стаи за гости, в това число 20 Club InterContinental стаи и 37 апартамента, президентски апартамент и др. InterContinental Sofia е със спиращ дъха изглед към площад „Народно събрание“ и храм-паметника „Св. Александър Невски“.„InterContinental Sofia предлага услуги и отношение към гостите, които са изцяло нови за България. Фокусираме се върху персонално обслужване чрез огромно разнообразие от привилегии: от професионални консиерж услуги до изключително екстри в стаите. Чрез международно ноу-хау в комбинация с духа на местната култура, се стараем да обогатим пазара и да подобрим развитието на услугите във високия сегмент. Всичко това поставя София на картата на луксозния пазар на хотели и ще привлече висок клас туристи от целия свят, сподели Анджело Зукала, генерален мениджър на InterContinental Sofia.                        InterContinental Sofia е собственост на водещата инвестиционна компания Галакси Инвестмънт Груп през Интерхотел Гранд – Хотел София АД и се управлява от „InterContinental Мениджмънт България” ЕООД. Хотелът е част от най-големия луксозен бранд в света InterContinental Hotels & Resorts, който оперира под шапката на InterContinental Hotels Group (IHG®).„Утвърден бизнес модел на „Галакси Инвестмънт Груп” е да инвестира в проекти с потенциал, а InterContinental е точно такъв за България. Стъпването на бранда у нас ще предложи на туристите в София петзвездни услуги на световно ниво. Това е поредната крачка, с която компанията ни ще допринесе за изграждането на положителния образ на страната като модерна туристическа дестинация и като подходящо място за правене на бизнес“, сподели управителят на Галакси Инвестмънт Груп Константин Бояджиев.", "date": "2018.10.24", "title": "Международният гигант InterContinental с първи хотел в България"}
{"url": "http://www.cross.bg/aetz-belene-na-dneven-red-v-bulgaro-ryskite-razgovori-v-moskva-1587150.html", "text": "/КРОСС/ В следващите два дни енергийният министър Теменужка Петкова ще води българска делегация в Москва за 16-тото заседание на Междуправителствената българо – руска комисия за икономическо сътрудничество.Българската страна ще информира руската за предстоящи избор на стратегически инвеститор за изграждането на АЕЦ „Белене”. Ще бъдат представени и резултатите от проучването за газоразпределителния център „Балкан”.Комисията ще заседава в периода 24 - 26 октомври в Москва.", "date": "2018.10.24", "title": "АЕЦ „Белене” на дневен ред в българо-руските разговори в Москва"}
{"url": "http://www.cross.bg/ahladova-kamara-notarialnata-1587130.html", "text": "/КРОСС/ Нотариалната камара постигна сериозни успехи във включването на съвременните авангардни технологии и процеси на дигитализация в ежедневната си дейност, с което подобри обслужването на гражданите, бизнес организациите и институциите.Това заяви днес заместник-министърът на правосъдието Десислава Ахладова по време форум, посветен на 20-годишнината на Нотариалната камара в България.Пред делегатите на конгреса на тема „Нотариусът – довереник на държавата и на гражданите. Еволюцията на технологиите. Еволюция на правната сигурност“,Ахладова подчертаусилията и дейността наКамаратаза създаването и въвеждането наЕлектронен регистър на завещанияв рамките наАсоциацията на европейската мрежа на регистрите на завещанията (ENRWA), като част от общата стратегия на Европейския съюз за усъвършенстване и унифициране на материята, свързана с наследяването.„Както всички знаете, електронното правосъдиебеше приоритет на Българското председателство на Съвета на ЕС и остава такъв и в бъдещата работа на Министерството на правосъдието, и аз приветствам активната ангажираност и дейност на Нотариалната камара в този контекст“, каза заместник-министър Ахладова.По думите й за изминалите 20 години нотариусите убедително са доказали, че са на нивото на своите отговорности и са завоювали заслужен авторитет, а нотариата се е утвърдил като институция с висок морал и професионализъм, ползваща се с уважение и доверие. От името на Съюза на нотариусите и Нотаралната камара председателят им Димитър Танев връчи на Министерството на правосъдието грамота за ползотворното партньорство и принос в развитието на нотариалната дейност.Във форума участие взеха Мариус Колер -председател на Съвета на нотариатите на ЕС, заместник-министърът на МВР Красимир Ципов, председателят на Съюза на юристите Владислав Славов, председателят на Висшия адвокатски съвет Ралица Негенцова, представители на нотариатите на Франция, Германия, Русия, Беларус, Хърватия, Македония и др. ", "date": "2018.10.24", "title": "Заместник-министър Ахладова: За 20 години нотариата се е утвърди като институция с висок морал и професионализъм"}
{"url": "http://www.cross.bg/spetzialnosti-tazi-taksi-1587126.html", "text": "/КРОСС/ За първи път през идната година държавата ще освобождава от такси студенти в специалности, които са с идентифициран бъдещ недостиг на пазара на труда, като в проектобюджета за 2019 година затова са предвидени 2 милиона лева, съобщава БНР.По данни на Министерството на образованието през следващите години се очаква недостиг на кадри, завършили педагогика, математика, физика, химия, както и инженерни специалности.Проф. Сергей Игнатов, бивш министър на образованието, бивш ректор на Нов български университет, в момента ректор на висше учебно заведение във Вилнюс, Литва, където е избран за ректор на Европейския университет по хуманитарни науки, коментира темата в „Хоризонт до обед“ като подчерта, че е добра идеята в бюджета да бъде подкрепен секторът „Образование“, но тази мярка едва ли ще напълни аудиториите.„Тук обаче, когато става дума за такава намеса в пазара от страна на държавата, има положителни и неизвестни страни. Положителното е, че тези университети, които предлагат тези специалности, ще се намират в едно леко облекчено положение и че младите хора, които запишат тези програми, ще имат полза от това. Не съм лично убеден обаче, че тази мярка ще напълни аудиториите в педагогика, математика, физика и химия, и в инженерните специалности, защото мярката е насочена към решаване на проблема на пазара на труда. Самото образование, образователните институции и програми, и специалностите, които те предлагат, това също е пазар. Правени са подобни опити и те не напълниха аудиториите“.В проектобюджета не е посочено студенти в кои направления ще бъдат напълно или частично освободени от такси, какъв ще бъде ефектът от тази мярка, временна ли е тя, логично ли е държавата да поема тези такси, какво след това студентите, завършвайки тези специалности, ще трябва да направят заради тази държавна финансова подкрепа.„Тук влизаме в една сфера за правата на човека, защото те в пазарна икономика как могат да се отблагодарят…“Според него бизнесът, който се нуждае от кадри, трябва да влезе в университетите.„Бизнесът, като влезе в университетите, той трябва да предложи добри стипендии, добри договори и добро заплащане, защото иначе ще се върнем 30 години назад. Навремето учехме и после имаше задължително разпределение…“", "date": "2018.10.24", "title": "Проф. Сергей Игнатов: Бизнесът, който се нуждае от кадри, трябва да влезе в университетите"}
{"url": "http://www.cross.bg/nikolaii-mladezhko-politiki-1587131.html", "text": "/КРОСС/ В Студентски град се проведе първото по рода си в столицата публично младежко обсъждане на „Визия за България”. Младежко обединение в БСП – София събра на едно място млади хора от източните квартали на столицата и представители на местната и на законодателната власт, за да дискутират политики, които трябва да залегнат в проекта за визията.                      ", "date": "2018.10.24", "title": "Млади столичани обсъдиха „Визия за България” в Студентски град"}
{"url": "http://www.cross.bg/sreshtnat-narodnite-predstaviteli-1587132.html", "text": "/КРОСС/ Продължават срещите на народните представители от ПГ на „БСП за България” с граждани, на които те представят „Визия за България”. На 25 октомври /четвъртък/ депутатите ще са на посещение в Старозагорска, Сливенска, Хасковска и Софийска област.От 18.00 ч, в с. Братя Даскалови, народните представители проф. Иво Христов, Васил Антонов, Георги Търновалийски и Николай Бошкилов ще се срещнат с хората в читалище \"Пейо Милев\".В 17.30 ч,  гр. Гурково, зам.-председателят на ПГ на „БСП за България” Христо Проданов и народният представител Иван Ченчев ще се срещнат с гражданите в Младежкия клуб. В 17.30 ч, в гр. Казанлък, народните представители Филип Попов, Елена Йончева, Донка Симеонова и Станислав Владимиров ще имат среща в Дом на културата \"Арсенал\" - малката зала           В 16.30ч, в гр. Мъглиж, народните представители Димитър Данчев и  Георги Андреев ще се срещнат с гражданите в ресторант \"Септември\"       .В 17.30 ч, в гр. Николаево, народните представители доц. Георги Йорданов, инж. Любомир Бонев, Теодора Халачева и Тодор Байчев ще се срещнат с хората в читалище \"Васил Левски\".В 16.30ч, в с. Опан, народните представители Валери Жаблянов, Цветан Топчиев и Николай Тишев ще имат среща в залата на общинската администрация .В 18.00ч, в гр. Павел баня, зам.-председателят на ПГ на „БСП за България” Георги Свиленски и депутатите Веска Ненчева, Чавдар Велинов и Николай Пенев ще се срещнат с хората в читалище \"Напред\".В 18.00ч, в гр. Раднево, народните представители Таско Ерменков, Румен Георгиев и Александър Симов ще се срещнат с гражданите в Художествената галерия.  В 16.00 ч, в гр. Стара Загора, зам.-председателят на ПГ на „БСП за България” Драгомир Стойнев и народните представители Георги Гьоков, Кольо Милев и Славчо Велков ще се срещнат със сержантите и офицерите от запаса в читалище \"Климент Охридски\". По късно, в 18.00ч, Стойнев, Гьоков и Велков  заедно  с депутата Петър Кънев, ще се срещнат с граждани в залата на хотел „Верея”. В 17.30 ч, в гр. Чирпан, зам.-председателят на ПГ на „БСП за България” Весела Лечева и народният представител Иван Ибришимов ще се срещнат с хората в  Голямата зала на общинска администрация. В 17.00 ч, в гр. Котел, Сливенска област, депутатите Иван Иванов, Денчо Бояджиев и Илиян Тимчев ще се срещнат с граждани залата на Общинския съвет.В 18.00 ч. в Лозенец, зам.-председателят на ПГ на „БСП за България” Крум Зарков и народният представител Ирена Анастасова ще се срещнат с граждани в читалище \"Пенчо Славейков 1921\"В 11.00 ч, в гр. Стамболово, Хасковска област, говорителят на ПГ на „БСП за България” Елена Йончева и народните представители Милко Недялков и Николай Цонков ще се срещнат с гражданите в залата на местното читалище.", "date": "2018.10.24", "title": "Депутатите от „БСП за България” ще се срещнат с гражданите от Старозагорска, Сливенска , Хасковска и Софийска област "}
{"url": "http://www.cross.bg/liniya-avtobysna-otklonyava-1587133.html", "text": "/КРОСС/ Временно е спряно движението през кръстовището на ул.“Оборище“ и бул.“Евлоги и Христо Георгиеви“. Причината е открит при строителни работи в района стар боеприпас, съобщават от пресцентъра на Столична Община.Временно се променя маршрутът на следните линии на градския транспорт:", "date": "2018.10.24", "title": "Открит при строителни работи боеприпас промени движението на автобусите в София "}
{"url": "http://www.cross.bg/izlozhenieto-firmi-iiovev-1587134.html", "text": "/КРОСС/ Създадена е работна група, която обсъжда въвеждането на по-строги правила при регистрацията и дейността на надзорните и консултантски фирми в строителството. Необходимо е да се засили независимостта на надзорните и консултантски фирми от проектантите и строителите в бранша. Това каза пред представители на медиите заместник-министърът на регионалното развитие и благоустройството Валентин Йовев. Днес той откри 50-то юбилейно издание на изложението „Стройко Експо“, което се провежда в Националния дворец на културата до 28 октомври.„Министерството на регионалното развитие и благоустройството работи в посока утвърждаване на все по-благоприятни условия за бизнеса в строителния сектор, за да бъде улеснено и стимулирано предприемачеството у нас“, изтъкна заместник-министърът при откриването на изложението.„Експозицията на над 180 български и чуждестранни фирми за технологии и продукти за подобряване на околната среда и качеството на живот е категоричен показател за успешната интеграция на българската строителна индустрия“, изтъкна той.„През последните 25 години изложението „Стройко Експо“ се наложи като успешен център за търговия и информация, като предлага все повече качествени стоки и услуги. Благодарение на него всички участници в инвестиционно-строителния процес имат възможността да се информират и да направят своя избор в многообразието на продуктите на една от най-бързо развиващите се индустрии“, отбеляза заместник-министър Йовев.Той допълни, че изложението продължава да се утвърждава като пресечна точка за осъществяване на преки контакти и обмен на информация между предприемачи, фирми и потребители. ", "date": "2018.10.24", "title": "Зам.-министър Йовев: Обсъжда се въвеждането на по-строги правила за дейността на надзорните в строителството"}
{"url": "http://www.cross.bg/sliven-nikolova-proekti-1587135.html", "text": "/КРОСС/ Сливен и останалите области от Южна България имат достъп до 220 млн. лв. под формата на  нисколихвено кредитиране за проекти за развитие и популяризиране на туризма, обновяване на обекти, част от националното и световно културно-историческото наследство, обновяване и развитие на спортната инфраструктура и проекти за енергийна ефективност на студентски общежития и еднофамилни жилищни сгради.Това съобщи в Сливен заместник-министърът на регионалното развитие и благоустройството Деница Николова, която откри информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.   Зам.-министър Николова посочи, че този вид финансиране има за цел да привлече частния сектор, който да инвестира в проекти за подобряване на градската среда и туризма. „С финансовите инструменти предлагаме по-добри условия и облекчения като по-ниски лихви, 20-годишен срок за връщане на инвестицията и др.“, обясни зам.-министър Николова. Тя подчерта, че задължително проектите трябва да генерират приходи, от които да се изплаща инвестицията. Такива могат да се разработват не само от държавни институции и организации, но и от частния сектор, бизнеса и неправителствени организации. Условията за кандидатстване, допустимите проекти и стъпките, които трябва да се изпълнят за участие в схемата бяха детайлно представени от експерти на министерствата на регионалното развитие и благоустройството, туризма, културата, Фонд на фондовете и др. Участие в срещата взе и заместник-кметът на Община Сливен Стоян Марков, който съобщи, че общината има готовност да кандидатства с проекти за възстановяване на паметници на културата и изграждане на прилежаща инфраструктура на стойност близо 8 млн. лв.Заместник-министър Деница Николова и кметът на община Сливен Стефан Радев откриха обществени пространства по поречието на р. Асеновска, обновени по проекта за подобряване на градската среда на Сливен, финансиран с близо 2,2 млн.лв. от Оперативна програма „Региони в растеж“ 2014-2020 г. Зам.-министър Николова, че с проекта се обновява градската среда на Сливен и се постига по-високо качество на живот. „Отчитаме успешно изпълнение на обект, чието изпълнение, постига ефекта за жителите на Сливен да се чувстват по-добре. Екипът на община Сливен се справи много добре с изискванията по програмата“, каза още Николова. Тя добави, че в срок се изпълняват и другите проекти на община Сливен, финансирани по ОПРР свързани с модернизация на градския транспорт.Проектът  “Подобряване градската среда на Сливен“ включва обновяване на площ от 38 хил. кв. м и се докосва до 40 хил. души население. По него са облагородени пространства, които в продължение на години са били изоставени и опасни по двата бряга на р. Асеновска и кв. „Република“. По проекта са облагородени зелените площи, направена е велоалея, спортно игрище, паркова алея, кътове за отдих, детски площадки и др.", "date": "2018.10.24", "title": "Зам.-министър Деница Николова: Осигуряваме нисколихвено кредитиране за саниране на студентските общежития в страната   "}
{"url": "http://www.cross.bg/bulgariya-danchev-viziyata-1587136.html", "text": "/КРОСС/ Народните представители от ПГ на \"БСП за България\" Димитър Данчев и Иван Ченчев проведоха среща с жители на град Банкя във връзка с предложенията на левицата във \"Визия за България\". В дискусията участваха млади лекари и учители. Всички се обединиха около позицията, че най-големият проблем пред България е демографската криза и са необходими повече стимули за насърчаване на раждаемостта сред българското население. Присъстваха и юристи, които направиха някои конкретни предложения в правната сфера. Председателят на РС на БСП - Банкя  Анна Славова откри срещата и представи накратко идеята на проекта.\"Визията цели да отвори и стимулира широка дискусия по темите, залегнали в нея\", каза депутатът  Димитър Данчев. Той коментира, че над 2 млн.българи имат доход под хиляда лева и 40% от населението живее в тежки материални лишения. Народният представител обясни, че в тази връзка, във Визията са предвидени промени в данъчната система, свързани с връщане към прогресивното подоходно облагане, диференцирани ставки на ДДС за хранителни продукти, намаляване на ДДС за хляба на 5 % и намаляване на ДДС за лекарствата.\"Имаме желанието да създадем уловия, с които младите хора да имат стимул да се завърнат в България. Вярваме, че един от начините да постигнем това, е чрез връщане на държавата в икономиката като участник, а не като наблюдател\", заяви Димитър Данчев.\"Визия за България е дългосрочният път пред държавата. От срещите по страната стана ясно, че на много места хората искат и започват да правят регионални визии за съответните региони\", това коментира народният представител Иван Ченчев. Той добави, че българските граждани трябва да продължават все така активно да взимат отношение към предложенията във Визията, за да бъде доразвита. ", "date": "2018.10.24", "title": "Димитър Данчев: Имаме желанието да създадем уловия, с които младите хора да имат стимул да се завърнат в България"}
{"url": "http://www.cross.bg/krichim-imota-boyana-1587137.html", "text": "/КРОСС/ Правителството реши да предостави за безвъзмездно управление на администрацията на Министерския съвет резиденция „Бояна“, а стопанство „Кричим“ – на Югозападното държавно предприятие в Благоевград, съобщиха от „Дондуков” 1, съобщава БТВ.И двата обекта са със статут на публична държавна собственост и се стопанисват от НСО, но според правителството са с отпаднала необходимост и не са свързани с основната дейност на службата.Двуетажната сграда със специално предназначение на Резиденция „Бояна“ е със застроена площ от 1027 кв. м и е необходима за изпълнение на дейностите на администрацията на Министерския съвет.Стопанство „Кричим“ се намира в землището на село Куртово Конаре, община Стамболийски, и включва общо 24 имота с различна площ. На територията на стопанството се намират сгради паметници на културата - Двореца „Кричим“ и „Австрийската къща“, които са със статут на недвижимо културно наследство.Бившият премиер Симеон Сакскобургготски води съдебна битка за имота, като претендираше, че той е на семейството му. В крайна сметка обаче чифликът „Кричим” остана за държавата.Сега отива при благоевградските горски с мотива, че структурата разполага със служителите, които имат нужните образование и опит, за да го поддържат.„Дейностите по управление и стопанисване на имотите от държавното предприятие ще бъдат единствено и само във връзка с упражняване на законоустановените му функции, като същите ще бъдат съобразени както с режимите на защитена местност „Кричим“, така и с изискванията на Закона за културното наследство”, подчертават от правителствената пресслужба.", "date": "2018.10.24", "title": "Правителството взе резиденция „Бояна” от НСО"}
{"url": "http://www.cross.bg/vuzrastni-godina-grypa-1587138.html", "text": "/КРОСС/ Две ефективни и две условни присъди постанови Специализираният наказателен съд за четирима телефонни измамници, след като се признаха за виновни, върнаха до стотинка парите на 9 пострадали възрастни жени от Сливен и поискаха споразумение със Специализираната прокуратура, съобщиха от държавното обвинение, съобщава бтв.Четиримата осъдени бяха обвинени за участие в организирана престъпна група, откраднала общо почти 23 000 лв. от възрастни хора от Сливен и Ямбол от началото на май 2013 г. до 27 юни 2013 г.Най-често измамниците се представяли за лекари и убеждавали пострадалите, че техен близък страда от тежко заболяване и се нуждае от ваксина, или пък е претърпял катастрофа. Исканите от тях суми, за да „помогнат“ на внуци, дъщери и зетьове, варирали от 800 до 7000 лева.Двамата организатори на престъпната група са приели да влязат в затвора за, съответно, година и половина и една година при първоначален общ режим. Другите двама подсъдими получиха условни наказания от 2 години и година и 10 месеца с четиригодишен изпитателен срок.Присъдите са окончателни.", "date": "2018.10.24", "title": "Ало-измамници върнаха парите на възрастни жени от Сливен"}
{"url": "http://www.cross.bg/dolapa-bogatctvo-camo-1587119.html", "text": "/КРОСС/ Румънците за първи път в историята си са по-богати от всички съседни държави, включително унгарците, се съобщава в актуален доклад за световното богатство на швeйцapcĸaтa бaнĸa Сrеdіt Ѕuіѕѕе. Изтoчнoeвpoпeйcĸaтa дъpжaвa имa 16 000 милиoнepи, 443 000 дyши, пpинaдлeжaщи ĸъм 10-тe пpoцeнтa нaй-бoгaти в cвeтa и 19 000 житeли, пpинaдлeжaщи ĸъм нaй-бoгaтия 1% oт xopaтa нa плaнeтaтa.Oбщoтo бoгaтcтвo нa Румъния възлиза на 317 млpд. дoлapa, c ĸoeтo тя пpeвъзxoждa cъceднитe ѝ страни. За сравнение богатството на Унгapия е 294 млpд. дoлapa, а на Бългapия - 138 млpд. дoлapa, cпopeд дaннитe нa бaнĸaтa.Pyмъния ce paзвивa мнoгo бъpзo пpeз пocлeднитe двe дeceтилeтия, нo зaпoчвa oт мнoгo ниcĸa бaзa. Πpeз 2000 г. cтpaнaтa пpитeжaвa бoгaтcтвo нa възpacтeн oт caмo 3300 дoлapa, мнoгo пo-мaлĸo oт тoвa нa Унгapия - 11 882 дoлapa, или дopи нa Гpyзия - 4494 дoлapa, зapaди шиpoĸo paзпpocтpaнeнaтa бeднocт и ĸopyпция. Ho тaзи гoдинa pyмънцитe вeчe ce cмятaт зa пoчти 2 пъти пo-бoгaти oт apжeнтинцитe или pycнaцитe и 3 пъти пo-бoгaти oт бpaзилцитe. Te oбaчe вce oщe изocтaвaт oт пoляцитe - 53 511 дoлapa нa възpacтeн, и чexитe - 62 340 дoлapa, cпopeд Сrеdіt Ѕuіѕѕе.Bъпpeĸи пpoгpeca, pyмънцитe ocтaвaт мнoгo пo-бeдни oт зaпaднoeвpoпeйcĸитe нaции ĸaтo бpитaнцитe, французите и гepмaнцитe. Bъпpeĸи дoбpитe peзyлтaти нa Pyмъния, нepaвeнcтвoтo в cтpaнaтa e вce пo-oтчeтливo. 2.5% oт xopaтa в ceвepнaтa ни cъceдĸa пpитeжaвaт бoгaтcтвo нaд 100 000 дoлapa, a caмo 0.1% имaт нaд 1 милиoн дoлapa. Зa cpaвнeниe в Унгapия xopaтa, пpитeжaвaщи нaд 100 000 дoлapa, ca нaд 2 пъти повече - 6%, нaй-бoгaтитe ca 0.2%. Πoлoжeниeтo в Бългapия e пoдoбнo нa тoвa в ceвepнaтa ни cъceдĸa - 3% пpитeжaвaт бoгaтcтвo нaд 100 000 дoлapa, a caмo 0.1% нaд 1 млн. дoлapa. 62% oт pyмънcĸитe гpaждaни имaт пo-мaлĸo oт 10 000 дoлapa бoгaтcтвo, дoĸaтo 35.4% имaт бoгaтcтвo мeждy 10 000 и 100 000 дoлapa. B cъceднa Унгapия, въпpeĸи ниcĸoтo oбщo бoгaтcтвo, caмo 38.4% oт възpacтнитe имaт oбщo бoгaтcтвo пoд 10 000 дoлapa. B Бългapия дeлът нa xopaтa c бoгaтcтвo пoд 10 000 дoлapa и мeждy 10 000 и 100 000 дoлapa e пoчти eднaĸъв - 47% и 49.9%, съобщи \"Дарик\".", "date": "2018.10.24", "title": "Румъния е по-богата от всичките си съседи"}
{"url": "http://www.cross.bg/beshe-razpredelenie-boboshevo-1587127.html", "text": "/КРОСС/ При нерегламентира сеч тази сутрин беше съборено дърво върху електропровода, захранващ алтернативно община Бобошево. Основното електрозахранване на  района в момента е изключено по искане на държавния Електроенергиен системен оператор /ЕСО/ за извършване на ремонтни дейности. Осигуреното от ЧЕЗ Разпределение резервно захранване беше нарушено заради счупено съоръжение в резултат на падналото дърво в 11:03 часа. Екипите на дружеството пристигнаха на място и отстраниха повредата в максимално кратки срокове. В 12:14 ч. резервното електрозахранване беше възстановено.Засегнати от нерегламентираната сеч бяха  7158 клиенти  на територията на общините Бобошево, Дупница и Кочериново.Останалите прекъсвания в региона през последните три месеца са в резултат на ремонта на ЕСО. ЧЕЗ Разпределение  е задължено да обезопаси мрежата в обхвата на ремонтните дейности. По информация на ЕСО ремонтът ще приключи на 4 ноември. Необходимо е ЧЕЗ Разпределение да обезопасява мрежата при нови заявки за изключване от страна на Електроенергийния системен оператор. ", "date": "2018.10.24", "title": "Нерегламентирана сеч остави общините Бобошево, Кочериново и Дупница без ток"}
{"url": "http://www.cross.bg/prohodi-snyag-mesta-1587120.html", "text": "/КРОСС/ По високопланинските проходи през следващото денонощие се очаква влошаване на времето и на много места е възможно дъждът да премине в сняг. Прогнозата на синоптиците е за значително застудяване. В тази връзка Агенция „Пътна инфраструктура“ апелира шофьорите, на които им предстои пътуване през планинските проходи да не тръгват на път с автомобили с летни гуми и да карат със скорост, съобразена с метеорологичните условия.Пътноподдържащите дружества са готови да реагират веднага и да обработят настилките, за да се осигури безопасното пътуване на шофьорите. В опорните пунктове има нужните количества сол, пясък и химикали и машини за посрещане на първия сняг. Директорите на пътните управления следят метеорологичните прогнози по райони и ще предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.", "date": "2018.10.24", "title": "АПИ: Не тръгвайте с летни гуми към планинските проходи"}
{"url": "http://www.cross.bg/seti-shostak-zemyata-1587121.html", "text": "/КРОСС/ Наскоро радиотелескопът \"Аресибо\", разположен в Пуерто Рико, регистрира цяла поредица от съобщения, произведени от изкуствен източник, съобщи Сет Шостак, главен астроном на Института SETI, чиято основна дейност е търсенето на контакт с извънземни.Според данните, става дума за 72 сигнала, излъчени от неизвестен източник от галактика, намираща се на 3 милиарда светлинни години от Земята. Експертите от SETI смятат, че най-вероятно става дума за изкуствен интелект, създаден от извънземен интелигентен живот.Учени от Харвард предполагат, че тези сигнали могат да идват от мощни предаватели, построени от свръхнапреднали цивилизации, също целящи връзка с междузвездни кораби.Шостак твърди, че сигналите имат \"заплашително съдържание\" и вероятно представляват заплахи за човечеството. Ако това е така, то планетата ни се намира в сериозна опасност. Според експертите, много е вероятно космическите сонди Пайъниър 10 и Пайъниър 11, пуснати от НАСА преди 44 години, да са привлекли вниманието на извънземните. Апаратите неочаквано за всички промениха траекторията си, след като напуснаха пределите на Слънчевата система. Те носят информация за точното местонахождение на Земята, за устройството на човешкия организъм и данни за живота на планетата ни.Този експеримент вече бе определен от редица учени, в това число и Стивън Хокинг за опасен, защото не знаем с какви извънземни ще установим контакт. Сега Сет Шостак и колегите му се надяват в най-близко бъдеще да успеят да разшифроват засечените сигнали и да разберат какво точно гласят те и дали има опасност за хората на Земята.", "date": "2018.10.24", "title": "SETI: Извънземните ни заплашват!"}
{"url": "http://www.cross.bg/detzata-yvrezhdaniya-simeonov-1587122.html", "text": "/КРОСС/ Изпросено извинение, така майките на децата с увреждания определят думите на вицепремиера Валери Симеонов от тази сутрин, съобщава БНТ.Той продължава да се държи безобразно, вчера нарече хората, които протестират \"тюрлюгювеч\", нарича децата ни недъгави с изкривени деформирани крайници. Унизително ми е да повтарям думите му, Това показва отношението му към хората с увреждания и ние не видяхме да се извини към тях за това, което им причини. И смятаме, че на такъв пост не може да бъде такъв човек, това не може да е лицето на държавата. Извинението прозвучава като изпросено, той и днес нарече децата ни инвалиди.Протестите ще продължат до подаване на оставката на Валери Симеонов, категорични са майките на децата с увреждания. По-рано беше отслужени молебен за децата и техните семейства.", "date": "2018.10.24", "title": "Майки на деца с увреждания: Извинението на Валери Симеонов е изпросено"}
{"url": "http://www.cross.bg/rysev-koalitziya-ganchev-1587123.html", "text": "/КРОСС/ Изпълнителният директор на Лудогорец Ангел Петричев съзря заговор срещу българския шампион. Според него босовете на Левски - Спас Русев и ЦСКА - Гриша Ганчев работят в коалиция, за да спрат развитието на клуба от Разград.Ръководителят допълни, че предстоящият двубой с АЕК (Ларнака) е изключително важен за амбициите на отбора в турнира Лига Европа.\"Не искам да коментирам собствениците на отборите, тъй като не са на моето ниво. Те са в правото си да казват каквото искат. Аз мога само с интерес да коментирам тази коалиция, която се оформя между Русев и Ганчев, но според мен тази коалиция ще продължи доста кратко, тъй като няма да е далеч моментът, в който двата отбора ще се сблъскат и тогава господин Русев ще разбере, че Ганчев не е кротушка, а си е сериозна акула, на която Лудогорец усеща зъбите през последните 8 години, в които е в първенството. Ще наблюдаваме с интерес как ще се развие съюзът между тези двамата\", заяви Петричев\"Емоциите утихнаха веднага след мача с Левски, порадваха се момчетата и се концентрираха за предстоящия важен двубой в Никозия. Този двубой ще реши доста неща, за нас се явява изключително важен. Пътуваме с идеята да спечелим. Смятам, че ако не победим утре, вече нещата стават изключително имагинерни\", добави той.", "date": "2018.10.24", "title": "Петричев: Странната коалиция между Ганчев и Русев няма да продължи дълго"}
{"url": "http://www.cross.bg/shahtata-krak-imalo-1587124.html", "text": "/КРОСС/ Възрастен мъж пропадна в шахта на „Топлофикация”. Това се е случило тази сутрин на кръстовището на бул. „Васил Левски” и ул. „6-и септември”, съобщава Нова Телевизия.Шахтата е била отворена, за да бъде почистена от служители на ВиК. Инцидентът е станал малко преди 10.00 ч. 72-годишен мъж е пресичал, когато единият му крак е попаднал в шахтата. Той е получил открита фрактура на десния крак и е откаран в „Пирогов”.По думите на служителите на ВиК шахтата е била оградена с конуси, но не е имало лента, която да предупреждава за ремонтни дейности.От „Топлофикация” и ВиК все още няма официален коментар за това дали е имало служител около шахтата, който да предотврати инцидента.", "date": "2018.10.24", "title": "Възрастен мъж падна в отворена шахта центъра на София"}
{"url": "http://www.cross.bg/kodeks-branshovite-tryda-1587125.html", "text": "/КРОСС/ Бизнесът поиска изготвянето на нов Кодекс на труда. След обща среща браншовите организации на Българската стопанска камара предупредиха за системни проблеми в икономическата среда, съобщава БНР.Недостигът на работна сила се задълбочава, са изтъкнали от браншовите организации, като до преди две години е говорено за проблем с квалифицираните кадри, а в момента вече се говори и за липсата на персонал въобще. Решението работодателите виждат в дуалното образование и в облекчаването на процедурите за привличане на работници от страни извън ЕС.Членовете на работодателската организация настояват за изработването и приемането на закон за браншовите камари, както и на нов Кодекс на труда, който да регламентира съвременните индустриални отношения.", "date": "2018.10.24", "title": "Бизнесът поиска нов Кодекс на труда"}
{"url": "http://www.cross.bg/logistichna-biznes-konferentziya-1587128.html", "text": "/КРОСС/ Заместник-министърът на транспорта, информационните технологии и съобщенията Димитър Геновски ще открие Шестата логистична бизнес конференция. Тази година основната тема на събитието е „България в европейската логистична мрежа: Възможности, интеграция, трансформация“.", "date": "2018.10.24", "title": "Заместник-министър Димитър Геновски ще открие Шестата логистична бизнес конференция "}
{"url": "http://www.cross.bg/trenyor-medalisti-fibank-1587129.html", "text": "/КРОСС/ Fibank (Първа инвестиционна банка) , както и техните треньори. Българите се завърнаха от Буенос Айрес с 10 медала в различни дисциплини, сред които 5 златни, 3 сребърни и 2 бронзови отличия.На специална церемония в централата на банката, нашите медалисти получиха златни кюлчета и юбилейни монети от колекцията „Година на кучето”, които им бяха връчени от Главният изпълнителен директор и Председател на УС на Fibank г-н Неделчо Неделчев.                   Той награди всички медалисти, както и треньорите им със специални дизайнерски артикули от злато и сребро от специалната колекция \"Година на кучето\". Те са изработени от най-висока проба инвестиционно злато и сребро със стилен дизайн и са произведени от Швейцарската рафинерия P.A.M.P.Красивите бижута бяха връчени на златните медалисти Александра Начева (лека атлетика, троен скок) и нейният треньор Стойко Цонов, на Кирил Киров (стрелба, пистолет, отборно) с треньор Румяна Апостолова и на Мария Делчева (бадминтон, отборно) с треньор Слънчезар Цанков.Дизайнерски артикули получиха и сребърните медалисти Адриан Андреев (тенис, двойка мъже) с треньор Ивайло Трайков, Христо Христов (вдигане тежести - категория над 85 кг) с треньор – Живко Николов и Валентин Андреев (лека атлетика, хвърляне чук) с треньор Андриан Андреев. Наградени бяха и бронзовите медалисти Едмонд Назарян (борба, класически стил - категория 45 кг) и неговият треньор Станислав Борисов и Галя Шатова (вдигане тежести - категория 63 кг) и треньорът й Иван Лухов.На събитието присъстваше и зам.председателят на БОК г-жа Йорданка Благоева, която в знак на благодарност за подкрепата от страна на Fibank през годините, връчи на г-н Неделчев подарък от името на БОК - специално изработена табела с автографи от всички български медалисти от последните младежки олимпийски игри.", "date": "2018.10.24", "title": "Fibank награди младите ни олимпийци и техните треньори"}
{"url": "http://www.cross.bg/notev-ataka-komentira-1587109.html", "text": "/КРОСС/ Становището и оценката на партия „Атака“ за изявлението на вицепремиера Валери Симеонов остават непроменени, заяви зам.-председателят на парламента и депутат от групата Явор Нотев, съобщава Нова.Той коментира факта, че вицепремиерът на икономическата и демографската политика Валери Симеонов е поднесъл публично извинение за изказването си, че те са „кресливи жени“ с „уж болни деца“. „Това е ново обстоятелство, което ще бъде обсъдено във връзка с отношенията в коалицията и по-нататъшните действия“, смята Нотев.Той не коментира дали това извинение може да доведе до оттегляне на искането за оставка на Симеонов от страна на „Атака“. Според Нотев ситуацията в „Обединени патриоти“ не би трябвало да се разглеждат като залог за съществуването на голямата коалиция.", "date": "2018.10.24", "title": "„Атака“: Оценката ни за думите на Симеонов остава непроменена"}
{"url": "http://www.cross.bg/narkotitzi-stydentite-narkomani-1587110.html", "text": "/КРОСС/ Ректорът на икономическия университет в Атина затвори висшето учебно заведение, за да предпази студентите от разпространението на наркотици. Опозиционните партии настояват за незабавна реакция на Министерството на образованието, съобщава БНР.\"Положението вече е извън контрол, сградата на висшето учебно заведение се е превърнала в сборище на наркомани, а дилъри предлагат наркотици навсякъде\", оплакват се студентите. Те съобщават, че дори се страхуват да посещават учебните занятия.Ректорът на университета Емануил Гиакумакис съобщи пред медиите, че се е обърнал за помощ към всички ресорни служби от Министерството на здравеопазването до Общината и Полицията. \"Досега няма никаква реакция\", според студенти и преподаватели.Студентите описват потресаващи случки на наркомани в тежка форма, които дори вземат наркотици в учебните зали. \"Навсякъде в двора на университета намираме спринцовки, а дилъри предлагат безпрепятствено наркотици\", съобщават от ръководството на студентския съвет.Университетът ще остане затворен докато властите не премахнат всякакъв риск за живота и здравето на студентите, категоричен е ректорът.", "date": "2018.10.24", "title": "Затвориха икономическия университет в Атина заради наркотици"}
{"url": "http://www.cross.bg/godina-titanik-saythemptun-1587111.html", "text": "/КРОСС/ Копие на потъналия през 1912 година кораб „Титаник“ ще бъде построено и пуснато на вода през 2022 година, съобщава CBS, цитирана от БНР.Проектът „Титаник II\" е на компанията Blue Star Line на австралиеца Клайв Палмър. Строежът на кораба е започнал през 2012 година, но поради липса на финансиране проектът е бил в застой около 3 години.Ще бъде възстановен оригиналният интериор на „Титаник“, а навигационните системи ще бъдат модерни, тъй като така се повишава нивото на сигурност.Корабът, чието построяване ще струва около половин милиард долара, ще може да поеме 2 400 пътници и 900 човека екипаж.Предвижда се първото плаване да бъде от Сингапур до Дубай и да продължи 2 седмици. След това новият „Титаник“ ще се отправи към Саутхемптън, след което ще пресече Атлантическия океан и ще пристигне в Ню Йорк.Първият \"Титаник\" тръгва на първия си и единствен рейс точно от Саутхемптън към Ню Йорк на 10 април 1912 година. В нощта на 14 срещу 15 април в Северния Атлантик корабът се сблъсква с айсберг и потъва за 2 часа и 40 минути. Загиват около 1 500 човека.", "date": "2018.10.24", "title": "Строят копие на „Титаник“"}
{"url": "http://www.cross.bg/detzata-deteto-podkrepa-1587112.html", "text": "/КРОСС/ Подобряване на разбирането на професионалистите и експертите, ангажирани в планирането и изпълнението на политики за деца, за предизвикателствата и потребностите на съвременните семейства във връзка с грижите за децата – това беше основният акцент на втората среща, посветена на подкрепата на родителството. Форумът се организира от Държавната агенция за закрила на детето (ДАЗД), УНИЦЕФ България и Асоциация „Родители“ като продължение на дискусията, състояла се през  май 2018 г. На него бяха очертани основните нужди на майките и бащите на малки деца и юноши през погледа на изследователи, професионалисти и родители.   Председателят на ДАЗД д-р Елеонора Лилова, представителят на УНИЦЕФ за България, д-р Джейн Миута и Яна Алексиева, изпълнителен директор на Асоциация Родители, откриха срещата. Те подчертаха, че родителите са най-значимите възрастни в живота на всяко дете, които със своите грижи, отношение и любов оказват огромно влияние върху детето и неговото благополучие. Конвенцията на ООН за правата на детето също отчита първостепенната роля и отговорност на семейството и необходимостта за оказване на подходяща подкрепа при отглеждането на децата. „Подкрепата има много измерения, сред които предоставянето на полезна информация и формирането на знания и умения по пътя на родителството. Вярвам, че споделените практики днес ще ни помогнат да заложим подходящи мерки в подготвяната Национална стратегия за детето, чрез които да дадем добрия пример как държавата подкрепя родителите”, заяви в приветствието си председателят на ДАЗД. „Още от раждането родителят е най-важният човек в живота на детето. Родителите не само удовлетворяват  базисните нужди на децата, те са отговорни и за закрилата, емоционалната подкрепа и комфорта им; за любовта, чувството им за принадлежност, самочувствието и усещането им за сигурност. Знаем, че децата се развиват най-добре в стимулираща среда и всички ние сме отговорни да подкрепим родителите в осигуряването на такава среда за децата“, заяви д-р Джейн Муита, представител на УНИЦЕФ в България. „Родителите са ключ към благосъстоянието на децата. Затова те трябва да получават подкрепа, за да балансират успешно между професионалните си задължения и грижата за децата си“, обобщи Яна Алексиева. По време на срещата бяха формулирани и насоки за действие в краткосрочен (3 г.) и дългосрочен план, които да бъдат заложени в новата Национална стратегия за детето и Национална стратегия за ранно детско развитие. Те са насочени към осигуряването на устойчиви възможности за подкрепа на родителите на деца от 0 до 18 г. и къмразвиването на универсални услуги. Предложени бяха мерки, насочени към решаване на специфични проблеми на различни групи родители икъм повишаване търсенето на форми за подкрепа от страна на самите родители. Във форума участваха експерти, ангажирани с политиките за децата от Министерствотона труда и социалната политика, Министерството на здравеопазването, Министерството на образованието и науката, Министерството на младежта и спорта, Държавната агенция за закрила на детето, Агенцията за социално подпомагане, Националното сдружение на общините в Република България, неправителствени и родителски организации, учители, социални работници и други професионалисти, работещи непосредствено с родители и деца.", "date": "2018.10.24", "title": "ДАЗД, Уницеф България и Асоциация ''Родители'' проведоха втора национална среща в подкрепа на родителството"}
{"url": "http://www.cross.bg/dolara-mlrd-yuzhna-1587113.html", "text": "/КРОСС/ Един-единствен фиш се оказа печеливш в американската лотария „Мега Милиони”, която събра рекорден джакпот от 1,6 млрд. долара, предаде „Ройтерс”.Щастливецът е пуснал числата 5, 28, 62, 65, 70 и мега топка №5 в Южна Каролина при шанс 1:303 000 000. Точно тази комбинация беше изтеглена във вторник вечерта местно време.Към момента няма данни за други печеливши.Притежателят на фиша ще може да избере между два варианта – да получи веднага 904 млн. долара или да му се превеждат парите през следващите 29 години.", "date": "2018.10.24", "title": "Късметлия от Южна Каролина спечели $1,6 млрд. от лотарията"}
{"url": "http://www.cross.bg/yvrezhdaniya-detzata-yvrezhdane-1587114.html", "text": "/КРОСС/ Българската православна църква в подкрепа на децата с увреждания и техните семейства.В столичния храм \"Покров Богородичен\" беше отслужена литургия, а датата 24 октомври влиза в българския църковен календар като Ден за молитва на децата с увреждания.„Благодарим на Св. Синод за този ден. Искам да отбележа едно-единствено нещо: че уврежданията нямат нито религия, нито партийна принадлежност.И да престанат партийните лидери да ни пришиват на тоя и на оня. Хора, събудете се! Увреждането си е увреждане. И засяга цялото ни общество. От увредените хора, до всички, които са около тях. И всички, които плащат наливането на пари в една бездънна каца, без никаква отчетност”, каза Вал4ентина Ташкова, майка на дете с увреждане.", "date": "2018.10.24", "title": "Църквата с литургия в подкрепа на децата с увреждания"}
{"url": "http://www.cross.bg/izmeneniyata-othvurli-zakona-1587115.html", "text": "/КРОСС/ Със 145 гласа \"за\" и 65 \"против\" парламентът прие повторно промените в Закона за държавната собственост и така отхвърли ветото на президента върху измененията. Държавният глава върна измененията за ново обсъждане, тъй като според него с тях се създава възможност за скрита приватизация на дружества от забранителния списък по Закона за приватизация и следприватизационен контрол.", "date": "2018.10.24", "title": "Парламентът отхвърли поредно президентско вето"}
{"url": "http://www.cross.bg/privatizatziya-spisuk-zarkov-1587116.html", "text": "/КРОСС/ „Времето за хитрини отмина.Това е 10-тото вето на президент по време на работата на 44-тото Народно събрание”, Това заяви зам.-председателят на ПГ на „БСП за България“ Крум Зарковпо време на дебатите за ветото на президента върху Закона за държавната собственост. Социалистът допълбни, че се очертават определени белези, които будят съмнение в целите на законопроекта. По думите му в Закона за държавната собственост има седем такива белега. „Законопроектът е внесен от депутати, въпреки  че е  ясно, че и инициативата, и работата по него са на Министерството на икономиката – вносителят се крие зад депутатите. Защо?“ попита Зарков. На второ място той посочи, че законопроектът е подкрепян от цялото мнозинство, но е внесен от малкия коалиционен партньор. Той коментира, че оценката на въздействието е изцяло формална. „Всички текстове в законопроекта са преработени и пренаписани между първо и второ четене, като не е имало срокове за внасяне и обсъждане на предложенията между тях“, обясни той. На следващо място, зам.-председателят на  ПГ на левицата посочи, че в преходните и заключителни разпоредби се появява текст, който прави изменение в друг закон, който не е обсъждан изобщо на първо четене.„Зад законопроекта стои конкретен казус – проблеми на индустриална зона Бургас, а тази практика е по дефиниция порочна“, каза още той. По думите му това, което е добре за Бургас, може да доведе до  продължаващо разпарчетосване на българската икономика. Зарков подчерта, че законопроектът се опитва открито да заобиколи друг закон – Закона за приватизационен и следприватизационен контрол. „Това създава съмнение относно реалните му цели. В българското законодателство почти не остана текст, срещу който да няма текст, равен по сила и обратен по значение“, заяви той.  Крум Зарков бе категоричен, че е трябвало да има законодателен дебат. „На вашия закон за скрита приватизация, ние щяхме да отговорим с нашите закони за забрана на концесиите на дружества от забранителния списък, за Летище „София“, за законопроекта, който ще внесем, за нов начин на управление на държавните предприятия“, обясни той. Управляващите са предпочели да използват пътя на хитрините, на процедурните хватки, защото усещат, че не могат да спечелят политически дебат. „За 10-ти път ви се показва и трябва да разберете, че времето за хитрините отмина. Пред 2 години, българският народ избра президент, който доказа, че държи на правилата, на Конституцията, на законността и на честността на законодателния процес. Ние подкрепяме тези цели и затова ще подкрепим и това вето“, заключи Крум Зарков.   „Това е малък законопроект, с който се отваря голяма врата -  безплатна и скрита приватизация“. Това заяви народният представител от ПГ на „БСП за България“ Пенчо Милков. По думите му  голямата промяна се състои в това, че до този момент, в законодателството съществува не само забрана за приватизация на търговски дружества от забранителния списък, но и за апортиране на техни имоти в други дружества – да губят собствени имоти, чрез апорт в други дружества, които вече са извън този забранителен списък. Пенчо Милков предупреди, че с този закон е на път да се заобиколи процесът на приватизация, който за дружествата от забранителния списък е невъзможен. Според него идеята на управляващите явно е: Като не можем да ги лапнем цели, ще изядем най-вкусните части. Той подчерта, че  действащото право изисква решение на НС за приватизация на обособени части  от предприятия в забранителния списък. „Някой е измислил, че отделни имоти може да не представляват обособени части по закона за приватизацията.  Какво обаче би представлявало дружество, само носещо името Летище „София“, без недвижим имот- писти за излитане, кацане, регулиране и сгради?“, попита Пенчо Милков\"С промяната в Закона за Държавната собственост управляващите искат да премахнат текстове, които гласят, че не могат да се апортират активи на дружества, включени в т.нар. забранителен списък\". Това каза секретарят на ПГ на \"БСП за България\" Филип Попов от парламентарната трибуна. Той добави, че нематериалните активи на едно дружество, включено в този списък, след промяната, ще могат да се местят в друго. \"След като тези активи отиват в новото дружество, вече могат да се приватизират.  Ако не целите скрита приватизация, защо предлагате отмяната на тези текстове\", попита Попов. Той заяви, че управляващите целят точно такава скрита приватизация, иначе нямаше да предлагат тези промени. ", "date": "2018.10.24", "title": "Крум Зарков към ГЕРБ:  Времето за хитрини отмина"}
{"url": "http://www.cross.bg/migranti-granitzata-pynkt-1587148.html", "text": "/КРОСС/ Няколко десетки мигранти влязоха в сблъсъци с босненската полиция при опит да пресекат незаконно границата със съседна Хърватия, която е членка на Европейския съюз, предават AP и BHTV.Крещейки \"Отворете границите!\", мигрантите пробиха полицейския кордон днес, преди да бъдат спрени от друг край граничния пункт Малевац. Сблъсъците продължиха, след като мигрантите блокираха граничния пункт.Полицията също така забрани на около 100 мигранти да слязат от влак, който пристигна в района рано тази сутрин, и върнаха обратно автобуси с мигранти.Хиляди мигранти се намират в Северозападна Босна, от където правят опити да преминат границата с Хърватия и да продължат към други страни от ЕС. ", "date": "2018.10.24", "title": "Сблъсъци между мигранти и босненската полиция на хърватската граница"}
{"url": "http://www.cross.bg/leva-tzska-shkola-1587155.html", "text": "/КРОСС/ \"Дарявам 15 000 лева на Детско-юношеска школа на ЦСКА\". Това написа във Фейсбук народният представител от ПГ на \"БСП за България\" Иван Ченчев. Той коментира, чоще на следващия ден, след като са били преведени парите за откупуване на емблемата на ЦСКА, той е провел разговор с Гриша Ганчев и му е потвърдил желанието си да дари парите, които има да получава - 15 870, 39 лева.\"След получаването на сумата, 870,39 лева от нея ще предоставя за закупуването на абонаментна карта за ВИП - ложата на “Армията”, на Лъчо\", пише още той и обяснява, че това е момчето, което е на всеки мач на пистата на стадиона и подкрепя отбора от инвалидната си количка. \"Останалите 15 000 лева ще прехвърля по сметка на Детско- юношеската школа на клуба\", заявява той.", "date": "2018.10.24", "title": "Иван Ченчев дари 15 000 лева на Детско-юношеска школа на ЦСКА"}
{"url": "http://www.cross.bg/graf-ignatiev-plan-1587118.html", "text": "/КРОСС/ Изпълнител и надзор бяха изслушани от столичните общински съветници по казуса „Граф Игнатиев\". В Комисията по градоустройство към Столична община беше заявено, че ремонтът върви по план, ще бъдат спазени сроковете и качеството е добро.Беше обсъден и казусът с подмяната на ключов материал при ремонта на трамвайното трасе, за което bTV имаше серия от репортажи.„Съжалявам, че се говори в медиите по въпроси, които са от компетенцията на много тесен кръг от експерти. Това, което е приложено в момента на обекта, е достатъчно качествено и ще гарантира сигурността на конструкцията и комфорта на живущите около трамвайния път”, коментира Илия Илиев, проектант на трамвайното трасе.„Държа да отбележа, че ние изпълняваме работен проект. Всяко едно желание на възложителя, когато е възложено по законовия ред, ние следва да го изпълним. В този случай, след експертен съвет възложителят е поискал да се работи с тази подложка и ние сме задължени да работим с нея”, каза Георги Гигов от „Джи Пи Груп”.Подобно изслушване ще се прави на всеки две седмици. Въпреки че заради ремонта на ул. „Граф Игнатиев” от опозицията поискаха оставката на кмета Йорданка Фандъкова и зам,-кмета по транспорта Евгени Крусев, днес те останаха пасивни по време на изслушването", "date": "2018.10.24", "title": "Ремонтът на ул. „Граф Игнатиев” по план и в срок"}
{"url": "http://www.cross.bg/dekemvri-ezero-balet-1587156.html", "text": "/КРОСС/ За пореден път класиката „Лебедово езеро“ в изпълнение върху лед от Руски държавен балет на лед „Санкт Петeрбург“ се радва на изключителен интерес! Билетите вече са в продажба в мрежата на Eventim на цени между 30 и 60 лв и ВИП места за 80 като първите 100 билета от всяка ценова категория са с отстъпка 10 лв. Специално за най-младите на възраст между 7 и 18 години е предвидена цена 10 лв.  (срещу представяне на лична карта на касата).  Билети могат да бъдат закупени и от Билетен център НДК и всички оторизирани каси на Eventim и онлайн на адрес https://goo.gl/mT1fSxРуски държавен балет на лед „Санкт Петербург“ гостува с „Лебедово езеро“  и в Пловдив на 11 декември в Дом на културата „Борис Христов“ от 17:30 и от 20 ч.Едно от най-любимите класически произведения на всички времена „Лебедово езеро“ отново стъпва на родна земя в най-атрактивната си форма – с хореография върху лед, в изпълнение на познатата и любима на почитателите на класическото изкуство световноизвестна руска формация. С оригинална музика на Чайковски, на 9 декември 2018 г. спектакълът ще преобрази сцената на зала 1 на НДК в заледено езеро, което за пореден път ще потопи българските зрители в приказния свят на грациозните лебеди в изпълнение на руските олимпийски шампиони по фигурно пързаляне.Всяка поява на руския „Балет на лед“ у нас е обречена на абсолютен успех – всички представления на трупата у нас по правило разпродават всички места в залата седмици преди обявената дата. Такава е съдбата на представените у нас „Лешникотрошачката“, „Ромео и Жулиета“ и „Спящата красавица“ при всичките им гостувания до момента. Смело може да се каже, че „Лебедово езеро“ не се нуждае от представяне – след премиерата си през далечната 1877 година в московският \"Большой Театър\", произведението гастролира из най-престижните театри по цялото земно кълбо, в редица интерпретации, за деца и възрастни.Фактът, че на 9 декември в НДК ще го изиграят невероятните фигуристи от балет „Санкт Петербург“ пък дава отговор защо да очакваме един още по-ярък и запомнящ се прочит – сложни акробатични фигури, пищна сценография и автентични костюми спират дъха на притихналия от удивление зрител.Сред виртуозните ледени балетисти се отличават европейските и олимпийски шампиони Людмила Белоусова и Олег Протопопов, заедно с още 20 от най-популярните състезатели на Русия, известни още като „Руските господари на спорта“, заради многобройните им победи в най-престижните световни състезания.През 2017 г. създаденият от уважавания хореограф Константин Боярски  Държавен балет на лед „Санкт Петербург“ отбеляза своя 50-годишен юбилей със серия от представления в Китай, Франция, Чехия, Италия, Хърватска, Сърбия, България, Близкия Изток и Южна Америка.                     ", "date": "2018.10.24", "title": "„Лебедово езеро“ върху лед с още едно представление в Зала 1 на НДК!"}
{"url": "http://www.cross.bg/zhelyazkov-ministurut-rosen-1587117.html", "text": "/КРОСС/ Хубаво е, когато в нашия общ европейски дом се случват инициативи, които спомагат за сближаването, взаимното опознаване и в същото време оправдават вложените ресурси. Това заяви министърът на транспорта, информационните технологии и съобщенията Росен Желязков по време на откриването на национален семинар за подкрепа на системата за автоматичен превод в ЕС eTranslation.В Европа живеят половин милиард граждани, говори се на 24 езика, имаме 3 азбуки, добави министърът. Той уточни, че резултатите по проект „Координиране на езиковите ресурси в Европа” вече се ползват и помагат да се преодоляват различията. По думите на министър Росен Желязков, модерната платформа за автоматизиран превод има две съществени отлики, които са и нейни предимства в сравнение с други съществуващи системи за обществено ползване. eTranslation позволява запазване на личните данни на потребителите и има висока експертна и професионална стойност, посочи той.Министерството на транспорта, информационните технологии и съобщенията е координатор в секторите „Транспорт“ и „Телекомуникации“ на Механизма за свързване на Европа, с чийто ресурс е реализиран и този проект, каза министър Желязков. Той припомни, че министерството, заедно с Института по български език на БАН, предоставиха голям административен документален ресурс, така че платформата да се самообучава. „Нейният изкуствен интелект прохожда, развива се, ще навлезе в своята зрялост. Тук е нашият апел да предоставяме ресурси и документи, така че платформата все повече да натрупва капацитет и потенциал, за да бъде професионално използвана“, каза още министърът. Министър Росен Желязков подчерта, че eTranslationще бъде в помощ не само на администраторите, но и на всички граждани в Съюза, които имат нужда да ползват публични и обществени услуги на едно много високо ниво. „Сигурен съм, че тя ще преодолява не само различията и езиковите бариери, но ще спомага за по-добро разбиране на начините и формите на функциониране на публичните, обществени институции в Съюза“, добави министърът. Приветствия към участниците в семинара отправиха заместник-министърът за българското председателство на Съвета на ЕС Моника Панайотова и ръководителят на представителството на Европейската комисия Огнян Златев. ", "date": "2018.10.24", "title": "Министър Росен Желязков: Системата за автоматичен превод спомага за сближаването в ЕС "}
{"url": "http://www.cross.bg/godina-sveta-pozitziya-1587099.html", "text": "/КРОСС/Аналитичната агенция Focus2Move състави ежегодната си статистика, показваща кои са най-продаваните автомобили в световен мащаб. Глобалният рейтинг засяга последните седем месеца, като предвижданията са, че до края на годината резултатите няма да се променят, особено в челната тройка, защото разликите са големи.Интересен факт е, че челната тройка не се е променила спрямо резултатите от миналата година и най-популярните автомобили в света си остават японски. Първата позиция по продажби продължава да се държи от Toyota Corolla, която е на челната позиция от 2015 година насам.Данните на Focus2Move сочат, че от началото на годината в света са продадени 816 748 нови автомобила от модела Corolla. Второто място е за американските пикапи Ford F-Series, от които са реализирани 722 566 автомобила. Тройката се затваря от европейския бестселър Volkswagen Golf, от който за 2018-а в света са продадени 573 772 бройки.", "date": "2018.10.24", "title": "Японските коли най-продавани в света"}
{"url": "http://www.cross.bg/momche-godishen-byrgas-1587100.html", "text": "/КРОСС/ 17-годишен мотоциклетист блъсна 14-годишно момче в Бургас, съобщиха от МВР. Инцидентът е станал на улица \"Копривщица\", срещу Руската гимназия в града.Возилото с пазарджишка регистрация връхлетяло внезапно излезлия на пътното платно малолетен.При пътнотранспортното произшествие са пострадали и мотористът и пешеходецът, които са прегледани в УМБАЛ-Бургас, след което са освободени за домашно лечение. 17-годишният мотоциклетист е със счупена костица на лявата длан, а блъснатото момче - с охлузвания на дясната ръка и крак.", "date": "2018.10.24", "title": "17-годишен моторист блъсна ученик в Бургас"}
{"url": "http://www.cross.bg/predpriyatiya-odit-zadulzhitelen-1587157.html", "text": "В България има най-рестриктивните прагове за задължителен одит на финансовите отчети. Праговете са ЧЕТИРИ пъти по-рестриктивни от тези в съответната Директива на ЕС, а и от праговете в останалите страни на Балканите.  Депутатите да изберат на чия страна са - на предприятията или на няколко одитора. Това се казва в позиция на Асоциацията на индустриалния капитал в България.Асоциацията изпрати до Народното събрание позицията по повод предстоящо гласуване на второ четене  на предложения за промени на Закона за счетоводство, свързани с праговете за задължителен одит. Според вносителите, промените в закона за счетоводството, които сега предлага  правителството, целят да подобрят публичната отчетност на предприятията. Например един от тези текстове  гласи, че малките предприятия, които в момента не подлежат на задължителен независим финансов одит, ще трябва да публикуват най-малкото  баланс и отчет за приходите и разходите си.\"В България има над 400 хиляди работещи предприятия. По Директива подлежат на задължителен одит около 5 хиляди (толкова са средните + големите предприятия у нас, а малките и микро предприятията се освобождават от задължителен одит от Директивата, т. к. се смята, че представлява значителна тежест за тях и ползите са по-малко от вредите). Съгласно нашия рестриктивен закон, приет с лобистки текстове в угода на одиторите, на задължителен одит подлежат над 15 хил. предприятия. Да се твърди, че всички останали са на сиво, е откровена глупост\", казват от АИКБ.Мисли първо за малките! Ще сведем регулациите до минимално изискуемите от правото на ЕС! В България има най-рестриктивните прагове за задължителен одит на финансовите отчети. Праговете са ЧЕТИРИ пъти по-рестриктивни от тези в съответната Директива на ЕС, а и от праговете в останалите страни на Балканите. И нещо, което одиторите удобно премълчават - за няколко хиляди малки и микро предприятия като акционерните дружества, командитните дружества с акции, както и консолидирани дружества - прагове изобщо няма! Т.е. колкото и микроскопични да са, те подлежат на задължителен одит. Достатъчно е да имат повече от 500 лева годишни приходи, за да не са „без дейност\".  И всичко това, за да могат одиторите да получават още по-големи доходи. Срещу никому ненужни доклади, които никой никога не чете, но над 6 хиляди микро и малки предприятия са задължени да плащат по силата на лобистки разпоредби в Закона за счетоводство, прокарани без обсъждане между две четения.Списък на  манипулациите във връзка със задължителния одитНякои от одиторите носят от седем кладенеца вода за да защитят привилегиите си.  Ето какви са най-често използваните манипулации:„Праговете ни са актуализирани наскоро и не са ниски. Отнесени към БВП са по-високи отколкото в Германия.\" Няма по-рестриктивен закон от нашия (моля, вижте таблицата). А одитор, който твърди, че размерът на предприятието в ЕС се определя от БВП  на страната, в която оперира, сам издава безполезността си. И нещо, което одиторите премълчават - за няколко хиляди малки и микро предприятия като акционерните дружества, командитните дружества с акции, както и консолидирани дружества - прагове изобщо няма!„Фискът има нужда от одитите ни.\" Фискът не знае за тази своя „нужда\". Той има свои методи за установяване и събиране на дължимите данъци. И нека не забравяме, че предприятията избират одитора и заплащат одита. А и вижте таблицата. В Сърбия, Румъния и Гърция фискът защо няма такава нужда?„Трябва да се одитират всички дружества, за да няма сива икономика.\" В България има над 400 хиляди работещи предприятия. По Директива подлежат на задължителен одит около 5 хиляди (толкова са средните + големите предприятия у нас, а малките и микро предприятията се освобождават от задължителен одит от Директивата, т. к. се смята, че представлява значителна тежест за тях и ползите са по-малко от вредите). Съгласно нашия рестриктивен закон, приет с лобистки текстове в угода на одиторите, на задължителен одит подлежат над 15 хил. предприятия. Да се твърди, че всички останали са на сиво, е откровена глупост.  Да се твърди, че там където има одит никога няма сиви практики, е смешно. Та нали, ако недобросъвестен предприемач иска да ползва сиви практики, винаги може да наеме одитор, който да не ги забележи. Например - този на КТБ. За това НАП не разчита на одита. С предлаганите промени на чл. 37 от ЗС ще отпаднат около 1/3 от подлежащите на одит предприятия, които поради малките си размери носят само 10% от доходите на одиторите. (Т.е. одиторското съсловие ще оцелее.)„Акционерите може да се сменят без предприятието да разбере, може да се скрият, да останат неизвестни? И за това трябва ВСИЧКИ акционерни дружества да се одитират, колкото и микроскопични да са те.\" Акционерните дружества, които се търгуват на борсата, подлежат на одит като предприятия  от обществен интерес. Такива са около 350 у нас. И това няма нищо общо с останалите 3500 акционерни дружества, които са под праговете за одит даже на нашия рестриктивен закон и не са от обществен интерес. Освен това предприятията вече са длъжни да декларират крайните си собственици по силата на Закон за мерките срещу изпирането на пари. И пак вижте одита на КТБ. А той НЕ е изключение. „Одитът не е административна тежест, защото одиторите не са държавна администрация\"?! Без коментар. Може би само един цитат от Директивата на ЕС: „Годишните финансови отчети на малките предприятия не следва да подлежат на споменатото задължение за извършване на одит, тъй като одитът може да представлява значителна административна тежест за тази категория предприятия, като същевременно в много от малките предприятия едни и същи лица са както  акционери, така и управители, и затова не се нуждаят особено от това трета страна да гарантира достоверността на финансовите отчети.\" „Закона за счетоводство е приет само преди 3 години. Праговете са актуализирани. Защо толкова скоро се занимаваме пак с тях.\" Не „само\", а „цели\" 3 години микро и малките предприятия са подложени на  административни и финансови тежести, вследствие на лобистки текстове в закона, тежести, каквито Директивата не предполага. Вече 3 години малкият бизнес плаща още един данък в повече - „Данък одитори\". Крайно време е законът да се приведе в съответствие с директивата, така, както са го направили всичките ни съседи. Вижте отново таблицата. Съседи, които са ни и преки конкуренти на световните пазари, но нямат тежестите, с които е  натоварен малкият бизнес у нас. „Одитът е необходим на предприятията, за да кандидатстват за обществени поръчки или кредити.\" Ако и когато на съконтрагент на микро или малко предприятие му е необходим по някаква причина одитиран отчет, предприятието може да си го поръча, заплати и получи. Това е случай „едно на хиляда\". И не е необходимо в останалите 999 на 1000 случая малкият бизнес да губи време и пари единствено, за да увеличава доходите на одиторите.*   * *На страната на  около 6 хиляди микро- и малки предприятия със над 100 000 работещи в тях, които произвеждат, създават БВП и пълнят бюджетаИЛИНа страната на няколко одитора, които събират „Данък одитори\" от тях, създавайки им ненужна административна и финансова тежест, т.е. пречейки им да работят.А стоте хиляди заети в тези предприятия, чийто труд се ограбва с цинизъм, ще решават един ден за кого да гласуват. ", "date": "2018.10.24", "title": "АИКБ: Депутатите трябва да решат на чия страна са - на предприятията или на няколко одитора"}
{"url": "http://www.cross.bg/data-hristofor-velikobritaniya-1587149.html", "text": "/КРОСС/ Българско бебе, родено във Великобритания, се превърна в сензация със своята рождена дата. Христофор се появява на бял свят в Ливърпул на 6 октомври, съобщава бтв.Изумителното е, че на същата дата са родени и баща му, дядо му и неговата леля.Шансът подобно нещо да се случи е 1:48 000 000, изчисляват статистици. Майката на Христофор е българка, а бащата – македонец, съобщават британските медии. Двамата казват, че от години са искали дете и са много щастливи, че мечтата им се е сбъднала.", "date": "2018.10.24", "title": "Българско бебе стана сензация във Великобритания с рождената си дата"}
{"url": "http://www.cross.bg/vuglishta-yspeyat-namalyat-1587101.html", "text": "/КРОСС/Глоба между 5 и 10 хил. лв. очаква кметовете на населени места, за които проверки покажат, че за срок от една година не успеят да намалят регистрирания брой превишения на нормите за вредни вещества във въздуха или не успеят да намалят средногодишните нива на замърсяване. Това предвиждат поправките на Закона за чистотата на атмосферния въздух, които са внесени в парламента, припомня в. „24 часа“.Същият размер глоба се предвижда и за лица, които продават въглища, неотговарящи на еконормите, установени с наредба, която ще се приеме след гласуването на законовите поправки.Глоба до 10 хил. е предвидена и за лицата, които са допуснали до пазара такива въглища.При представянето на закона от МОСВ бе съобщено, че изискванията се променят по отношение на съдържанието на пепел и сяра във въглищата.", "date": "2018.10.24", "title": "До 10 000 лв. санкция за кмет, ако въздухът е мръсен"}
{"url": "http://www.cross.bg/orban-izborite-treti-1587102.html", "text": "/КРОСС/Унгарският премиер Виктор Орбан заяви, че лидерите на Европейския съюз искат да създадат „Европейска империя\", която ще пороби националните държави на континента, съобщи AP.Орбан говори по време на честванията на унгарската антисъветска революция от 1956 г. и призова избирателите да отхвърлят глобализма и да подкрепят „културата на патриотизма\" на изборите за Европарламент догодина. Унгарският министър-председател заяви, че ако имиграцията продължава, „коренните европейци\" ще станат малцинство, а терорът ще стане част от живота в големите градове.От 2015 година насам Орбан се съсредоточи върху все по-твърда антиимиграционна политика, което помогна на неговата партия на изборите през април да спечели трети пореден мандат и да разполага с две трети от гласовете в парламента.Опозиционните партии, които се събраха на отделно честване, призоваха Унгария да се присъедини към службата на Европейската прокуратура, за да се подобри борбата с корупцията. Виктор Орбан е един от европейските лидери, които се противопоставят на приема на бежанци.", "date": "2018.10.24", "title": "Орбан: Искат да създадат Европейска империя, която да ни пороби"}
{"url": "http://www.cross.bg/valeri-simeonov-gerb-1587104.html", "text": "/КРОСС/  Искането за изслушване на Валери Симеонов не е продиктувано от желанието за пореден път да чуем цинизма на един лишен от морал и ценности човек. Никой не желае да се задълбочава и върху изясняването на т. нар. „семейни отношения“ при патриотите. Не искаме да се занимаваме и с коалиционния параван, зад който се крият от ГЕРБ. БСП е национално отговорна партия и искането за изслушване е заради  необходимостта- институцията, която Валери Симеонов представлява, да бъде заставена да покаже- дали е адекватна на кризите, в които се намираме. Първата криза – състоянието на грижата за хората с увреждания на държавно ниво. Втората криза, която е много по-голяма, която е правителствена и прераства в политическа  -  за нас изпълнителната власт е абсолютно блокирана и не е в състояние да упражнява функциите си. Тук се крият огромните рискове за страната ни и затова искахме  изслушването на Валери Симеонов. Неубедително звучи казаното от г-н Цветанов, че проблемите в коалицията са в резултат на междуличностни противоречия. Проблемите в коалицията са изначално заложени,  след като бе дадена власт в ръцете на неустойчиви и неадекватни субекти, за да бъде закрепена поредната правителствена формула за консумация на власт. Валери Симеонов е продукт на един маниер в политиката, който превърна институциите на държавата в противници на народа, който превърна избраните да служат на народа в господари  и дерибеи, които паразитират на гърба му . Не става въпрос за личен цинизъм и възпитание, виждаме държавен цинизъм по отношение на гражданите и за това са отговорни и политическите алхимици от ГЕРБ. Държавата трябва да бъде изчистена от този циничен и унищожителен управленски похват. Днес са децата с увреждания, вчера бяха онкоболните, утре ще бъдат други. Хората са коректни към държавата си и е най-нормалното да очакват и тя да бъде адекватна в отговорностите си към тях. Ние имаме своята оценка на управлението на ГЕРБ и коалиция,-и то не от вчера, и не заради тази конкретна криза и тя е ясна – необходими са нови избори и смяна на модела на управление. Това е нашата категорична партийна позицията. Гражданското недоволство е близо до предела, зад който това управление губи своята легитимност. Като една от малкото отговорни партии, БСП иска да извърви пътя към изборите демократично, зачитайки парламентаризма и чрез прозрачни действия. Това е другата причина за искане на това изслушване. Освен гражданското общество, парламентът е другият център, от който да започне промяната.  Ние следваме политическите си отговорности. В този смисъл, не приемаме никакви обвинения за използване на протестите. Време е да видим- дали чрез мнозинството за пореден път ще бъде направен опит парламентът да бъде употребен за спирачка на промяната. Ако се случи пак, това ще е най-силното доказателство, че този парламентарен мандат наистина е изчерпан.  ", "date": "2018.10.24", "title": "Драгомир Стойнев: ГЕРБ превърнаха институциите на държавата в противници на народа"}
{"url": "http://www.cross.bg/kapernik-amerikanskiya-vreme-1587105.html", "text": "/КРОСС/ Риана, Пинк и Ейми Шумър са само част от звездите, които тази година бойкотират американския “Супербоул” заради скандалът с Колин Каперник, съобщава бтв.През 2016 г. Каперник е първият професионален играч от американската лига, който си позволява да не се изправи по време на химна. Тогава той заявява, че не вижда смисъл да отдава почит на знаме и държава в знак на протест срещу смъртта и убийствата на чернокожи в САЩ.Действията му поляризираха американското общество – много хора разкритикуваха действията на Каперник, но и много го подкрепиха. Знак на протест стана колениченето по време на американския химн, както и вдигнатия във въздуха юмрук, подобно на Олимпийските игри от 1968 г.По-късно Каперник започна да коленичи по време на американския химн, като това предизвика коментари дори от американския президент Доналд Тръмп.Действията на Каперник му костваха поста на куотърбек и професионалната му кариера в американския футбол. Това не попречи компанията “Найк” да го избере за рекламно лице на най-новата си кампания и по този начин да подкрепи действията му.Преди дни стана ясно, че Американската футболна лига и “Си Би Ес” поканили певицата Риана да пее на полувремето на тазгодишния “Супербоул”, но тя отказала в знак на подкрепа за Каперник. “Да, поканиха и да – тя отказа”, съобщиха от нейния мениджмънт за сп. “Пийпъл” преди дни.Малко след нейния отказ, последва още един – този на американската певица Пинк, която отново отказа, за да подкрепи Колин Каперник.Актрисата Ейми Шумър също обяви, че ще откажа всички предложения за реклами, които ще бъдат излъчени по време на “Супербоул”. “Чудя се защо повече бели играчи не коленичат по време на химна, особено когато си свидетел на дълбокото неравенство и непрестанен расизъм спрямо цветнокожи от всякакви раси в държавата ни. Защо да не застанеш на коляно в подкрепа на братята ти?”, написа тя в “Инстаграм”.Американската лига обяви, че групата Maroon 5 ще свири през полувремето на “Супербоул”, но много от почитателите им ги призоваха и те да бойкотират събитието.", "date": "2018.10.24", "title": "Звезди бойкотират тазгодишния “Супербоул”"}
{"url": "http://www.cross.bg/chast-sofiya-prekusnato-1587106.html", "text": "/КРОСС/ Поради авария временно е прекъснато подаването на топла вода в части от централна градска част - в района между ул. \"Дунав\", бул. \"Сливница\", бул. \"Д. Николаев\", ул. \"Бяло море\" и ул. \"Стара планина\". Това съобщиха от \"Топлофикация - София\", съобщава БНТ. От дружеството уверяват, че незабавно е създадена необходимата организация, като ще се работи до пълното отстраняване на аварията. ", "date": "2018.10.24", "title": "Временно е прекъснато подаването на топла вода в централната част на София"}
{"url": "http://www.cross.bg/tzigari-kusa-tyutyun-1587107.html", "text": "/КРОСС/Огромно количество контрабандни цигари са иззети във Враца при специализирана операция  за противодействие на разпространението на акцизни стоки без български акцизен бандерол. Съвместните оперативно-издирвателни и процесуално-следствени действия са осъществени на 23 октомври от служители на ОДМВР - Враца и ТДНС – Враца, съобщават от пресцентъра на МВР.От гаражна клетка и в лек автомобил „Мерцедес“, ползвани от 28-годишен жител на областния град, са иззети общо 100 000 къса контрабандни цигари от различни марки. Мъжът е задържан за срок до 24 часа. Образувано е бързо полицейско производство. Работата по изясняване и доказване престъпната му дейност продължава. Уведомена е Районна прокуратура –Враца.46 340 къса цигари без акцизен бандерол, 12,3 кг нарязан тютюн и 12 400 лв. с неизяснен произход са открити от полицаи от РУ-Джебел при претърсване на таванско помещение в града, собственост на 52-годишен местен жител. Контрабандната стока е иззета в хода на продължили полицейски действия след специализирана полицейска операция за противодействие на контрабандата, стартирала на 22 октомври на територията на Кърджали.  Тогава в паркиран автомобил на мъжа бяха намерени 100 кг листна маса тютюн, а в обитавано от него жилище в областния град 2220 къса цигари без акцизен бандерол. Общото количество иззети цигари в Кърджали и Джебел е 48 560 къса и 112,3 кг тютюн.  Мъжът е задържан с полицейска мярка до 24 часа, по случая е образувано досъдебно производство, работата по което продължава от група „Криминална полиция“ и разследващ полицаи в РУ-Джебел, под наблюдението на прокуратурата.Солидно количество цигари и тютюн са иззети и при акция на служители от сектор „Противодействие на икономическата престъпност“ при ОДМВР -Пазарджик. Специализираната операция е част от ежедневните дейности по противодействие на нелегалната търговия с акцизни стоки. Вчера, полицаи извършили проверка в къща в Ракитово, обитавана от 53-годишен мъж. В помещение, обособено за съхранение на дърва, и в обор полицаите открили близо 50 000 къса с цигари и над 17 килограма сух нарязан тютюн. Цялата открита стока е иззета, а притежателят й - задържан в ареста на РУ-Пазарджик за срок до 24 часа. По случая се води досъдебно производство под наблюдение на прокуратурата. При проверки в региона служители на полицейските управления са иззели още 400 къса с цигари и 2.4 килограма сух нарязан тютюн. Спрямо три жени и един мъж са образувани преписки. ", "date": "2018.10.24", "title": "Близо 200 000 къса контрабандни цигари са иззети при спецакции в областите Враца, Кърджали и Пазарджик"}
{"url": "http://www.cross.bg/plaza-plovdiv-myasto-1587108.html", "text": "/КРОСС/ Най-модерният и голям мол в Пловдив PLOVDIV PLAZA определено ще бъде място, където всеки ще може да намери нещо за себе си и да прекара свободното си време по най-приятния начин. След като наскоро стана ясно, че световната модна марка ZARA влиза с най-големия си магазин и най-нова интериорна концепция за България заедно с Bershka, Stradivarius, Massimo Dutti, Pull&Bear и H&M, вече са ясни и друга част от наемателите.С отварянето на PLOVDIV PLAZA през ноември пловдивчани ще имат възможност да избират и между най-добрите спортни марки, събрани в първия магазин на INTERSPORT в града на тепетата. Adidas, Nike, Puma, Reebok, Asics, New Balance, O'Neill, Salomon, The North Face, Columbia, Jack Wolfskin, Speedo, Head и Babolat са само част от брандовете, които спортните маниаци ще намерят в най-разпространената в света верига магазини за търговия на дребно на спортни стоки. От PLOVDIV PLAZA са се погрижили за добрия имидж и на силния пол с магазините на Teodor, IVENTI и LAZARINI. Първият Центъра за поръчки на ИКЕА в региона ще отвори врати в мол PLOVDIV PLAZA с площ от 2100 м. В обзаведените мострени стаи ще може да се видят аранжирани комбинации на селекция от продуктите на шведската верига. Посетителите ще може да вземат каталог ИКЕА, да направят консултации относно своята покупка и да направят поръчка от целия продуктов асортимент, наличен в магазин ИКЕА в София, след което ще получават покупките си в Центъра за поръчки, без допълнително оскъпяване за доставка. Освен това в новия търговски обект на ИКЕА ще се предлагат допълнителни услуги като дизайн на кухня, монтаж и потребителско финансиране.Пловдивчани ще бъдат първите, които ще имат възможността да пазаруват декорации и аксесоари за дома и офиса в новия самостоятелен магазин на MIIO, които стъпват за първи път в България.От мола са помислили и за най-малките си посетители. Родителите ще могат да пазаруват спокойно или да изпият чаша кафе с приятели, докато децата им се забавляват в детския център на Тон Бонбон. Разположени върху площ от 1200 м, модерните лабиринти, пързалки и забавления ще са перфектното място за организирането на незабравими рождени дни и партита. Блъскащи и спининг колички, мини боулинг, 6D кино, трамплини с фоум басейн, билярд маси, джаги, много електронни и аркадни игри гарантират забавление от нов клас на всички приятели.Специално разработени за деца стени за катерене ще допълват забавленията за най-малките.                      И за да е лесно намирането на подаръци за малчуганите, в PLOVDIV PLAZA ще има богат избор от книги и играчки. Orange Center осигурява на едно място книги, музикални и видео продукти, канцеларски материали и продукти за офиса, копирни услуги. А Сиела в партньорство с Комсед ще предложат на посетителите голямо разнообразие от книги на чужди езици и музикални продукти. В същото време обектът ще е истински рай за децата с безбройните и разнообразни играчки и прекрасни детски книжки.Професионалните консултанти на Douglas ще се погрижат за перфектния външен вид на дамите. Изборът ще се допълва от висококачествена козметика в магазините на Lilly Drogerie и Radiant. Създадени в Гърция с вдъхновение от цветовете и Средиземноморската култура, продуктите на Radiant Professional предлагат голям избор от цветове, нюанси и текстури. Професионалните консултанти на марката ще са на разположение на всяка жена, така че заедно да подберат цветове и техники за грим, които ще подчертаят естествената й хубост.След дългото пазаруване и веселите игри, пловдивчани ще могат да хапнат вкусна пица, приготвена пред очите им с избрани от тях съставки от майсторите-пицари на Pizza Lab. Феновете на бургерите могат да се спрат при уникалните бургери от качествено телешко месо на Burger Chef. При тях ще намерите още пилешки и свински бургери, диетична серия пълнозърнести тортилли, калифорнийски хот-дог с бекон, пържени картофки и лучени кръгчета и гръцки гироси. За ценителите на прясно приготвената паста Yozzi Pasta вече заявиха, че подготвят нови вкусове, изключителни италиански сосове и десерти за техния нов обект в PLOVDIV PLAZA. Разбира се, в мола ще има и от превъзходните сладоледени изкушения, направени с автентични италиански продукти, както и невероятните белгийски вафли на добре познатите на пловдивчани Yozzi Yogurt.Любителите на здравословното хранене също ще имат тяхното специално място. Fresh Bar ще предлага вкусни и здравословни фрешове, супи и салати, приготвени директно пред клиента.Докато се наслаждават на специално разработените 3D анимации на първия в България 16-метров LED екран, любителите на сладките изкушения ще може да похапнат от известните торти на сладкарница Неделя и бутиковите предложения на сладкарници Колекция или от приготвените на място печива на Coffee&Bakery. А защо не и да отскочат до Starbucks за любимата си освежаваща напитка?От PLOVIDV PLAZA са се погрижили да спестят време на своите клиенти и за някои ежедневни задължения като плащане на сметки или консултация в офис на мобилните оператори Vivacom и Теленор или сключването на различни застраховки, за които на разположение е офисът на най-големия застрахователен брокер SDI. И докато дамите обновяват гардероба си, децата се веселят на воля, а татковците обсъждат спортните резултати на кафе или спортуват в Athletic Fitness, за семейната кола ще се погрижат в автокозметичен център Auto Spa.Голямото разнообразие от магазини и услуги, разпределени върху площ от 35 000 м определят PLOVDIV PLAZA като място, където всеки може да прекара приятно свободното си време, да се срещне с приятели и дори да проведе своите бизнес срещи.", "date": "2018.10.24", "title": "Новият мол PLOVDIV PLAZA отваря с най-голямата колекция от световни модни марки и много забавления "}
{"url": "http://www.cross.bg/pochyvstvali-obideni-valeri-1587092.html", "text": "/КРОСС/ На проведения коалиционен съвет обсъдихме въпроса, свързан с медийната капания по повод мое изявление и протестите пред МС.Това каза пред журналисти вицепремиерът Валери Симеонов, предаде Агенция \"Фокус\".\"По настояване на коалиционния съвет, поднасям извиненията си на всички, които са се обидили или се почувствали обидени . Не е нужно да се аргументирам\", заяви той.", "date": "2018.10.24", "title": "Валери Симеонов: Извинявам се на всички, които са се почувствали обидени"}
{"url": "http://www.cross.bg/dondev-kotel-vodacha-1587089.html", "text": "/КРОСС/ Ш промила алкохол в кръвта. Действието се развива в Котел. Пробата за алкохол е направена от полицейски патрул при случайна проверка. След нея е взета и кръвна проба, която да установи с по-голяма точност нивото на алкохол. Резултатите от нея все още се очакват.Директорът на СУ „Г.С.Раковски” в Котел информира, че шофьорът не е на работа, а в неплатен отпускт до края на седмицата. На водача на автобуса са поискани писмени обяснения за случилото се. , заяви директорът Стефан Дондев.Той обясни, че отговорността на шофьорите е огромна, защото те превозват деца. Дондев добави, че ще наложи дисциплинарно наказание на водача на превозното средство. Автобусът също е спрян от движение, докато проблемът не бъде решен. ", "date": "2018.10.24", "title": "Кой позволи на пиян шофьор да вози деца?"}
{"url": "http://www.cross.bg/lekarstva-nachev-komentira-1587091.html", "text": "/КРОСС/ Медицината е на добро ниво у нас, но здравеопазването не е на особено добро ниво, статистиките в Европа го показват. Повечето пари в бюджета за здраве са добре, важно е да се разходват ефективно, коментира директорът на болница \"Света Екатерина\" проф. Генчо Начев в предаването ''Сутрешен блок'' по БНТ. Той отбеляза и някои положителни неща в проектобюджета като коментира, че има предложение вече да не се плаща най-ниската цена за лекарства.Той коментира и увеличените пари за лекарства при онкозаболяванията. За пръв път най-голямото перо е за лекарства за онкологично лечение, ще се заплащат само тези лекарствени средства за онкология, които се дозират автоматично, за смесване на ръка няма да се заплаща, защото робот няма как да сбърка, каза проф. Начев.Има намерение да се въведе индикатор за оценката за качеството на лечебната дейност в болниците и доболничната помощ, което е важно, каза още директорът на болница \"Света Екатерина\".Няма ли контрол на качеството, каквито и пари да влязат в здравеопазването, те ще изтекат, добави и той.Проф. Начев коментира и белодробните трансплантации:Работи се и по сключване на договор със специалисти, за да се извършват белодробни трансплантации у нас, отделно се работи в посока наши лекари да се обучават в чужбина на тези нелеки операции, отбеляза той.", "date": "2018.10.24", "title": "Проф. Начев: Няма да се плаща най-ниската цена за лекарства, както беше досега"}
{"url": "http://www.cross.bg/boltun-trump-pytin-1587095.html", "text": "/КРОСС/ Президентът на Русия Владимир Путин демонстрира и своето специфично чувство за хумор.Това стана по време на неговата среща със съветника на държавния глава на САЩ Доналд Тръмп - Джон Болтън, отбелязва \"Вашингтон пост\", цитиран от news.bg.\"Доколкото си спомням, американският държавен печат изобразява орел, който държи от едната страна 13 стрели, а в другата - маслинен клон с 13 маслини - каза Путин. В отговор Болтън заяви, че носи много повече маслини. Вече стана ясно, че Путин и Тръмп Визита на Болтън в Кремъл става на фона на растящо напрежение между САЩ и Русия.Джон Болтън обяви във вторник, че Тръмп e твърд в желанието си да извади Съединените щати от договора за контрол на въоръженията от времето на Съветската епоха.Болтън заяви, че Съединените щати ще представят своевременно официално известие за напускането на договора, ограничаващ ядрените оръжия със среден обсег.Съветникът на Тръмп пак повтори, че Русия нарушава пакта. Това е ясен сигнал, че не е постигнат напредък по време на двудневните разговори на Болтън с високопоставени руски представители, включително и с президента Владимир Путин.Изказванията на Болтън разочароваха Германия и други съюзници на САЩ в Европа. Те призоваха Вашингтон да работи за преодоляване на споровете с Русия, вместо да се откаже изцяло от договора.Кремъл отрича всякакви нарушения и казва, че бракуването на 31-годишния договор за ядрени сили би било опасно развитие, което би могло да предизвика нова надпревара във въоръжаването.", "date": "2018.10.24", "title": "Путин към Болтън: Орелът ви май изяде маслините, но остави стрелите"}
{"url": "http://www.cross.bg/valeri-simeonov-durzhavata-1587096.html", "text": "/КРОСС/ „ПГ на „БСП за България“ настоява за изслушване на заместник министър-председателя Валери Симеонов във връзка с негови публични изявления и категоричните разпоредби на Конституцията на Република България, където в чл. 14 е записано, че семейството, майчинството и децата са под закрилата на държавата и обществото“. Това заяви народният представител от ПГ на левицата и член на ИБ на БСП Валери Жаблянов в пленарна зала.Той допълни, че освен този член, съществуват и десетки международни документи, сред които- Хартата на ООН, Хартата от Копенхаген, където майчинството не само, че е обявено под закрилата на държавата и обществото, но е провъзгласено за основна ценност, една от основните за човешката цивилизация.„Независимо от контекста на изказването на Симеонов, подредбата на думите и мястото на запетайките, и това какво той е искал да вложи в него, цялото българско общество остана с  горчиво впечатление“, заяви социалистът.Жаблянов отбеляза, че в нашата Конституция ясно е записано, че държавата е социална и като такава- с всички инструменти на държавната политика, защитава децата, слабите в обществото и онези, които имат и нужда и не могат да реализират себе си чрез жестоките механизми на пазарната конкуренция. И въпреки това, Симеонов е намерил за необходимo, и то от поста, който заема- да квалифицира майчинството като някакъв инструмент за изнудване на държавата. „Скандалът е нечуван  и настояваме той да дойде в пленарна зала и да даде обяснение“, категоричен бе Валери Жаблянов.  ", "date": "2018.10.24", "title": " Валери Жаблянов: Искаме изслушване на Валери Симеонов. Скандалът, породен от изказването му, е нечуван  "}
{"url": "http://www.cross.bg/ylichni-prestupleniya-sektor-1587090.html", "text": "/КРОСС/ С настъпилото застудяване рискът от това да станем жертва на джебчии се повишава. За това алармират от СДВР. Сред най-горещите точки в София са районите около болничните заведения, както и местата, на които се засичат няколко линии от градския транспорт, съобщава БНТ. Как действат престъпниците и как да се предпазим, чуйте в интервюто с началникът на сектор \"Улични престъпления\" Красимир Любомиров.Още не е дошъл сезонът на джебчиите, но с предстоящото застудяване, се очаква тъй като хората вече си обличат връхни дрехи в транспорта, оставят си портмонета, скъпи вещи, телефони в джобовете, които стават обект на посегателства, каза началникът на сектор \"Улични престъпления\".Единственото, което подсказва за техните престъпни намерения е, че те търсят контакт с жертвата, това е задължително условие, да са близо до връхната дреха, до чантата, до раницата и търсят такъв контакт, за да могат да извършват посегателството и в повечето случаи не действат сами и имат строго определени функции. Едните следят за вниманието на околните, другият за това на жертвата, третият извършва самото деяния.Красимир Любомиров, началник на сектор \"Улични престъпления\": Така е, но това не е свързано само с болниците, влияе се и от транспортните и инфраструктурните проекти около изграждането на третия метродиаметър и това, че там има известни промени в движението на някои от средствата на масовия градски транспорт. Оттам се струпват хора и се засилва интересът на джебчиите към тези места.Красимир Любомиров, началник на сектор \"Улични престъпления\": Другите критични точки са големите транспортни артерии, които обслсужват крайните квартали на столицата.Красимир Любомиров, началник на сектор \"Улични престъпления\": Това са хора, които целенасочено се занимават с този вид дейности и използват най-различни методи, всичките са базирани на невниманието на бъдещата жертва. Използват и и технически средства за блокиране на заключването на автомобилите. Вече имаме няколко случая на техническо средство, което записва сигнала на алармата. Механизмът е следният. Паркирате, заключвате, не обръщате внимание дали автомобилът ви е заключен, вие си мислите, че е, но сигналът от това техническо средство е препокрил този от вашето дистанционно и така на практика автомобилът остава отключен.Красимир Любомиров, началник на сектор \"Улични престъпления\": За съжаление са достъпни част от тях, всичките са иззети и са работили по различни случаи, по които ние сме задържали престъпници. За съжаление вече всичко може да бъде купено от интернет, да бъде поръчано. ", "date": "2018.10.24", "title": "Повишава се рискът от кражби: Как да се предпазим?"}
{"url": "http://www.cross.bg/vota-nedoverie-predstaviteli-1587097.html", "text": "/КРОСС/ Парламентът отхвърли вота на недоверие към кабинета „Борисов\" 3 на тема „Здравеопазване\", предаде  Агенция \"Фокус\". \"За\" вота гласуваха 99 народни представители, \"против\" - 133 и \"въздържали се\" - 0 , с което той бе отхвърлен.За да е успешен вотът, за него трябва да са гласували повече от половината от всички народни представители. При отхвърляне на вота на недоверие към правителството, такова може да се поиска на същото основание едва след 6 месеца.Гласуването се провежда след като в петък се осъществиха разискванията по вота, с което се спазва изискването на Правилника за организацията и дейността на Народното събрание, то да не е по-рано от 24 часа след приключване на дебатите.Вотът бе внесен на 15 октомври с подписите на всички 79 народни представители от ПГ на „БСП за България\" заради провала на правителството в сферата на здравеопазването. Мотивите на опозицията бяха разделени на три части: състояние на здравеопазването, предложенията за реформи в системата и алтернативата на БСП.Това е третият вот на недоверие към кабинета. Предходните два на тема „Корупция\" и „Сигурност\" не успяха да минат. ", "date": "2018.10.24", "title": "Парламентът отхвърли вота на недоверие към кабинета „Борисов“ 3 "}
{"url": "http://www.cross.bg/predlozheniya--programata-1587098.html", "text": "/КРОСС/ Отпускат нови 59 млн. евро за проекти по Програмата за транснационално сътрудничество „Дунав 2014-2020“. Средствата са осигурени в рамките на третата покана за набиране на проектни предложения на програмата, която предстои да се обяви след съгласуване с ЕК. За тази цел Съвместният секретариат на Програмата за транснационално сътрудничество „Дунав 2014-2020“ в Министерството на регионалното развитие и благоустройството започва информационна кампания за потенциални бенефициенти. Финансирането ще се отпуска за проекти в областта на опазването на околната среда, екологични мрежи и коридори, подобряване на транснационалното управление на водните ресурси и превенция на риска, подобряване на енергийната сигурност и енергийната ефективност и др. Кандидатстването ще се състои от два етапа – подаване на Заявление за интерес и подаване на Формуляр за кандидатстване от одобрените на първия етап кандидати. Поканата ще бъде напълно отворена след одобрение от Европейската комисия.Съвместният секретариат на програмата ще подпомага кандидатите при подготовка на проектните предложения чрез предоставянето на консултации в двустранни срещи и по телефона. За сведение на потенциалните кандидати на  на програмата са публикувани документите за кандидатстване, формуляр за консултация с кандидатите, информация за предстоящи събития, свързани с поканата и платформа за търсене на партньори.В рамките на първата покана за представяне на предложения бяха подадени 576 изявления за интерес, като от тях  бяха одобрени и финансирани 54 проекта. Втората покана за представяне на предложения бе отворена през пролетта на миналата година. Бяха подадени 119 предложения, като от тях  22 проекта бяха одобрени.Програмата за транснационално сътрудничество „Дунав 2014-2020“ е финансов инструмент за насърчаване и иницииране на проектни идеи свързани с преодоляване на общите предизвикателства и нужди в специфични направления, които да постигнат реална полза за хората и да изградят ефективни връзки между властите и организациите в Дунавския регион. Тя обхваща територията на 9 държави-членки на ЕС: Австрия, България, Чехия, Германия (федерални провинции Бавария и Баден-Вюртемберг), Хърватия, Унгария, Румъния, Словения и Словакия и 3 държави кандидат-членки: Босна и Херцеговина, Сърбия и Черна гора. Молдова и четири области от Украйна (Закарпатска, Ивано-Франковска, Одеска и Черновицка област) също могат да участват в програмата с финансиране от страна на Европейския инструмент за съседство.Общият размер на средствата възлиза на 263 млн. евро, осигурени от Европейския фонд за регионално развитие, Инструмента за предприсъединителна помощ и национално съфинансиране. ", "date": "2018.10.24", "title": "Отпускат нови 59 млн. евро за проекти по  Програмата за транснационално сътрудничество „Дунав 2014-2020“"}
{"url": "http://www.cross.bg/mlrd-vestnik-leva-1587080.html", "text": "/КРОСС/ \"До края на годината кабинетът ударно ще харчи по 28 млн. лв. на ден\", пише вестник \"Сега\". Изданието обяснява, че само за два месеца правителството ще похарчи 2 млрд. лв. от излишъка, натрупан през годината. Плановете на управляващите са бюджетът за 2018 г. да завърши с 0.5% излишък. При очакван брутен вътрешен продукт от порядъка на 110 млрд. лева тези 0.5% се равняват на около 550 млн. лева. Към момента хазната е на плюс с 2.5 млрд. лева, но в оставащите седмици до Нова година излишъкът буквално ще се стопи. Трескавото харчене на бюджета по Коледа без санкция на парламента вече се превръща в управленска традиция, коментира \"Сега\". \"Рекорд или балон - заемите за жилища са вече над 10,2 млрд. лв.\" - пише във водеща публикация \"24 часа\". Сумата, изтеглена от домакинствата до септември, е рекордна и за първи път минава над 10 млрд. лв., а за година ръстът е 9,9%, отчете БНБ. За деветте месеца на 2018 г. изтеглените нови заеми за жилища са близо 800 млн. лв., което е повече от отпуснатите пари за 2016 и 2017 г. Потребителските кредити пък растат още по-бързо. В интервю за \"24 часа\" управителят на БНБ Димитър Радев коментира, че повишената кредитна активност е добра за икономиката, но увеличава и кредитния риск, който ще се прояви при промяна на икономическата ситуация.\"БСП настоява парламентът да изслуша вицепремиера на днешното си заседание\", информира вестник \"Дума\". Изданието пише, че въпреки многобройните протести с искане за оставка, вицепремиерът Валери Симеонов продължава с арогантното си отношение към майките на деца с увреждания. Той дори определи митингите срещу себе си като тюрлюгювеч, допълва \"Дума\".\"Обновяват спешната помощ с над 163 млн. лева\", информира вестник \"Труд\". Средствата, които ще бъдат използвани за цялостна модернизация на над 230 обекта, са осигурени по Оперативна програма \"Региони в растеж\". С парите ще бъдат купени и 400 линейки. Предвижда се и основен ремонт и изграждане на нови центрове в 34 лечебни заведения, допълва \"Труд\".\"Отлагат парното заради затоплянето в края на седмицата\", съобщава вестник \"Стандарт\", като се позовава на БНР. Централно отопление вече имат почти 70 сгради в столицата. Това са предимно детски градини, училища и болници.", "date": "2018.10.24", "title": "Преглед на печата"}
{"url": "http://www.cross.bg/ispanskata-politziya-operatziya-1587081.html", "text": "/КРОСС/ Отделът за борба с наркотрафика на испанската полиция съобщи, че при съвместна операция с американската Служба за борба с наркотиците са заловени 1400 кг кокаин и са арестувани десет души, сред които един българин, предаде \"Синхуа\", цитирана от btv.Операцията е извършена срещу кораб в Атлантическия океан на около 1800 км от Канарските острови.Седем от арестуваните са турски граждани, а останалите са грузинец, украинец и българин.Според испанската полиция корабът е пътувал към европейско, може би испанско пристанище с цел да разтовари кокаина, който след това да се разпредели из целия континент.Трафикът на кокаина е дело на турска организирана престъпна групировка. Тази операция на испанската полиция е третата срещу наркотрафиканти от южната ни съседка.", "date": "2018.10.24", "title": "Българин на кораб с 1400 кг кокаин, заловен в Испания"}
{"url": "http://www.cross.bg/hemys-chasa-dnes-1587082.html", "text": "/КРОСС/ Магистрала Хемус ще бъде напълно затворена за няколко часа днес. Причината е строителството на новия участък край Ябланица.Движението ще бъде ограничено от 12 до 15 ч. между 74 км и 79 км.От пътната агенция са създали временна организация на движението - за трите часа, в които магистралата ще бъде блокирана, трафикът ще се пренасочва по път Ботевград – Ябланица.Карайте внимателно!", "date": "2018.10.24", "title": "Ремонт затваря АМ „Хемус” за часове днес"}
{"url": "http://www.cross.bg/shirok-sektora-kabineta-1587083.html", "text": "/КРОСС/ Парламентът ще гласува третия вот на недоверие срещу правителството. Той е заради здравната политика.БСП внесоха подписите си с искане за оставка на кабинета в началото на миналата седмица, а в петък депутатите дебатираха по вота. Тезата на левицата е, че много българи нямат достъп до лечение или средства за лечение, а тези които са здравноосигурени трябва да доплащат.БСП внесе мотивите си след широк кръг от консултации със съсловните организации в сектора.Управляващите коментираха, че проблеми в здравеопазването не липсват, но се обмисля рестарт на системата след широк обществен дебат. От ГЕРБ допълниха, че са направили и най-много в сектора като инвестиции. ", "date": "2018.10.24", "title": "Трети опит да бъде свален кабинета „Борисов 3”"}
{"url": "http://www.cross.bg/nasa-antarktida-kraii-1587084.html", "text": "/КРОСС/ Необичаен айсберг засне сателит на НАСА. Леденият остров има напълно правилна правоъгълна форма, сякаш е нарочно издялан.Айсбергът е сниман край бреговете на Антарктида, на шелфа Ларсен.Учените нямат предположение как са се оформили правите му стени и гладка повърхност.Снимките са направени по програмата на НАСА за изследване на ледовитите океани, които се правят всяка година през пролетта край Гренландия и през есента в Антарктида.", "date": "2018.10.24", "title": "НАСА засне айсберг в правилна правоъгълна форма"}
{"url": "http://www.cross.bg/most-sela-samo-1587085.html", "text": "/КРОСС/ Остава в сила бедственото положение, обявено вчера в община Червен бряг заради авариралия мост при село Горник. Съоръжението поддаде и сега по него може да се минава само пеша, съобщава bTV.Засегнати са град Койнаре и 5 села. До тях с кола може да се стигне само след над 100-километров обход.Вероятна причина за аварията са тировете, които от месеци минават по иначе изчисления за до 5-тонни возила мост.Тежкият трафик преди това минаваше през Чомаковци, но от пролетта там има ремонт.В момента за пожарна или линейка е изключително трудно да стигне до засегнатите населени места, където има и болни на хемодиализа.Осигурени са бусове от двете страни на моста, като районът на съоръжението се е превърнал в импровизиран паркинг.До края на седмицата децата от Койнаре и петте села няма да ходят на училище.", "date": "2018.10.24", "title": "Град и 5 села остават блокирани заради аварирал мост"}
{"url": "http://www.cross.bg/simeonov-borisov-boiiko-1587086.html", "text": "/КРОСС/ Среща на партньорите в управляващата коалиция в Министерския съвет. След завръщането си от чужбина се очаква премиерът Бойко Борисов да коментира скандалите в коалицията на Патриотите от последните дни, съобщава btv.Сред първите пристигнали на срещата е лидерът на „Атака” Волен Сидеров. На влизане в сградата на Министерския съвет той показа, че носи стари издания с публикации за Валери Симеонов - „за архива на Бойко Борисов”.„Отивам да занеса на господин Борисов за неговия архив - как Валери Симеонов  е предлагал да се оттегли от политиката като Доган и смята, че хората искат стабилност без Бойко Борисов. Това е от 2016 - 2017 г.”, заяви Сидеров. Самият Валери Симеонов пък влезе през задния вход.Днес Патриотите трябва да решат дали да поискат оставката на вицепремиера Валери Симеонов.Още докато беше в Обединените арабски емирства премиерът Бойко Борисов заяви, че няма право – технически и формално – да поиска оставката му. Това трябвало да решат първо в малката коалиция на управлението.Вчера вицепремиерът и лидер на ВМРО  Красимир Каракачанов заяви, че оставката на Симеонов би означавало да падне правителството.Изказването си Каракачанов направи след края на коалиционния съвет на „Обединени патриоти”, на който обаче не отиде лидерът на „Атака” Волен Сидеров. Той обясни мотивите си в социалните мрежи.", "date": "2018.10.24", "title": "Управляващата коалиция се събира на среща в МС"}
{"url": "http://www.cross.bg/eskalator-dyshi-ostavat-1587087.html", "text": "/КРОСС/ 19 души остават в болница след тежкия инцидент с ескалатор в метрото в Рим. Състоянието на някои от тях е тежко, съобщава Нова.Голяма група футболни фенове пострадаха след повреда на ескалатор. Съоръжението изведнъж започнало да се движи много бързо и се счупило в долния си край, притискайки хората.15 от хоспитализираните са руснаци, другите четирима - украинци. Всички те са отивали на Олимпийския стадион в Рим, за да гледат мача между „Рома” и „ЦСКА Москва”. Инцидентът доведе до затварянето на метростанцията.\n\t\t\t\t\t", "date": "2018.10.24", "title": "19 души остават в болница след инцидента с ескалатор в Рим (видео)"}
{"url": "http://www.cross.bg/g-zatvor-za-germanetza-otrovil-bebeshki-pyureta-1587088.html", "text": "/КРОСС/ 12 години и половина затвор за мъж, отровил бебешка храна в Германия. 54-годишният беше осъден за опит за убийство и изнудване, съобщава zdf.Той призна, че е сложил отровата в бурканчета с бебешко пюре в няколко супермаркета.След това поискал 12 милиона евро от веригите, за да каже кои точно продукти са опасни. Мъжът се оправда с психическо разстройство, но психиатрите отхвърлиха твърденията му.", "date": "2018.10.24", "title": "12 г. затвор за германеца, отровил бебешки пюрета"}
{"url": "http://www.cross.bg/gorivata-skok-a--1587070.html", "text": "/КРОСС/ До края на годината предстои рекорден скок в цените на горивата, предупреждават експерти. Дизелът и масовият бензин А-95 вече отбелязват чувствителен ръст, съобщава БТВ.През октомври миналата година, литър А-95 се е продавал за 2,03 лв., а дизелът е бил 2,02 лв. литъра. Днес двата типа гориво се предлагат съответно срещу 2,38 лв. и 2,41 лв. Статистиката показва, че бензин А-95 е скочил с над 17%, а дизелът е поскъпнал с близо 20%. Велико Търново е един от градовете, където горивото е най-скъпо. Литър бензин стига 2,50 лв. Пламен е сред онези, които не се примиряват с драстичния скок. Убеден е, че в града има картелно споразумение.„От един резервоар, който е примерно 50 или 60 литра, отиват разлика между 15 и 20 лв., което е да речем вечерята за едно семейство за ден или два. Нали по-добре е да ги дам на детето си отколкото на картелното споразумение”, коментира Пламен.В съседния на Търново град – Горна Оряховица, горивото е чувствително по-евтино. Разликата в цената се вижда още по средата на пътя – в Лясковец, на 5 км. от областния град.Цените на горивата у нас зависят основно от фактори извън България, обяснява икономистът Румен Гълъбинов. Усложняващата се обстановка около Саудитска Арабия и предстоящите санкции срещу Иран, биха покачили още цената на суровия петрол.„При това положение, очаквам цени в България на 2,60 лв. на бензина, на дизела - 2,70 лв. Инфлацията ще се ускори до 4%, а може и да премине тази граница. По този начин, тя ще изпревари ръста на БВП за тази година”, коментира Гълъбинов.От петролната и газова асоциация също отбелязват, че поскъпването на горивата се дължи на обстоятелства, върху които България не може да влияе.„Ръстът на горивата се дължи изцяло от котировките на суровия петрол. От средата на август до сега, те са се повишили с 15-17% или 5% за горивата. Това е тренд, който се наблюдава в цяла Европа”, каза Светослав Бенчев, Българска петролна и газова асоциация.Рано е да се прогнозира дали цената ще продължи да расте. По-ясна картина ще има следващия месец, когато санкциите на Съединените щати срещу Иран станат факт, уточняват от Асоциацията.", "date": "2018.10.24", "title": "Рекорден скок в цените на горивата"}
{"url": "http://www.cross.bg/danutzi-leva-avtomobili-1587071.html", "text": "/КРОСС/ Новите данъци за старите автомобили догодина ще струват 20 милиона лева допълнително на собствениците им. Това показват сметките на финансовото министерство в проектобюджета за 2019 г., съобщава бтв.Държавата като цяло планира да събере повече приходи догодина. Очакванията са с вдигането на заплатите, от данъци и осигуровки в хазната да влязат над 3 милиарда лева повече.За пръв път в сметките за държавния бюджет виждаме и какъв ще е очакваният ефект от отпадането на отстъпките за старите автомобили. Ако собствениците платят по-високите данъци, това означава 20 милиона лева повече приходи за общините.Държавата планира да събере и 215 милиона лева допълнително от тол такси и електронна винетка. Впечатление прави, че точно толкова ще се и похарчат за системата. Колата на Драган Вълчев е произведена през 1994 година. Той самият я кара от пет, подарък е от сина му.Използва колата рядко и затова е категоричен, че колкото и стар да е автомобилът му, едва ли замърсява околната среда толкова, че да му се вдигне данъкът.„Въобще не мисля да купувам нова, защото нямам възможност да купувам нова кола. От асоциацията на вносителите на автомобили смятат, че новите данъци за старите коли са увеличени символично и няма да имат ефект”, каза Драган Вълчев.\"Това е автомобил на 15 години. Данъкът му се повишава с 15 лева. Това увеличение не е драстично. Трябва да се обърнат данъците и колкото по-нов е автомобилът, толкова по-нисък данък да плаща”, каза Любомир Доросиев, зам.-председател на Асоциацията на вносителите на автомобили.И ако според икономисти промяната е стъпка в правилна посока, то не е ясно как точно са изчислени очакваните приходи от 20 милиона лева и дали ще бъдат събрани.\"Ако в дадена област общият налог се повиши значително, възможно е да се прибегне до т. нар. данъчен туризъм и да се регистрират автомобили в съседни общини или такива с по-ниски данъци”, каза икономистът Калоян Стайков.Дори и това да не е масова практика, според анализаторите, с бюджета не се предлагат реформи, а на практика се разчита на по-високи данъци.„Правителството се е насочило към сибиране на повече приходи не чрез подобряване на събираемостта, а чрез увеличаване на данъчната основа, което противоречи на заявките, че данъци няма да се увеличават”, заяви икономистът Калоян Стайков.Държавата се надява да събере повече приходи и от по-голямото потребление заради заетоста и увеличението на заплатите.", "date": "2018.10.24", "title": "Новите данъци за старите автомобили ще струват 20 млн. лв. допълнително на собствениците им"}
{"url": "http://www.cross.bg/tema-valeri-simeonov-1587079.html", "text": "/КРОСС/БНТ, „Сутрешен блок\"Тема: По ръба на общественото недоволство. Кой кого подкрепя в коалицията. Вицепремиерът Валери Симеонов - гост на предаването.Тема: За успешните модели в здравеопазването - реформата между отговорността на лекарите и нуждите на пациентите - проф. Генчо Начев.Тема: Случаят Хашоги. Как ще се развият отношенията между Турция и Арабския свят след убийството на журналиста. Гост проф. Владимир Чуков.Тема: Има ли бум на кражбите и как да се предпазим от джебчиите.Тема: Нова идея за старите къщи на София. Как Общината ще спасява паметниците на културата.БТВ, \"Тази сутрин\"Тема: Има ли риск за лечението на български деца в чужбина след като фондът преминава към Здравната каса?Тема: Ще се разпадне ли управляващата коалиция и как ще гласува партия Воля при вота на недоверие? Разговор с Веселин Марешки;Тема: Каква е реакцията на запада след разкритията на Ердоган около бруталното убийство на журналиста Джамал Хашоги? коментар на Тома Томов;Тема: На живо: Защо производителите на спиртни напитки  подкрепиха Валери Симеонов?Тема: Сблъсъкът с бюрокрацията на една майка с дете с увреждане;Тема: Вени Марковски за езика на омразата и троловете в мрежатаНова телевизия,  „Здравей  България\"Тема:  Без оставка след протестите. Валери Симеонов остава на поста си, ще издържи ли правителството?Тема:  Мъж олекна с 15 хил. лв., след като обраха  колата му със заглушително устройство. Защо крадецът е на свобода?Тема:  Деца в риск. Шофьор на училищен автобус вози деца сблед употреба на алкохол. Кой позволи това?Тема:  Свещенникът -певец. Кой е отец Петър  Гарент? ", "date": "2018.10.24", "title": "Теми и гости в ефира"}
{"url": "http://www.cross.bg/diva-svinya-chyma-1587075.html", "text": "/КРОСС/ Регистриран е първи случай на африканска чума при дива свиня край Кайнарджа, обл. Силистра, съобщават от Българската агенция по безопасност на храните. Мъртвото диво прасе е открито в непосредствена близост до телената ограда на границата с Румъния, в която се е оплело при опит за преминаване на територията на България.С цел контрол и ликвидиране на заболяването, БАБХ е извършила унищожаване и загробване на намерената дива свиня, както и дезинфекция на мястото.Мъртвата дива свиня е намерена в близост до огнищата на болестта в Румъния. От Агенцията съобщават още, че се извършват клинични прегледи за африканска чума при домашни свине и ще се вземат проби от всички умрели или показващи клинични признаци диви и домашни свине.", "date": "2018.10.24", "title": "Първи случай на африканска чума при дива свиня в Силистренско"}
{"url": "http://www.cross.bg/prof-subranie-narodno-1587069.html", "text": "/КРОСС/ Илияна Йотова, вицепрезидентСтоян Желев, основател и собственик на Peugeot в БългарияВладимир Пенев, актьор, бивш служебен министър на културатаГеорги Милчев-Годжи, музикант в „Ку-ку бенд\"Петър Стойчев, световен шампион по плувен маратонПроф. Симеон Щерев, композитор, музикант, педагогАндрей Иванов, общински съветник в СОСПроф. Боян Гондов, художник, скулпторВалери Жаблянов, зам.-председател на Народно събраниеДарина Янева, художничкаЕкатерина Михайлова, юрист, бивш депутатМаргарита Николова, депутат в 44-ото Народно събраниеПроф. Михаил Мирчев, социолог, председател на агенция АССА-М", "date": "2018.10.24", "title": "Родени на 24 октомври "}
{"url": "http://www.cross.bg/transplantatzii-georgi-lekari-1587072.html", "text": "/КРОСС/ Вече текат преговори с чуждестранни експерти, които да обучават български лекари за извършване на белодробни трансплантации у нас.Двама от листата на чакащите са в много тежко състояние. Това съобщи директорът на Агенцията по трансплантации д-р Михаил Христов в ефира на \"Тази сутрин\" по bTV.Турски лекари вече са били в България, за да огледат базата и възможностите за извършване на белодробни трансплантации на място. Очакват се и експерти от Виена. Според директора на Агенцията това е изходът от създалата се криза.„Всички екипи, с които сме установили контакт, са тези в Рим, Париж, Хановер и Виена. С тях говорим – обучение на наши екипи за предтрансплантационни и следтрансплантационни грижи”, заяви д-р Михаил Христов.Но за Георги, който е в листата на чакащите от 2015 година, това е поредното хвърляне на прах в очите.„Иска ми се нашите лекари да могат да ни направят тези трансплантации. Но не и в обозримото бъдеще”, каза Георги Георгиев. Георги не вярва и в ползата от анонсираното преструктуриране на Агенцията по трансплантации.„Сливането на една агенция с още една агенция създава предпоставка за хаос, защото докато се сработят два остри камъка, е нужно време”, допълни Георги Георгиев.Таня получава нов бял дроб преди 4 години във Виена, докато болницата все още е имала договор с България.Смята се за късметлийка, защото за нея сегашните реформи означават фатален край. „Според мен пациентите, които в момента чакат за трансплантация, са проблем за тях  и те просто си прехвърлят топката един на друг”, каза Таня Боргоджийска.Пациентските организации пък алармират, че хаосът може да се разрасне.„Ние не сме съгласни да се успива обществото, да се заблуждават пациентите, че ще стане нещо и да се водят безсмислени преговори”, заяви Пенка Георгиева.А докато болните чакат за трансплантация, новосъздадена болнична комисия ще следи за състоянието им.", "date": "2018.10.24", "title": "Преговарят с чужди експерти да обучават наши лекари за белодробни трансплантации"}
{"url": "http://www.cross.bg/sgradi-godini-zashto-1587073.html", "text": "/КРОСС/ Глоби за над половин милион лева трябва да платят собствениците на софийски сгради, паметници на културата, които се рушат.Проверка на общината е показала, че по-голямата част от най-значимите сгради в центъра са в лошо състояние.Бившето кино \"Цанко Церковски\", което е най-старото кино у нас, също се руши. То отваря врати само 10 години след първото в света, във Франция. Разликата е, че френското преди няколко години беше реставрирано и работи отново, а нашето се разпада. След пожара на Царските конюшни общината е направила проверка на 48 сгради паметници на културата. 40 от тях са в лошо състояние и са застрашени.Къщата на архитект Фингов, построена преди 110 години, е архитектурен шедьовър, но рушаща се от години. След дълги преговори собствениците са обещали да започнат ремонта й до дни.Здравко Петров организира исторически обиколки на София. Често му се налага да обяснява на групите си защо красивите стари сгради са в лошо състояние.\"Когато спираме тук, се чудят защо е празно, защо се руши, защо няма съвременна функция, защото всички тези стари къщи имат огромен потенциал\", обясни урбанистът Здравко Петров. Тодор Нанчев от години се бори за съхраняването на историческото ни наследство. Според него трябват по-строги санкции за собствениците на рушащи се значими сгради, но и стимули, за да ги ремонтират по-бързо и лесно.\"Всичко опира до волята и желанието на самия собственик и цялото ни общество, т.е. когато цениш и уважаваш нещо, ти искаш да го запазиш и търсиш начини да го запазиш\", каза Тодор Нанчев от Фондация за съхраняване на културно-историческото наследство.Общината предприема крайни мерки – за първи път ще се прилага така наречената законова ипотека, при която рушащите се сгради ще се ремонтират насила.\"Столичната община ще инвестира средства, публични средства, а ние чрез ипотеката ще искаме да си ги върнем тези средства\", заяви арх. Влади Калинов, дирекция \"Контрол по строителството\" от Столична община.От общината се ангажират, че до средата на другата година ще има видими резултати от мерките за най-значимите сгради в столичния център.", "date": "2018.10.24", "title": "Глоби за над половин милион лева за собствениците на паметници на културата, които се рушат"}
{"url": "http://www.cross.bg/nashite-bulgariya-beshe-1587103.html", "text": "/КРОСС/ „Настояваме да спре използването на строителния бранш за политически цели“. Това заяви председателят на УС на КСБ по време на работна среща с ръководството на „БСП за България”. Срещата се състоя в централата на социалистическата партия по искане на КСБ след Декларацията, с която ръководството на Камарата излезе през миналата седмица. „Искаме да се спре с безразборното, некомпетентно и неточно  говорене, на което сме свидетели  в последно време, както и да осигурим спокойствие на бранша“, допълни още той. „Искаме да има правила, предвидимост и устойчивост, да се въведат унифицирани тръжни документи,  изготвили сме предложения за нормативни промени в ЗУТ и ЗОП. Всички тези неща биха помогнали  много и на възложителите, и на  нас като изпълнители. Това са нашите основни  искания“, каза още инж. Терзиев.  Не сме съгласни с твърденията, че българските фирми строят „скъпо и с безобразно качество“. Той посочи, че КСБ е направила сравнителен анализ на цените на строителството  в различни държави, сред които Германия, Англия и др., което е показало, че българските строители изпълняват аналогични по сложност проекти на цени в пъти по-ниски от останалите европейски страни.", "date": "2018.10.24", "title": "На среща с БСП Камарата на строителите в България настоя да спре използването на строителния бранш за политически цели"}
{"url": "http://www.cross.bg/trump-parizh-pytin-1587077.html", "text": "/КРОСС/  Държавният глава на Руската федерация Владимир Путин предложи организирането на среща с американския президент Доналд Тръмп в кулоарите на церемонията по отбелязването на 100-годишнината от края на Първата световна война, която ще се проведе в Париж на 11 ноември.Лидерът на Кремъл отправи поканата в рамките на разговор със съветника на Тръмп по националната сигурност Джон Болтън, който е на посещение в Москва, предава TACC, цитиран от Фокус.\"Разбира се, би било полезно да продължим директния диалог с президента на САЩ, преди всичко, в кулоарите на международни мероприятия, които ще се състоят в близко време - например в Париж, заяви Путин, като същевременно допълни: \"Разбира се, ако американската страна е заинтересована от тези контакти\".В отговор Болтън увери руския президент, че Тръмп ще се радва да се види с него.\"Разбира се, на президента (на САЩ) Тръмп ще бъде много приятно са се види с Вас в Париж в кулоарите на международната среща, за която споменахте\", заяви американският политик. ", "date": "2018.10.24", "title": "Путин предложи провеждането на среща с Доналд Тръмп на 11 ноември"}
{"url": "http://www.cross.bg/avtomobil-diplomaticheski-hashogi-1587074.html", "text": "/КРОСС/ Следователи са намерили два куфара, съдържащи лични вещи на убития саудитски журналист Джамал Хашоги при обиск на автомобил на саудитското консулство, предаде турската частна телевизия СиЕнЕн-Тюрк.Очевидец е казал пред Ройтерс, че саудитски екип е придружавал турските следователи, докато те извършвали обиска на автопаркинга в истанбулския квартал Султангази, където колата беше намерена.Измежду вещите в автомобила, който е с дипломатически номера, са били открити компютър и документи, за които се твърди, че са на журналиста. Екипите са прекъснали до утре сутринта дейностите по претърсването на колата.В рамките на разследването се проверяват също записите от охранителните камери. Установено е, че на 18 октомври автомобил с дипломатически номер е влязъл в паркинга и след известен престой там е напуснал. Хашоги, който критикуваше властите в Рияд, изчезна на 2 октомври, след като влезе в саудитското дипломатическо представителство в Истанбул. Саудитска Арабия призна през уикенда, че той е починал.", "date": "2018.10.24", "title": "Следователи са намерили вещи на Хашоги в обискиран дипломатически автомобил"}
{"url": "http://www.cross.bg/gradysa-severna-stranata-1587076.html", "text": "/КРОСС/ Захлаждането, за което говорим от няколко дни, е факт и то идва със силен вятър утре в цялата северна половина на страната. Поривите ще бъдат между 70 и 80 километра в час, а на моменти и над 100 километра в час. По тази причина – оранжев код за опасно време в северна и жълт код за опасно време в южна България, съобщава Нова.Валежи ще има от обяд нататък по цялата линия на преминаващия над страната студент атмосферен фронт първо в северна, а после в южната половина на страната.Температурите сутринта и вечерта – между 6 и 11 градуса. През деня термометърът ще гони стойности около 15-20 градуса.Захлаждането над Балканите ще донесе предимно валежи от дъжд. В по-високите части на Предбалкана и планините ще прехвърчи и сняг, но снежна покривка почти няма да се образува.В четвъртък температурите ще паднат още. През деня те ще са около 10-11 градуса. След това обаче очакваме затопляне и пореден цикъл от сухи и топли дни с дневни температури около и над 20 градуса.", "date": "2018.10.24", "title": "Оранжев код за опасен вятър в половин "}
{"url": "http://www.cross.bg/vsichki-bogoroditza-skorbyashtih-1587065.html", "text": "/КРОСС/ На 24 октомври Православната ни църква отбелязва празника в чест на иконата на Божията майка \"Всех скорбящих радост\".История на Чудотворната икона на Пресвета Богородица \"Радост за всички скърбящи\" (Всех скорбящих радость)Какво утешение има още в самото име на тази икона! То укрепява вярата в Света Богородица като дивна застъпница, която е навсякъде, където се чуват стоновете на страдащи хора. Тя изтрива сълзите на плачещите и в страданието дава минути на утеха и небесна радост.Вярата на хората в милосърдието на Божията Майка към човешкия род, породила обичай да се изобразява Света Богородица съобразно думите в молитвата: \"О, Пресвета Владичице Богородице, Ти си по висша от всички ангели и архангели и по- почитана от всички твари. Помощница си на обидените, надежда на безнадеждните, застъпница на обидените, утеха на печалните, хранителна на гладните, одежда на голите, изцеление на болните, спасение на грешните, помощ и застъпничество на всички християни.\" Затова Света Богородица се изписва в цял ръст, понякога с Младенеца в ръце, както е на московския първообраз, обкръжена от страдащи хора - голи, болни, гладни...Около тези страдащи често се изобразяват Ангели, пратени от Владичицата за утеха. Храм Св. ап. Андрей Първозваний на човешките страдания. Ангелите сочат към Света Богородица. Нея рисуват на тези икони или в слава, с корона на главата и с царски дрехи, или с обикновени за времето на земния й живот дрехи и с бяла кърпа на главата. В Москва през 1688 г. се извършило първото чудо от една икона \"Всех скорбящих радость\" над болната Евфимия, сестра на московския и всерусийски патриарх Йоаким.Храмът \"Преображение Господне\" с чудотворната икона се намира на ул.\"Ордьшке\" в гр. Москва. Жената много страдала от рана на ребрата. Раната била толкова дълбока, чесе виждали вътрешностите й. Болната очаквала смъртта, но не губела надежда за Божията помощ. Веднъж с голяма вяра се обърнала с молба към Пресвета Богородица: \"Чуй ме, всемилостива Владичице, целият свят с тебе се хвали и всички приемат неоскъдняващите ти милости. Аз съм достойна за наказание заради беззаконията си, но не ме наказвай. Погледни страданието ми и ме помилвай.\"Болната чула глас:-Евфимия, защо не търсиш помощ при общата за всичкиЦелителка?-Къде да намеря тази Целителка? - запитала тя.-В храма на Преображението на моя Син има икона \"Всех скорбящих радост\". Викни в къщи свещеник с иконата да направи водосвет и ще оздравееш. Тогава не забравяй моятамилост за тебе и разказвай това за прослава на моето име.На 24 октомври Евфимия изпълнила нареждането на Света Богородица и оздравяла. Затова на този ден е установен празникът на иконата. Има написан и акатист за иконата. В чест на тази икона са издигнати храмове и манастири. През XIX век в Москва издигнали храм \"Всех скорбящих радост\". В него била положена иконата, богато украсена с венец от скъпоценни камъни, бисери и елмази. Като се избавихме от вечната смърт чрез благодатта на родения от Тебе Христос, наш Бог и чрез Твоето Майчинско пред Него ходатайство, ние, Твоите раби, благодарствени и победни песни пеем на Тебе, победоносния вожд.Като имаш непобедима сила, освободи от всякакви беди и скръбни обстоятелства нас, пеещите: Радвай се, благодатна Богородице Дево, Радост на всички скърбящи. Съществуват чудотворни копия на древната икона \"Веех скорбящих радость\" - \"Радост на всички скърбящи\".Житие на свети мъченик АретаСв. мъченик Арета е живял във втората половина на петия и първата половина на шестия век. Бил жител на град Негран, в Омиритската страна, наричана в Св. Писание Сава. В Негран и изобщо в тая страна имало много християни. Общо в страната преобладавали юдействащи евреи.Царят на омиритските евреи, разбит от благочестивия етиопски цар, решил да отмъсти за това на християните в своите владения. С тая цел нападнал града Негран, храбро защищаван от жителите. Като не могъл със сила да го превземе, послужил си с измама - да бъде доброволно пуснат в града. Като влязъл в града, той изловил най-първите християни, начело с Арета, влиятелен християнин, отличаващ се с долбоко благочестие. Юдействащият цар поискал от заловените християни да се откажат от вярата си, да похулят разпнатия Иисус, да покажат презрение към св. Кръст и да почнат да юдействат. Всички единодушно заявили, че не могат да се отрекат от вярата, в която са кръстени.Жестокият цар-евреин, за да сплаши християните, заповядал да изгорят на клада всички свещеници, дякони, монаси и монахини. Арета с голямата му дружина от 240 души бил предаден на страшни изтезания.След като никакви мъки не разклатили вярата им, по заповед на царя тия доблестни мъченици били обезглавени.", "date": "2018.10.24", "title": "Св. мчк Арета. Св. Богородица \"Всех скорбящих радост\""}
{"url": "http://www.cross.bg/voiina-zagivat-balkanska-1587066.html", "text": "/КРОСС/  439 г. - Вандалите, предвождани от Гензерих, превземат Картаген и основават свое кралство.1071 г. - Михаил VII Дука става император на Византия.1648 г. - Подписан е Вестфалския мирен договор, който слага край на Тридесетгодишната война.1795 г. - Полско-литовската държава Жечпосполита е окончателно разделена между Австрия, Прусия и Русия.1851 г. - Английският астроном Уилям Ласел открива Ариел и Умбриел - естествени спътници на Уран.1857 г. - Основан е ФК Шефилд, най-старият футболен клуб в света.1859 г. - Английският кораб Роял Чартър попада на подводни скали недалеч от Ливърпул и потъва - загиват 465 души.1872 г. - След Арабаконашкия обир турската полиция арестува Димитър Общи.1877 г. - Руско-турска война (1877-1878): след Битката при Горни Дъбник, Плевен е напълно обсаден от руската армия.1885 г. - В Цариград е свикана конференция на Великите сили по източнорумелийския въпрос.1902 г. - При изригване на вулкана Санта Мария в Гватемала загиват около 6 000 души.1912 г. - Балканска война: Лозенградската операция завършва с победа за България.1912 г. - Балканска война: битката при Куманово завършва с победа за Сърбия.1920 г. - В Канада е въведен сух режим.1929 г. - Голямата депресия: Нюйоркската фондова борса се срива на 24 октомври, черния четвъртък, което довежда до серия от банкрути и предизвиква световна рецесия.1935 г. - Италия напада Етиопия.1944 г. - Съгласно наредба-закон на членовете на Съюза на българските писатели се признава висше образование.1945 г. - Приет е уставът на ООН.1947 г. - Индийската провинция Кашмир е обявена за самостоятелна държава от ислямски сепаратисти.1952 г. - Президентът на САЩ Дуайт Айзенхауер обявява война на Корея, с думите „кръстоносен поход срещу комунизма\".1960 г. - При взрив на космодрума Байконур, възникнал при изпитването на съветска балистична ракета Р-16, загиват около 90 души, в това число командващия ракетните войски маршал Митрофан Неделин.1964 г. - Северна Родезия получава независимост от Великобритания и става Република Замбия; Южна Родезия (по-късно: Зимбабве) остава колония.1971 г. - Тайван е изключен от ООН.1983 г. - Военни части на САЩ извършват инвазия в Гренада.1989 г. - Външният министър Петър Младенов подава оставка пред Политбюро на ЦК на БКП, в която обвинява Тодор Живков за външната изолация на България.1990 г. - Обявена е декларация за държавен суверенитет на Казахстан.2003 г. - Конкорд извършва последния си пътнически полет, закривайки ерата на свръхзвуковия авиотранспорт, поне засега.", "date": "2018.10.24", "title": "24 октомври в историята"}
{"url": "http://www.cross.bg/sebe-chovek-priema-1587067.html", "text": "/КРОСС/ \"Когато човек вярва в себе си, не се опитва да убеждава другите. Когато е доволен от себе си, не се нуждае от одобрението на другите. Когато човек се приема, целият свят го приема.\" Лао Дзъ", "date": "2018.10.24", "title": "Когато човек вярва в себе си..."}
{"url": "http://www.cross.bg/chasa-provede-zala-1587068.html", "text": "/КРОСС/ От 09.00 часа ще се проведе заседание на Народното събрание. ***От 10.00 часа ще се проведе заседание на Министерския съвет.***От 09.00 часа в IV състав на Специализирания наказателен съд ще се гледа делото срещу Юлиян Т., Христо С., Невена М., Георги А., обвинен в образуване и ръководене на организирана престъпна група. ***От 09.00 часа Аулата на Биологическия факултет на Софийския университет \"Св. Климент Охридски\" (бул. \"Драган Цанков\" №8) ще се проведе стартиращ семинар по проект за изграждане на Център за компетентност „Устойчиво оползотворяване на био-ресурси и отпадъци от лечебни и ароматични растения за иновативни биоактивни продукти“.***От 09.00 часа в храм „Покров Богородичен – Всех скорбящих радост“ (зад хотел „Родина“) ще бъде отслужена архиерейска св. Литургия, която с благословението на Негово Светейшество Българския патриарх и Софийски митрополит Неофит ще възглави Преосвещеният Белоградчишки епископ Поликарп, викарий на Софийския митрополит. 24 октомври е определен за Ден на молитва за децата с увреждания.***От 09.00 часа в НДК в зала „Лаура Кетърунг“ ще се проведе форум „Младежко предприемачество“.***От 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група. ***От 09.30 часа 28 състав на СГС ще гледа делото срещу Евгени И. и Петър С. (бивши агенти от ДАНС, чл. 357 НК).***От 10.00 часа на Сцена 47 при Театър НАТФИЗ ще се състои тържествена церемония, на която Горан Стефанов ще бъде удостоен с почетното звание Doctor honoris causa. ***От 10.00 часа до 17.00 часа в зала „Витоша“ на Интер Експо Център ще се проведе петата национална конференция „Достъп до добра храна“.***От 10.00 часа в VI състав на Специализирания наказателен съд ще се гледа делото срещу Даниел Б., Христо П., Цветан К., Павел А., Кирил Д., Божидар Л., обвинен в образуване и ръководене на организирана престъпна група.***От 10.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинени в организиране и ръководене на организиране престъпна група.***От 10.00 часа на Сцена 47 при Театър НАТФИЗ Горан Стефановски ще бъде удостоен с почетното звание Doctor honoris causa. ***От 10.00 часа до 13.00 часа в зала „Роял“ на София Хотел Балкан ще се проведе Третият конгрес на Нотариалната камара на Република България на тема „Нотариусът – довереник на държавата и на гражданите. Еволюцията на технологиите. Еволюция на правната сигурност“.***От 10.00 часа в зала 1 на Столична община ще се проведе заседание на Комисията по архитектура към Столичния общински съвет, на което ще бъде разгледана актуална информация по изпълнението на проект „Изграждане, възстановяване и обновяване на публични пространства в Централна градска част на град София“. ***От 11.00 часа в Х състав на Специализирания наказателен съд ще се гледа делото срещу Георги К., Илко П., Теодор Б., Димитър К., Георги И. и др., обвинени в организиране и ръководене на организирана престъпна група. ***От 11.00 часа до пилоните на НДК ще бъдат пуснати 1 200 розови балона в памет на жените, които всяка година губят битката с рака на гърдата. Събитието е част от информационната и профилактична кампания за борба с тежкото заболяване, инициирана от Първа САГБАЛ „Света София“. ***От 11.00 часа в Гьоте институт ще се проведе дискусията „Говорейки за революция?“. ***От 11.00 часа в централата на Fibank, която се намира на бул. „България\" № 81 Г, отлично представилите се млади български спортисти на олимпийските игри в Буенос Айрес и техните треньори ще бъдат наградени от спонсора на БОК Fibank.***В 11.30 часа в Изложбена зала ЦУМ главният секретар на БТПП Васил Тодоров ще открие 4-то специализирано търговско изложение „Здраве и красота с натурални и био продукти“.***От 12.30 часа в сградата на Националната финансово-стопанска гимназия директорът на СДВР ст. комисар Ивайло Иванов ще награди петима ученици за извършена от тях доблестна постъпка. ***От 13.00 часа в зала „София 1“, хотел „Маринела“ ще се проведе пресконференция преди предстоящия елиминационен двубой между Кубрат Пулев и Хюи Фюри, който ще излъчи претендента за световната титла в тежка категория на Международна боксова федерация (IBF) в битка срещу Антъни Джошуа.***От 13.30 часа в заседателната зала във Висшия съдебен съвет ще се проведе заседание на Прокурорската колегия на ВСС. ***От 13.30 часа в VII състав на Специализирания наказателен съд ще се гледа делото срещу Валери В., Илияна В., Петър А. и др., обвинени в образуване и ръководене на организирана престъпна група. ***От 13.30 часа в VI състав на специализирания наказателен съд ще се гледа делото срещу Христо К., Кръстю Д. и Ивайло С., обвинени в изнудване. ***От 13.30 часа в XV състав на Специализирания наказателен съд ще се гледа делото срещу Добрин С., Георги П., Нено К., Никола П., Веселин И., обвинени в организиране и ръководене на организирана престъпна група. ***От 13.30 часа в XI състав на Специализирания наказателен съд ще се гледа делото срещу Атанас С., Стефан Г., Стоян Р., Денчо Г. и Здравко З., обвинени в организиране и ръководене на организирана престъпна група.***От 14.00 часа 11 състав на СГС ще гледа делото срещу Христо П. бивш управител на „Фонд научни изследвания“, (умишлена безстопанственост).***От 14.00 часа в аулата на УСБАЛ по онкология ще се проведе лекция на тема „Профилактика и превенция на рака на гърдата“ в „Училище за пациенти“ на болничното заведение. ***От 14.30 часа в зала 33 на Софийския районен съд ще се гледа делото срещу А. Попов (бивш зам.-министър на транспорта). ***От 14.30 часа в XVIII състав на Специализирания наказателен съд ще се гледа делото срещу Огнян А., Янко Я., Ивайло С., Петър М., Ангел Т. и др., обвинени в организиране и ръководене на организирана престъпна група. ***От 15.00 часа ротарианци и членове на младежките подразделения на организацията – Ротаракт (18-30 г.) и Интеракт (12-18 г.) ще излязат по улиците на столицата и ще разказват за постиженията на Световната инициатива за премахване на полиомиелита. Местата, на които ще може да се срещат хората в червени тениски с логото на кампанията, са фонтана на Южния парк, пл. „Света Неделя“, парка на НДК, градинката пред Народния театър и пред Софийския университет „Климент Охридски“. ***От 15.15 часа на ул. „Света София“ 5, официално ще бъде открита ОББ Галерия. ***От 19.00 часа в Бар-галерия KaRe-Arte ще се проведе мултимедийна лекция на тема „Модерният мъж: Персоналният стил за успеха“. ***От 20.00 часа в ДНК ще се състои премиерата на спектакълът „Мовименто/Вариации“. ***В Банско ще се проведе Втора национална среща на експертите по социални дейности и здравеопазване от общините.***От 13.00 часа в зала „22 Септември“ ще се проведе кръгла маса на тема „Бъдещите за науките за древността“. ***От 18.00 часа Арт салона на Радио „Благоевград“ ще бъде представена фотографската изложба „Песента на водата\". ***От 19.00 часа в Американския университет ще се проведат публични лекции на проф. Кай Долеруп от Университета в Копенхаген „Андерсен – човекът зад легендата“. ***От 10.30 часа в храм „Св. Св. Кирил и Методий“ ще бъде отслужен молебен за здравето на децата с увреждания и техните семейства. ***От 13.00 часа в Хотел България в „Капитанска зала“ ще се проведе инициативата \"Moving Kotra\", организирана от Корейската агенция за насърчаване на търговията и инвестициите (КОТРА) и има за цел да реализира двустранни бизнес и търговски отношения между Република Корея и България.***От 17.30 часа на площад „Атанас Сиреков“ 4 (срещу Община Бургас) ще се проведе инициативата „Известни бургаски личности четат за децата“ на тема „Любима книжка от моето детство“ по повод Националната седмица на четенето.***От 10.30 ч. до 13.00 ч. в Наказателна зала 1, на Варненския окръжен съд е насрочено разпоредителното заседание по делото за инцидента пред дискотека „Гетсби“. ***От 11.00 часа в ОУ „Христо Ботев“ и ПХГ „Св. Св. Кирил и Методий“ ще се проведе информационна среща с родители, а от 11.30 часа в ОУ „Бачо Киро“, ОУ „Патриарх Евтимий“ и СУ „Емилиян Станев“ – състезание по български език и литература „Написаното остава. Пиши правилно!“, организирано от Института за български език и литература към БАН. В 13.00 часа в Библиотечно-информационния център на Великотърновския университет „Св. Св. Кирил и Методий“ ще бъдат наградени отличените творби от конкурсите „Търновска книжовна школа –минало, традиции, бъдеще“ и „Книгата, която няма да забравя“. В 15.30 часа в ДГ „Соня“ деца ще четат на малките под надслов „С любов към книгите“. *** От 16.00 часа в читалище „Надежда – 1869“ ще се проведе среща с Елена Чамуркова и представяне на книгата й „Обществена поръчка“. *** От 19.00 часа Клуб 7 ще се проведе среща с женски футболен клуб „Етър“. *** От 19.00 часа на стадион „Ивайло“ ще започнат масови безплатни тренировки – Есен 2018.***От 12.30 часа зала на Общинския съвет ще бъдат наградени победителите в Димитровденското математическо състезание. От 14.00 часа до 18.00 часа ще се състои IV Международна конференция „Модернизационни тенденции в стопанския и културния живот на Видинско и Тимошко – XVIII – XX век” в Конферентен център на Областна администрация – Видин. В 19.00 часа ще се състои спектакълът „Северняшка сватба” на Ансамбъл за народни песни и танци „Дунав” в Спортна зала „Фестивална”.***От 10.00 часа в църква „Св. Николай“ ще бъде отслужен молебен за децата с увреждания. ***От 10.00 часа в Заседателната зала на Община Враца ще се проведе търг с явно наддаване за учредяване право на строеж върху урегулиран поземлен имот-частна общинска собственост, намиращ се на улица „Лукашов”, отреден за построяване на сграда „Административно - търговски център“, съгласно действащия план за застрояване, одобрен със Заповед № 464/15.03.2018 г. на Кмета на Община Враца (Сувенирна палата). ***От 19.00 часа в Камерна зала на ДКТ ще бъде представена постановката „Нора“ от Хенрик Ибсен.***От 10.00 часа в манастир „Св. Пророк Илия“ ще се състои церемония „Камбана за живота на Земята 2018“. ***От 09.30 часа в Детска градина № 9 и от 10.30 часа в Детска градина № 20 ще се играе кукленият спектакъл „Приказка за Ох“ на Държавен куклен театър „Дора Габе“. ***От 10.00 часа в Регионална библиотека „Дора Габе“ ще се състои инициативата „Моето първо посещение в библиотеката“. ***От 19.00 часа в Концертна зала „Добрич“ концерт на Руслан Мъйнов с любимите руски песни. ***От 19.00 часа в Драматичен театър „Йордан Йовков“ ще се играе спектакълът „Седем“. ***От 18.00 часа в Хексагон на Алианс Франсез, ул. \"23-ти Пехотен Шипченски Полк\" 29 ще се проведе информационна кампания в защита на Национален парк „Пирин“. ***От 11.00 часа в ОДМВР – Кърджали ще се състои брифинг относно работата на полицията в училищата, картина на противообществените прояви на малолетни и непълнолетни в областта и резултати от дейността на мобилните екипи в малките и отдалечени населени места.***От 10.00 часа пред паметника на Йордан Радичков ще бъде отбелязана 89-ата годишнина от рождението на писателя.В 17.00 часа в Детски отдел на библиотеката ще бъдат връчени наградите на победителите от програмата „Децата на Монтана четат 2018“.***От 18.30 часа в зала на бул. „Стамболийски“ 43А ще се проведе информационна кампания в защита на Национален парк „Пирин“. ***От 09.00 часа ще бъде отслужена архиерейската света Литургия в храм „Св. Възнесение Господне“.*** От 09.00 часа в Зала 1 в апелативен съд ще се гледа делото по жалби на подсъдимите Веселин Т. и Ивайло М. Те са признати за виновни в това, че на 28.08.2016 г. в гр. Хасково в съучастие като извършители умишлено са умъртвили Людмил Б., поради което са осъдени - първият на 17 години лишаване от свобода, а вторият на 11 години лишаване от свобода.*** От 09.30 часа в Зала 2 на Окръжен съд ще се гледа делото на подсъдимия Атанас А. Той е обвинен в това, че в качеството му на частен съдебен изпълнител е нарушил служебните си задължения по разпределение на събраните суми в размер на 3287,19 лв,. постъпили от длъжника „А.“ АД на 23.05.2008 г.*** От 11.00 часа в Дом за деца „Мария Луиза“, ул. Асен Златаров 29 ще се проведе пресконференция за проекта на дългогодишния концерт-майстор на „Софийски солисти” Георги Калайджиев за деца в социално неравностойно положение.*** От 16.30 ч. в залата на Регионалния исторически музей в Пловдив, пл. „Съединение“1, СНЦ „Бизнесът за Пловдив“ и „Британо-Българската Бизнес Асоциация“ организират конференция на тема „БРЕКЗИТ И БЪДЕЩЕТО НА МЕЖДУНАРОДНАТА ТЪРГОВИЯ“.***От 17.15 ч. във Факултета по растителна защита и агроекология на Аграрния университет - Пловдив, бул.“ Менделеев“ 12, етаж 2, аудитория 7 ще се проведе Научна лаборатория за забавна химия и биология.*** От 17.30 ч. в Конферентната зала на НБ „Иван Вазов“ – Пловдив ще бъде представена новата книга на Райна Каблешкова „За честта на пагона и в служба на Отечеството“.***От 19.00 часа в Дома на културата „Борис Христов“ ще свири на цигулка Мила Георгиева.***От 17.00 часа в кафе „Зайо Байо” ръководството на община Разград организира провеждането на Първи дискусионен форум за родители.***В 18.00 часа в туристическо дружество „Приста“ ще се проведе информационна кампания в защита на Национален парк „Пирин“. ***Депутатите от ПГ на „БСП за България” ще се срещнат с гражданите от Сливенска, Хасковска, Софийска област и София град във връзка с проекта „Визия за България“. Графикът на срещите може да видите .*** От 10.00 часа в зала 105 на Община Сливен ще се проведе пресконференция за представяне на изпълнените дейности по проект „Подобряване на гродското среда на Сливен“. От От 13.00 часа ще бъдат открити обществени пространства, обновени по проекта. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“. *** От 11.00 в РИМ – Сливен официално ще бъде обявено новото име на Регионалния исторически музей и ще бъде открит бюст-паметник на неговия патрон – д-р Симеон Табаков.*** От 11.00 часа в зала „Май“ заместник регионалният министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. От 13.00 часа регионалният заместник-министър ще открие обществени пространства, обновени по проекта за подобряване на градската среда на Сливен. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“. *** От 14.30 часа ще се проведе третият полуфинал от образователно-патриотичната кампания „Моят град е моята крепост“. В него ще участва министърът на регионалното развитие и благоустройството Петя Аврамова. *** От 18.00 часа в комплекс „Национал“, зала „Графити“, ще се проведе открито обсъждане на Проекта „Визия за България“. Участници в дискусията ще са народните представители от Парламентарната група на Коалиция „БСП за България“ Антон Кутев, Георги Свиленски, Кольо Милев, Стоян Мирчев и Таско Ерменков.***От 11.00 часа в регионалния пресклуб на БТА ще се проведе пресконференция на Общинския съвет на БСП-Стара Загора. ***От 11.00 часа в Оперен театър ще бъде представена опера за бебоци. ***От 18.00 часа в арт фоайе на радио „Стара Загора“ ще се състои среща с писателя Христо Карастоянов. ***От 10.00 часа в РЗИ-Стара Загора ще се проведат събития от Световната кампания „Познавате ли признаците на остеопорозата?“. ***От 10.30 часа в кафе-театъра на ОНЧ „Напредък-1864“ ще се проведе информационна среща и граждански диалог на тема „Бъдещето на Кохезионната политика на ЕС“. ***От 10.00 часа в църквата „Св. Димитър“ ще бъде отслужен молебен за здраве за децата с увреждания по повод празника на св. Богородица – „Всех скорбящих радост“.***От 10.30 часа до 12.00 часа в заседателната зала на Община Чупрене ще се проведе среща на тема „Европейско финансиране за малък бизнес“.", "date": "2018.10.24", "title": "Предстоящи събития в страната за 24 октомври"}
{"url": "http://www.cross.bg/otbora-tyrnira-godina-1587094.html", "text": "/КРОСС/ България отново ще приеме два турнира от волейболната \"Лига на нациите\" през 2019 година. В третия уикенд на надпреварата, който е през средата на ни \"лъвовете\" ще домакинстват във Варна на Япония, Австралия и Италия. В последната седмица те ще приемат в Пловдив силните тимове на САЩ, Сърбия и Иран.ФИВБ публикува календара за втория турнир за \"Лигата на нациите\". Форматът е същият като през тази година. 16-те отбора ще играят всеки срещу всеки в рамките на пет седмици, като във всяка от тях ще бъдат разделени на по четири групи с четири отбора. Първите 5 тима в генералното класиране и домакина САЩ ще се класират за финалната шестица, която ще се проведе от 10 до 14 юли.\"Лъвовете\", заедно с тимовете на Канада, Австралия и Португалия, ще се борят да не изпаднат. Останалите 12 отбора имат гарантирано участие в лигата през следващите 4 години.В първия уикенд на турнира, който е от 31 май до 2 юни нашите волейболисти ще мерят сили в Аржентина срещу домакините, Португалия и Канада. От там българите ще пътуват за Китай, за да премерят сили с азиатците, Франция и Полша. В четвъртата седмица мачовете са в Бразилия срещу \"Селесао\", Германия и Русия.", "date": "2018.10.24", "title": "България ще приеме два турнира от \"Лигата на нациите\" през 2019 година"}
{"url": "http://www.cross.bg/yppavlenie-izlishu-pealizipal-1587093.html", "text": "/КРОСС/Πo oĸoнчaтeлни дaнни нa Haциoнaлния cтaтиcтичecĸи инcтитyт пpeз 2017 г. инcтитyциoнaлeн ceĸтop \"Дъpжaвнo yпpaвлeниe\" oтчитa бюджeтeн излишъĸ oт 1 145 млн. лв., или 1.1% oт бpyтния вътpeшeн пpoдyĸт.Излишъĸът в пoдceĸтop \"Цeнтpaлнo yпpaвлeниe\" e в paзмep нa 969 млн. лв., или 1% oт БBΠ. Πoдceĸтop \"Mecтнo yпpaвлeниe\" e peaлизиpaл излишъĸ oт 239 млн. лв., a пoдceĸтop \"Coциaлнo-ocигypитeлни фoндoвe\" e peaлизиpaл дeфицит oт 63 млн. лeвa.Дъpжaвният дълг нa Бългapия зa 2017 г. e в paзмep нa 25 908 млн. лв., или 25.6% oт БBΠ. ", "date": "2018.10.24", "title": "НСИ: 101 милиарда лева е БВП на България за 2017-а"}
{"url": "http://www.cross.bg/bulgari-shte-podkrepyat-lydogoretz-sreshty-aek-1587078.html", "text": "/КРОСС/ Българският шампион Лудогорец гостува на АЕК (Ларнака) в четвъртък в двубой от груповата фаза на Лига Европа, като в Кипър \"орлите\" също ще получат българска подкрепа.150 фена ще пътуват, за да вдъхнат самочувствие на разградчани във важния мач.В този сблъсък своя официален дебют начело на Лудогорец ще направи Антони Здравков.", "date": "2018.10.24", "title": "150 българи ще подкрепят Лудогорец срещу АЕК"}
