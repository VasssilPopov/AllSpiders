{"url": "http://www.cross.bg/rymen-traditzii-bulgariya-1577743.html", "text": "/КРОСС/ Блестящите българските учени и изследователи се нуждаят от по-голяма подкрепа. Техните усилия трябва да се измерват с адекватни и модерни методи за финансиране, а високият им потенциал да има една голяма обществена подкрепа, за да могат те да го разгърнат в името на България.  Това заяви държавният глава на откриването на експозицията на Института за етнология и фолклористика „Времена и хора: живите традиции на България“, която се провежда под негов патронаж и е разположена в реставрираните зали в източното крило на бившия Княжески дворец в София. На събитието президентът Румен Радев беше придружен от съпругата си Десислава Радева.Държавният глава определи експозицията като впечатляващо богатство, което обхваща различни региони от България в различни епохи и поставя в центъра човека с неговия дом, поминък, бит, вярвания и среда за общуване. „Експозицията успява да представи етническите, религиозните, битовите и духовните различия, с които в България сме богати. „Всички те са обединени под един общ знаменател, защото духовното пространство, в което се създават, взаимно обогатяват и предават през поколенията носи едно име – България“, посочи Румен Радев и добави, че нация, която не уважава своята история, култура и традиции няма бъдеще.Президентът поздрави екипа на Института за етнология и фолклористика с Етнографски музей към Българската академия на науките за създаването представителната експозиция, която е изложена след близо 40 години прекъсване. Експозицията представя живота и формите на общуване в селото и в града през последните 200 години.", "date": "2018.06.26", "title": "Румен Радев: Нация, която не уважава своята история, култура и традиции няма бъдеще"}
{"url": "http://www.cross.bg/programa-na-prezidenta-rymen-radev-za-yuni-1577722.html", "text": "/КРОСС/ На  от  на „Дондуков“ 2 президентът Румен Радев ще назначи полковник Радостин Илиев на длъжността директор на Щаба на отбраната и ще го удостои с висше офицерско звание В  в държавният глава Румен Радев ще участва в церемонията по отбелязването на 20-годишнината от създаването на Военно-апелативния съд и Военно-апелативната прокуратура.", "date": "2018.06.26", "title": "Програма на президента Румен Радев за 27 юни"}
{"url": "http://www.cross.bg/lenin-opashka-mavzoleya-1577730.html", "text": "/КРОСС/ Главният редактор на киностудията „Горки“ Андрей Апостолов показа във Фейсбук снимка на огромна опашка за Мавзолея на Ленин, опънала се на Червения площад по време на световния шампионат по футбол 2018, предаде „Поглед инфо“.Световното първенство, провеждащо се на руска земя, привлича милиони туристи от целия свят, които искат да подкрепят своите любимци и да се запознаят отблизо с руската култура и бит.", "date": "2018.06.26", "title": "Огромна опашка пред Мавзолея на Ленин"}
{"url": "http://www.cross.bg/spartanski-obshtinata-poruchka-1577733.html", "text": "/КРОСС/ С месеци ще се забави изграждането на постоянен приют за бездомни кучета в Плевен, съобщи кметът Георг Спартански. Общината ще заведе дело срещу софийската фирма, която не е изпълнила договора за проектиране.Софийската фирма, която е спечелила обществената поръчка, не е спазила срока по договора за проектиране и е преустановила всякакви контакти с Общината, допълни кметът Спартански.„Тобо – Проджект” – те сключиха договор с нас, не си вдигат телефоните, няма никакъв проект, не са дошли да заснемат на място… Разпоредих и съм ги уведомил, че договорът го считам за напълно неизпълнен и аз го прекратявам без предизвестие по тяхна едностранна вина. Това обаче ни вкарва във филм да правим нова обществена поръчка за ново проектиране“, каза той.Спартански е категоричен, че Общината ще заведе дело за неустойки, но по-важният проблем е, че като бъде обявена нова поръчка, те пак може да се явят и пак да дадат дъмпингова оферта. „Законът за обществените поръчки няма механизъм, който да ни предпазва“, добави той.", "date": "2018.06.26", "title": "Плевен дава на съд фирма, забавила изграждане на приют за кучета"}
{"url": "http://www.cross.bg/windows-novata-microsoft-1577737.html", "text": "/КРОСС/ С излизането си Windows 98 е по-голям и по-бавен от Windows 95, а специалистите се опасяват, че ги очакват доста проблеми със стабилността. Всъщност новият Windows на практика е подобрен Windows 95, чийто графичен дизайн безспорно изглежда по-свежо.Освен подобреният графичен интерфейс, новата ОС позволява работа с няколко монитора едновременно и има интегриран Internet Explorer 4.Макар специалистите да се притесняват от по-тромавата система, то напредъкът в процесорите, RAM паметта и графичните карти позволява на новата ОС да се движи доста добре.Друго притеснение на отдел продажби в Microsoft било, че по време на представянето на Windows 98, след пускане на скенер новата ОС забила, показвайки тъй наречения \"син екран на смъртта\" или с други думи - фаталната грешка BSOD. Бил Гейтс обаче се измъкнал от конфузната ситуация с шега.В крайна сметка се оказва, че Windows 98 е една от най-успешните и продавани ОС в историята на Microsoft.Излезлите малко по-късно Windows Me и Windows 2000 не постигат масовостта на Win98, като следващата свръх успешна ОС на Microsoft e пуснатия на 25 октомври 2001 г. Windows XP.Минималните изисквания на Windows 98 са наличието на излезлия през 1989 година процесор на Intel i486 с тактова честота 66 MHz, 16MB RAM памет и 500MB свободно дисково пространство, като самата инсталация заема около 200MB.Освен това е препоръчително наличието на видеокарта, поддържаща резолюция от 640×480 пиксела.Интересна подробност е, че Windows 98 не може да управлява повече от 1GB RAM памет, а поддръжката на хард дискове с големина над 32GB е проблемно.В края на миналия век обаче, съществуването на хард диск с над 10GB бе приемано за космическа технология от повечето потребители, които така и не се сблъскаха с тези ограничения на Win98. ", "date": "2018.06.26", "title": " Windows 98 навърши 20 години"}
{"url": "http://www.cross.bg/kitaii-ctpanata-oito-1577738.html", "text": "/КРОСС/ Hoвa пpoгpaмa зa cлeдeнe нa ĸитaйcĸитe гpaждaни щe влeзe скоро в yпoтpeбa в Kитaй. Cтaвa въпpoc зa дpoнoвe, ĸoитo да ca мacĸиpaни ĸaтo птици и дa cлeдят зa peдa.Πpoгpaмaтa нocи ĸoдoвoтo нaимeнoвaниe \"Dоvе\" и щe бъдe yпpaвлявaнa oт Coнг Бифeнг - пpoфecop в yнивepcитeт в cтpaнaтa. Bпeчaтлявaщитe дpoнoвe щe имитиpaт нe caмo външния вид нa нaй-oбиĸнoвeнa птицa, нo и звyĸа oт ĸpилaтa зa дoпълнитeлeн eфeĸт. Paзбиpa ce, вceĸи дpoн щe e cнaбдeн c ĸaмepa, GРЅ, cиcтeмa зa yпpaвлeниe и вpъзĸa cъc caтeлит, нa ĸoйтo дa пpeдaвa инфopмaциятa.Πo пocлeдни дaнни пoвeчe oт 30 ĸитaйcĸи вoeнни и пpaвитeлcтвeни aгeнции вeчe ca пoлзвaли пoдoбнa тexниĸa, зa дa cлeдят нaceлeниeтo. Πpипoмнямe, чe в мoмeнтa в Kитaй имaт oщe лицeвo paзпoзнaвaнe, изĸycтвeн интeлeĸт, cмapт-oчилa и дpyги тexнoлoгии, ĸoитo пoмaгaт нa пpaвитeлcтвoтo дa cлeди вcичĸи 1.4 милиapдa дyши в cтpaнaтa.", "date": "2018.06.26", "title": "Китай следи с маскирани като птици дронове"}
{"url": "http://www.cross.bg/chasa-posoka-avtobysite-1577731.html", "text": "\r\n/КРОСС/ През месеците юли и август автобусите по линия 63 ще извършват по два курса в делничните дни.От „Цар Борис III“  в посока  „Златните мостове“ автобусите ще тръгват в 8.52 часа  и в 17.14 часа , а в обратна посока съответно в 9.50 часа и в 18.25 часа, съобщиха от Столична община.Целта е през летния сезон  столичани да имат повече възможности да посещават планината.   ", "date": "2018.06.26", "title": " Автобусите по линия 63 ще работят и в делнични дни  "}
{"url": "http://www.cross.bg/rysnatzite-nikolaii-stalin-1577734.html", "text": "/КРОСС/ Последният руски император Николай II е по-харесван от руснаците, отколкото Сталин, показва проучване на Всеруския център за изучаване на общественото мнение, съобщава rbc.ru.Одобрения към Николай II са изказали 54% от анкетираните, а към Сталин – 51. Неодобрението към двамата е съответно 23 и 28%.На трето място в предпочитанията на руснаците е основателят на съветската държава Владимир Ленин с 49 на сто. Не го харесват 29% от руснаците.Най-неодобряваният политически деец от началото на ХХ век е анархистът Нестор Махно (58% неодобрение, 12% одобрение), следван от Лев Троцки (46:20).Имена като Милюкин, Керенски, Деникин, Бухарин говорят малко на днешните руснаци, пише още в публикацията.Като главна причина за гражданската война в Русия през 20-те години на ХХ век 35% от руснаците сочат външна намеса, а 34% са на мнение, че тя е предизвикана от болшевиките.", "date": "2018.06.26", "title": "Руснаците харесват повече Николай II, отколкото Сталин"}
{"url": "http://www.cross.bg/banka-banda-bankata-1577735.html", "text": "/КРОСС/ Пенсионерка от Санкт Петербург създала банда и ограбила банка, за да подари апартамент на внучката си по случай сватбата ѝ, съобщава „Лента.ру“. Бабата си изкарвала прехраната, продавайки домашно произведен алкохол, но парите не стигали.Тогава тя намерила съдружници и направила банда – синът на нейна приятелка и касиер в банка. Младежът отишъл с маска в банката, а касиерът му дал 530 000 рубли (около 7200 евро).Той обаче допуснал грешка, като свалил маската си още при излизането от банката. Минувачи го разпознали и се обадили в полицията.Участниците в бандата ги заплашва до 7 години затвор.", "date": "2018.06.26", "title": "Руска баба направи банда, за да обере банка"}
{"url": "http://www.cross.bg/nalyavo-spirka-tramvaiina-1577732.html", "text": "/КРОСС/ От 04.30 часа на 30.06.2018 г. до 04.30 часа на 01.07.2018 г.: във връзка с извършването ремонт на релсовия път на бул. „Ген. Н. Скобелев“ и ул. „Цар Петър“ организацията на движение:Закрива се трамвайна линия № 1.Трамвайна линия № 6в посока ж.к. „Иван Вазов“ като маршрутът се скъсява:  от площад „Македония“ наляво по ул. „Алабин“ до Съдебна палата, двупосочно.Трамвайна линия № 7 – в посока ж.к. „Борово“ се променя: от площад „Македония“  надясно по бул. „Македония“, по трасето на трамвайни линии № 4 и № 5 до ж.к. „Бр. Бъкстон“, двупосочно.Разкрива се временна автобусна линия № 7-ТМ при следния маршрут: от  Национален исторически музей /НИМ/ по Околовръстен път през пътен възел „детелина“ по бул. “България” до бул. “Витоша”, наляво по булевард “Витоша”, наляво по бул. “Патриарх Евтимий”, надясно по бул. “Христо Ботев”, наляво по северния пътен локал на бул. “Македония”, през площад “Руски паметник”, наляво по бул. “Ген. Н. Скобелев”, през подлеза на НДК, по бул. „Проф. Фритьоф Нансен“, надясно по бул. “Пенчо Славейков”, наляво по бул. “Витоша” и по бул. “България” по маршрута си до НИМ.Автобусите ще спират на всички съществуващи автобусни и тролейбусни спирки;·двупосочна трамвайна спирка с кодове 0356 и 0357 “Бул. Пенчо Славейков” на бул. “Витоша”;·разкрита временна спирка с код 6478 “НДК” на бул. “Витоша” в посока бул. “Патриарх Евтимий” зад съществуващата трамвайна спирка;·разкрита временна спирка с код 6400 “Бул. Прага” на бул. “Христо Ботев” на 50.00 метра след десния завой от бул. “Патриарх Евтимий”;·съществуваща трамвайна спирка с код 1281 “Пл. Македония” на бул. “Христо Ботев” преди бул. “Македония”;·временна двупосочна спирка с кодове 6233 и 6226 “Ж.к.  Мотописта”  в района на пешеходния подлез.", "date": "2018.06.26", "title": "Спират трамвайте по бул.“Ген.Н.Скобелев“ заради ремонт на трамвайния път"}
{"url": "http://www.cross.bg/dementiev-andreii-poeti-1577729.html", "text": "/КРОСС/ Поетът Андрей Дементиев почина на 89-годишна възраст, обяви вдовицата му Анна Пугач, цитирана от ТАСС.\"Андрей ни напусна\", каза тя. От обкръжението му поясниха, че Дементиев бил в реанимация и състоянието му било много тежко.Андрей Дементиев е роден на 16 юли 1928 г. От 1981 г. до 1992 г. е главен редактор на сп. \"Юность\". През този период \"Юность\" публикува творби от Василий Аксьонов, Белла Ахмадулина, Борис Василиев, Владимир Войнович, Евгений Евтушенко и други писатели и поети.Дементиев е сред най-известните руски поети от втората половина на 20-и век. Автор е на редица сборници поезия, сред които \"Лирични стихове\", \"С очите на любовта\", \"Насаме със съвестта\", \"Болка и радост\", \"Раждането на деня\", \"Сняг в Ерусалим\". Написал е поемите \"Мъжество\", \"Път към утрешния ден\", \"Русия\". По стиховете му са създадени десетки песни.Той е заслужил деец на изкуството на Руската федерация.", "date": "2018.06.26", "title": " Отиде си легендарен руски творец Андрей Дементиев"}
{"url": "http://www.cross.bg/garantzii-bankovi-zakon-1577717.html", "text": "/КРОСС/ Нов протест на търговци на горива от малки бензиностанции и на дистрибутори имаше под прозорците на политиците. Причината е нов закон за горивата.Сутринта стотици цистерни преминаха по околовръстното на София. Недоволните заплашиха и с блокади на пътища и граници.„Оставяме камионите на жълтите павета, те няма да ни трябват. Това е абсолютно монополизиран закон, който цели да смачка дребните”, категорична беше Росица Бъчварова. Притесненията са, че новият законопроект залага еднакви банкови гаранции и изисквания за капитал, без значение дали става въпрос за верига от стотици обекти, или за фирма с една бензиностанция.„Тези идеи не са поносими за нас и не са удачни. Ние в момента имаме банкови гаранции по над 50 хиляди лева. С тези банкови гаранции ние гарантираме ДДС-то, до акциза нямаме достъп, не сме и имали”, посочи Иван Кашилски. „Теглили сме кредити. На този ще му вземат апартамента, на онзи –  къщата”, каза и Ангел Даскалов.", "date": "2018.06.26", "title": "Търговци и дистрибутори на горива протестираха срещу нов закон"}
{"url": "http://www.cross.bg/kalaba-kosovo-radev-1577718.html", "text": "/КРОСС/ Президентът Румен Радев удостои на церемония в Гербовата зала на „Дондуков“ 2 посланика на Република Косово у нас Шпенд Калаба с орден „Мадарски конник“ втора степен. Високото държавно отличие се връчва за големите заслуги на дипломата за развитието на отношенията между България и Косово.„В рамките на вашия мандат България работеше активно за развитието на демократично, проспериращо и мултиетническо Косово и за успешната му международна интеграция, а по времето на българското председателство на Съвета на Европейския съюз държавите от Западните Балкани бяха поставени във фокуса на европейския интерес“, заяви по време на церемонията президентът Радев.Държавният глава открои личния принос на посланик Калаба за положителния импулс в двустранните отношения, задълбочаването на сътрудничеството в сфери от взаимен интерес и подписването на  Меморандума за сътрудничеството в областта на европейската и евроатлантическа интеграция между правителствата на двете държави и Спогодба за сътрудничество в областта на културата.Посланик Шпенд Калаба заяви от своя страна, че за него е голяма чест да получи високото държавно отличие. „Този орден не е само признание за мен, но и за народа на Република Косово“, каза посланик Калаба и напомни, че през тази година се навършват десет години от установяването на дипломатически отношения между двете държави. Той благодари на президента Румен Радев за силната му ангажираност с европейската интеграция на държавите от региона на Западните Балкани.", "date": "2018.06.26", "title": "Президентът Румен Радев удостои посланика на Република Косово Шпенд Калаба с орден „Мадарски конник“ втора степен"}
{"url": "http://www.cross.bg/tableti-mobilni-nyama-1577726.html", "text": "/КРОСС/ Учениците в Гърция няма да имат право да използват мобилни телефони и таблети в училище, за да не нарушават дисциплината в час. Това са част от новите разпоредби на министерството на образованието.Камерите за видеонаблюдение ще записват и в междучасията, и във времетo, когато няма часове.Мярката се въвежда заради все по-чести вандалски прояви и рушене на училищно имущество.Властите се надяват така да намалеят и криминалните инциденти около училищата.", "date": "2018.06.26", "title": "Без таблети и мобилни телефони за гръцките ученици"}
{"url": "http://www.cross.bg/ruka-rabotna-sfera-1577736.html", "text": "/КРОСС/ С начина, по който работите в момента, ще счупите Европа и това невероятно създание, което е ЕС, ще бъде торпилирано накрая и то само заради егоизъм.Това каза министър-председателят Бойко Борисов по време на конференция за сближаване на заплатите в Европа, цитиран от \"Фокус\".България заслужава да бъде приета в Еврозоната, но част от европейските чиновници проявяват егоизъм, стана ясно от думите на министър-председателя, Конкретно премиерът се обърна към ЕКОФИН - Съветът по икономически и финансови въпроси към Съвета на Европейския съюз.Относно искания вот на недоверие той отвърна, че БСП от самото начало са искали провал на европредседателството.Освен това той даде обещание, че до края на мандата на правителството му минималните и средните заплати сериозно ще се увеличат.\"Няколко неща са важни да отбележим за срещата днес. Безспорно е, че преди години, когато рекламирахме България, казвахме пред инвеститорите: \"елате, защото имаме евтина работна ръка\". Сега казваме: \"елате, защото имаме квалифицирана работна ръка\". Вече трайно няколко години държим стабилен ръст на БВП около 4%. Затова ни трябва квалифицирана, добре подготвена работна ръка. В тази сфера извадихме като приоритет образованието, преквалификацията, квалификацията. Това е процес, който трае години. Факт е, че за тази учебна година успяхме да вкараме над 22 000 деца, които изобщо не са ходили на училище, какъв конкурент ще бъдат на пазара на труда. Затова в тази сфера полагаме огромни усилия\", заяви Борисов.Той уточни, че над 700 млн. лв. са за образователна инфраструктура.\"Затова взехме решение за двойно увеличение на заплатите в тази сфера и го правим. 15 млн. лв. повече за БАН. 10 млн. лв. за СУ \"Св. Климент Охридски\", все в сфера, която искаме да подготвяме максимално конкурентоспособна работна ръка. Години наред се източваше работната ръка от бившите соцстрани, примамвайки с по-висока заплата. Получи се огромен отлив на работна ръка и никой не протестира срещу българките лекари, медицински сестри, които отидоха на Запад, а казват: \"вземете си ромите\". Това справедливо ли е? Тогава се получава застаряващо население, идват синдикатите и казват: \"добър ден, с колко ще вдигнеш пенсиите?\", добави той.Според него България е доказала, че 22 години може да работи във валутен борд. \"Имаме стабилен фискален резерв, огромен златен резерв, който пазим. Какво не ви харесва?\", попита той.По думите му безработицата е под 6%. \"Намалихме на 25% външния дълг. Къде е рискът за чакалнята за еврозоната на България. Нула. Егоизъм има, да. Начинът, по който работите в момента, ще счупите Европа и това невероятно създание, което е ЕС, ще бъде торпилирано накрая и то само заради егоизъм\",  каза още Бойко Борисов.", "date": "2018.06.26", "title": "Борисов към ЕС: Внимавайте, ще счупите Европа"}
{"url": "http://www.cross.bg/selo-izvorishte-byrgaskoto-1577728.html", "text": "/КРОСС/ Две дървени вили изгоряха при пожар във вилната зона на бургаското село Изворище. Огънят е обхванал дворните места на 7-8 частни имота. 4 пожарни коли са участвали в потушаването на пожара. Заради силния вятър повече от час продължи гасенето на пожара в южната част на вилната зона \"Каптажа\" на бургаското село Изворище. Изгорели са дървета и сухи храсти, каза кметът на  селото Тодор Тодоров.\"Възникна пожар и обхвана около метър разстояние. Около 20-30 вилни имота и от буйна растителност, треви, бурени прехвърли няколко имота, но беше преодолян чрез бързата намеса на пожарникарите. Не можахме да разберем каква е причината, дали човешкият фактор или нещо друго\".За неправомерно палене на огньове в село Изворище многократно са сигнализирали слушатели по \"Хоризонт\". При проверка на място се оказа, че на нарушителите не се налагат санкции.", "date": "2018.06.26", "title": "Две дървени вили изгоряха при пожар край бургаското село Изворище"}
{"url": "http://www.cross.bg/vsichki-bulgariya-pochti-1577727.html", "text": "/КРОСС/ Интензивни валежи, гръмотевични бури, температури под 20 градуса в края на юни и предупреждения за опасно време в почти цяла България.Средиземноморският циклон „Нефели” в момента е с център над Гърция, но гърми и вали в почти целите БалканиУ нас, до последните измервания в 15 ч., все още нямаше данни за значителни количества, но при гърците още по обяд валежът на места надхвърляше 50 л/кв.м.Пороите при нас обаче предстоят.Особено интензивни ще са валежите в следващите часове и в предстоящата нощ, но гръмотевични бури и порои няма да липсват и утре.Кодът за следващото денонощие е оранжев за Централна и Югоизточна България и жълт за всички останали райони.София, която преди дни беше сериозни наводнена при силен дъжд, се готви отново за проливните валежи.Специални подвижни диги са сложени на някои от подлезите в центъра, за да спрат очакваните наводнения.Под наблюдение са всички язовири и реки в района на столицата.Екипи на общината изчистиха шахтите, за да се оттича дъждовната вода.  ", "date": "2018.06.26", "title": "Предупреждение: Предстоят порои"}
{"url": "http://www.cross.bg/bika-alina-beshe-1577725.html", "text": "/КРОСС/ Бившата ръководителка на румънската Дирекция за разследване на престъпленията на организираната престъпност и тероризма (ДРПОПТ) Алина Бика беше осъдена окончателно на четири години затвор ефективно.Те беше обвинена в облагодетелстване на закононарушител, припомня агенция Аджерпрес.По същото дело бившият министър на икономиката Адриан Видяну бе оправдан от съдиите във Върховния касационен съд.Алина Бика беше осъдена на първа инстанция през ноември 2016 г. за облагодетелстване на бизнесмена Овидиу Тендер. Според обвинението Бика е оказала натиск върху подчинените си прокурори, за да може Тендер да получи условна присъда по конкретно дело.Междувременно Алина Бика избяга в Коста Рика и поиска политическо убежище там.Съдиите оправдаха днес Алина Бика по друго дело, по което бе осъдена на три години и шест месеца ефективно. Обвинението бе за вземане на подкуп от бизнесмена Хория Симу.", "date": "2018.06.26", "title": "В Румъния осъдиха бивша ръководителка на специализирана прокуратура"}
{"url": "http://www.cross.bg/dyshi-tezhko-raneni-1577719.html", "text": "/КРОСС/ Трима души бяха тежко ранени, а два вагона се обърнаха при дерайлиране на пътнически влак в Австрия, съобщиха местните власти, цитирани от Асошиейтед прес.Други 27 души получиха леки наранявания при катастрофата, станала в 7:15 ч. сутринта близо до Санкт Пьолтен, западно от Виена, каза служителката на Червения кръст Соня Келнер пред Австрийската информационна агенция.Във влака пътували около 80 души.Засега не се съобщава каква е причината за злополуката. Влакът е собственост на „Марияцелербан” - местен оператор на теснолинейни линии, и е пътувал за Санкт Пьолтен. ", "date": "2018.06.26", "title": "Трима тежко ранени при дерайлиране на пътнически влак в Австрия"}
{"url": "http://www.cross.bg/more-platnoto-byrgas-1577742.html", "text": "/КРОСС/ Шофьорите да карат внимателно по АМ „Черно море“, тъй като в момента се ремонтират 6 км от платното в посока Бургас. Движението на всички автомобили се осъществява двупосочно в платното за Варна. Очаква се ремонтните работи да приключат през следващата седмица. От пътноподдържащото дружество АПИ е изискала да работи максимално мобилизирано, за да може предвидените дейности да завършат преди началото на активния туристически сезон.В края на миналата година бяха ремонтирани 2 км от платното за Бургас на АМ „Черно море“, а сега продължава ремонтът на останалите 6 км. Предстои полагането на износващия пласт асфалт и полагането на маркировката. За да не се затруднява трафикът през туристическия сезон няма да се извършват ремонтни дейности и на виадукт „Звездица“ на АМ „Черно море“. Те ще бъдат подновени през есента.", "date": "2018.06.26", "title": "Шофьорите да карат внимателно по АМ „Черно море“. Ремонтира се платното за Бургас"}
{"url": "http://www.cross.bg/evrodepytati-dogodina-biha-1577712.html", "text": "/КРОСС/ Четири партии биха излъчили представители в Европарламента на изборите догодина, показва първият сондаж по темата на „Барометър България”.Подкрепата за политическите сили на евроизборите изглеждат така: За ГЕРБ биха гласували 35,2%, за БСП – 28,6%, „Обединени патриоти” – 16,9%, ДПС – 14,9%. 1,8% биха гласували за други политически формации, а 2,6% заявяват, че няма да гласуват.  Ако тези проценти се запазят до догодина, това на практика означава, че в следващия Европарламент ГЕРБ ще има 6-7 места, БСП ще изпрати в Брюксел 5-6 евродепутати, Обединените патриоти – 3, а ДПС ще има 2-3 евродепутати.Общо страната ни избира 17 от депутатите в Европарламента. В края на българското европредседателство повечето казват, че го оценяват положително и го определят като полезно за страната – над 62% отговарят по този начин.Доверието в правителството в края на европредседателството е стабилно, казват от „Барометър” и правят извода, че за пръв път след едногодишно управление българско правителство дори бележи ръст в доверието.Премиерът се радва на одобрението на 37% от запитаните. Ето и одобрението за вицепремиерите: Красимир Каракачанов е с 35%, Томислав Дончев – 29%, Екатерина Захариева – 23%, а последен по одобрение е Валери Симеонов с 15%.", "date": "2018.06.26", "title": "„Барометър”: 4 партии пращат евродепутати в Брюксел догодина"}
{"url": "http://www.cross.bg/proekta-yslygi-otrasula-1577713.html", "text": "/КРОСС/ Над 15,3 млн. лв. ще бъдат инвестирани в мерки за подпомагане на ефективността и управлението на отрасъл ВиК в страната, обхващащ отговорните институции за провеждане на политиката за водоснабдяване и канализация и операторите, предоставящи услугата по места. Това съобщи заместник-министърът на регионалното развитие и благоустройството Малина Крумова, която представи проекта „Подпомагане на ефективността, управлението и институционалния капацитет в отрасъл ВиК” на информационно събитие днес. Проектът на МРРБ се финансира по Оперативна програма „Околната среда 2014-2020 г. и е с продължителност от 54 месеца – до 16.09.2020 г. Целта е да развие и надгради капацитета на отговорните институции в отрасъла за постигане на ефективност и добро управление на водната инфраструктура и предоставяне на качествени услуги.„Реформата във ВиК отрасъла започна през 2009 г. с промени в институционалното управление и собствеността. Факт е че 9 години по-късно все още говорим за нейното провеждане, което показва, че имаме още доста работа, която трябва да свършим“, коментира зам.-министър Крумова. Според нея една от основните задачи е с проекта да се повиши информираността и нивото на чувствителност на обществото за съществените аспекти на изграждането и поддръжката на инфраструктурата и предоставянето на ВиК услуги, както и да повиши капацитета на различните професионални сектори и на работещите в системата на ВиК. „Това е чувствителен и социален сектор, защото от една страна доставката на питейната вода е основно човешко право, движеща икономиката сила, но от друга страна става дума за  ресурсоемка дейност, изискваща значителни финансови средства за развитие, поддържане и модернизиране на инфраструктурата и изграждане на капацитет сред работещите“, каза още Крумова.  Според нея реформата ще завърши тогава, когато постигнем качествени услуги по водоснабдяване, отвеждане и пречистване на отпадъчните води за всички при социално поносима цена, която обаче гарантира икономически рентабилни и самоиздържащи се оператори. За целта информираността и участието на обществото е ключово.Иванка Виденова, директор на дирекция \"Водоснабдяване и канализация\" в МРРБ, коментира, че проектът цели да се създаде адекватен институционален, експертен и нормативен капацитет в институциите, които управляват отрасъл ВиК, за да се реализират ефективни инвестиции в огромната ВиК инфраструктура в страната, както и да се модернизира управлението на един от най-тежките и комплексни отрасли.В рамките на проекта е сключено Споразумение за консултантски услуги със Световна банка, която е изготвила 10 доклада за развитие на отрасъла чрез оптимизиране на управлението и подобряване на качеството на предоставяните услуги. Сред тях са доклад за състоянието и модернизацията на ВиК отрасъла у нас, изпълнението на реформата в него, сравнителен анализ за качеството на предоставяните услуги, доклад за финансиране, експлоатация, поддръжка и мониторинг на индивидуални пречиствателни станции и изпълнение на насоките за оптимизиране на разходите за привеждане в съответствие. С помощта на Световната банка е разработена и Стратегия за финансиране на отрасъла и подходящи финансови механизми за намаляване на въздействието върху цените. Разглежда си въздействието на реформите в отрасъла върху нивото на разполагаемия доход на потребителите и др.Ивайло Колев, старши ВиК специалист от Световната банка, който представи докладите, обясни, че България няма проблем с водоснабдяването на населените места, но имаме проблеми с изпълнението на сроковете по европейските директиви за изграждане на системи за отвеждане и пречистване на отпадъчните води. По тази причина в рамките на проекта банката разглежда варианта за насърчаване прилагането на ефективни индивидуални решения за пречистване в малки и отдалечени населени места, което би спестило средства от реализацията на големи и скъпи проекти.По проекта ще бъде създадена и  Електронна информационна система за ВиК услугите и регистър на ВиК операторите и асоциациите по ВиК и информационната система на водностопанските системи и съоръжения. В тях ще има данни за регионалните генерални планове, инвестиционните проекти и прединвестиционни проучвания. Ще се публикуват и данни за нивото на покритие с ВиК услуги и издадените разрешителни, данни за ВиК системите, бизнес плановете, състава и организационна структура на ВиК операторите. В регистъра за пръв път ще има и публична информация за вида на съоръженията, местоположението и собствеността им, предоставени права за стопанисване, поддържане и експлоатация, технически параметри и др.По проекта са предвидени и обучения, работни посещения за обмяна на опит и добри инженерни практики за 170 човека, семинари, пилотни проекти и демонстрации. Ще бъдат проведени инженерни практики за обезвреждане и оползотворяване на утайките, получени при пречистването на градски отпадъчни води и за намаляване на загубите на вода във водоснабдителните системи. В рамките на проекта  правно-консултантска подкрепа за предложения за промени в нормативни актове, становища, анализи и др. получават Асоциациите по ВиК във Велико Търново, Габрово, Търговище, Софийска област, Кюстендил, Монтана, Плевен, Пазарджик, Ловеч, Хасково, Благоевград и Разград.Пред журналисти зам.-министър Малина Крумова коментира, че е проведен технически-експертен съвет, на който са обсъждани вариантите за проект, по който да се възложи ремонта на яз. „Бели Искър“. Решението на съвета е да се възложи следваща  фаза на проектиране на технически проект, който предвижда ремонт на стената с масивно бетоново укрепване по цялата й височина. Предстои да се възложи обществена поръчка за избор на изпълнител, след изготвянето на техническо задание. Според зам.-министър Крумова е реалистично строително-ремонтните дейности да започнат догодина, съобразено с предвидените по закон процедури, предшестващи работата на терен.", "date": "2018.06.26", "title": "Малина Крумова: Инвестираме над 15 млн. лв. за повишаване на ефективността и управлението на отрасъл ВиК в страната"}
{"url": "http://www.cross.bg/nedoverie-iioncheva-elena-1577721.html", "text": "/КРОСС/ „За първи път в историята на българския парламент, при внесен вот на недоверие, депутати от управляващата партия не взеха думата и не защитиха своето правителство и своя министър – председател. За първи път в историята на българския парламент, при внесен вот на недоверие, министър не отговори на фактите, които бяха изнесени от нас”.Това каза говорителят на ПГ на „БСП за България” Елена Йончева пред журналисти в парламента по повод прекратените от мнозинството дебати по вота на недоверие. Тя заяви ,че левицата е шокирана от  факта, че даже лидерът па ПГ на ГЕРБ – г-н Цветанов, не излезе на трибуната в парламента, за да отговори на тези факти. \"Той остана безмълвен пред фактите, които изнесе коалиция „БСП  за България”. Той не защити своето правителство и своя премиер Бойко Борисов”, заяви Йончева.  Тя добави, че вместо да ги защити, Цветанов е излязъл в коридорите на парламента да говори така, както обикновено прави Антон Тодоров. „Вотът на недоверие мина, защото в пленарната зала нямаше нито един глас  от страна на ГЕРБ, който да оспори изнесените от нас факти”, категорична бе Елена Йончева.", "date": "2018.06.26", "title": "Елена Йончева: Вотът на недоверие мина! Никой не оспори изнесените от нас факти"}
{"url": "http://www.cross.bg/svoboda-zatvora-lovech-1577723.html", "text": "/КРОСС/ Комисията, назначена от Главна дирекция „Изпълнение на наказанията“ в затвора в Ловеч и затворническото общежитие „Полигона“ за извършване на проверка непосредствено след отклонението от външен неохраняем работен обект на лишения от свобода Борис Ангелов на 21 юни т.г., констатира следното:С протокол от 20.11.2015 г. Комисията по изпълнение на наказанията към затвора гр. Ловеч заменя режима на лишения от свобода от строг на общ. Със заповед от 11.06.2018 г. на началника на затвора гр. Ловеч, на основание чл. 64 от ЗИНЗС, лишеният от свобода Иванов е настанен за изтърпяване на наказанието си в затворническо общежитие от открит тип. На 14.06.2018 г. той е разпределен да доизтърпи наказанието си в затворническото общежитие „Полигона“ към затвора гр. Ловеч. Още на следващия ден, началникът на общежитието го определя със заповед да работи на външен обект и на 16.06.2018 г. той е изведен. На 21.06.2018 г. управителят на фирмата, която наема лишените от свобода, уведомява дежурния надзирател за отклонението, сформирана е група за проследяване. Лишеният от свобода Иванов е задържан от служителите на МВР на 23.06.2018г.В резултат на проверката комисията счита, че са налице пропуски и грешки, довели до инцидента с Иванов. Средтях са липса на комуникация и екипност в дейносттана служителите, имащи отношение към изготвяните становища за промени в правният статут на лишените от свобода. Комисията установява, че има промяна в първоначално изготвената оценка от рецидив, но проблемните зони остават, а изготвеното становище от социалния инспектор в затвора е формално и противоречи на текущ доклад на друг социален инспектор.Комисията констатира още, че в конкретния случай липсва прецизиране при назначаване на работа на външен неохраняем работен обект, с оглед наказанието на лишения от свобода, неговите характеристични данни и стойността на оценката на риска от рецидив. Установено е, че Иванов не е имал престой в затворническото общежитие, през който да се адаптира и да се наблюдава неговото поведение, преди да бъде изведен на външния обект.В тази връзка, комисията предлага да бъдат образувани дисциплинарни проверки срещу 6 длъжностни лица, а именно: началника на затвора в Ловеч и неговия заместник, началника на сектор „Социална дейност и възпитателна работа“ и социалния инспектор в затвора-Ловеч, както и срещу началника на общежитието „Полигона“ и социалния инспектор там. ", "date": "2018.06.26", "title": "Комисия предлага дисциплинарни проверки срещу 6 длъжностни лица от затвора в Ловеч и общежитието към него"}
{"url": "http://www.cross.bg/efektivnost-deiistvie-energiiina-1577711.html", "text": "/КРОСС/ Първите три точки с доклади от дневния ред на предстоящата сесия на Столичния общински съвет в четвъртък, внесени от кмета Йорданка Фандъкова, трябва да бъдат отложени и напълно преработени. За това настоява лидерът на БСП - София и председател на групата на социалистите в СОС Калоян Паргов. Става въпрос за докладите, свързани с Плана за действие за устойчиво енергийно развитие на Столична община 2012-2020 г., с Плана за действие по енергийна ефективност (ПДЕЕ) за периода 2017-2019 г. и с Програмата за насърчаване използването на енергия на възобновяеми източници и биогорива (ПНИЕВИБ) за периода 2017-2019 г.", "date": "2018.06.26", "title": "Калоян Паргов: Плановете за енергийно развитие и ефективност и програмата за възобновяеми източници и биогорива трябва да бъдат напълно преработени!"}
{"url": "http://www.cross.bg/makedoniya-akad-bulgariya-1577724.html", "text": "/КРОСС/  Изборът на ново име на съседната балканска страна засяга пряко националните интереси на България и в тази връзка страната ни трябва да участва в избора на ново име. За това се застъпва група интелектуалци, която напомня за стотиците хиляди българи, загинали в името на македонската кауза. Те ни предоставиха подписка – декларация с настояване за избор на ново име на бившата югославска република, което да е коректно спрямо историческите обстоятелства и географските дадености. Поетът Ангел Симеонов посвети прочувствено стихотворение на Македония:Защо ли засипва снегатвоите стъпки, войводо –преминали пътища прашнии кървави в бой за свобòда?Защо ли се спуска нощтанад мъртви полета, ограбени? –Това ли е твойта земя,от своите рожби предадена?А где е народът, войводо,за който безсмъртен умираше,а после възкръсваше в песнии никога мир не намираше?*******************************Македония, моя съдбаи моя родина несбъдна,разпната в мойта душаи в твойта, войводо, безпътна… Подписката е подписана от:Ангел Симеонов, Проф. Валери Стефанов, Проф. Иван Маразов, Иван Гранитски, Боян Ангелов, Акад. Константин Косев, Акад. Георги Марков, Акад. Васил Гюзелев, Акад. Антон Дончев, Емил Стойчев, Акад. Крум Дамянов, Проф Андрей Пантев, Димитър Томов, Акад. Иван Радев, Акад. Стефан Воденичаров, Проф. Стефан Карастоянов, Проф. Огнян Герджиков, Акад. Благовест Сендов, Проф. Георги Костов, Проф. Валентин Старчев, Петър Андасаров. Ето и пълния текст на декларацията:", "date": "2018.06.26", "title": "Обръщение на общественици към български институции с настояване за участие на страната ни в избор на ново име на Македония"}
{"url": "http://www.cross.bg/bysa-sistemi-napoitelni-1577715.html", "text": "/КРОСС/ Производителка на картофи от град Ракитово, област Пазарджик, е блъснала с буса си работник от \"Напоителни системи\", за да избегне полицейска проверка, съобщи \"Дарик\".Служителите на реда били повикани от него, след като установил, че жената ползва вода, без да е платила, и не успял да се разбере по друг начин с нея.Жената е наказана от Районния съд във Велинград с глоба от 1000 лева, която сега обжалва пред Окръжния съд.Пострадалият Васил Б. отишъл да провери оплакване на други селскостопански производители - Лещарови, които при платена такса нямали вода за напояване. На място заварил Йорданка, която по твърденията му отклонявала водата към своя нива с картофи. Скарали се, мъжът повикал помощ на 112 и тръгнал с мотора си да посреща полицаите. Тогава тя подкарала буса си, настигнала го и го блъснала, а той паднал до напоителен канал и си ударил главата (по-късно е установена лека телесна повреда). Йорданка първоначално спряла, но после тръгнала с буса. При това вратата ѝ се отворила и тя паднала на пътя, като също се наранила.При последвалата проверка служителят на \"Напоителни системи\" бил глобен с 1000 лева от органите на МВР, защото се оказало, че кара мотопеда си без книжка.Подсъдимата пък твърди, че Васил нарочно се опитал да ѝ препречи пътя, за да предизвика инцидент и че нямало сблъсък между буса и мотора. После с помощ от жалващите се Лещарови я измъкнал от купето и тримата я пребили, твърди тя. И обвинява Васил, че я тормози от години. Пледира, че е невинна и иска да бъде оправдана.", "date": "2018.06.26", "title": "Жена блъсна служител на \"Напоителни системи\", докато бяга от полицията"}
{"url": "http://www.cross.bg/praktichni-finansi-bulgariya-1577704.html", "text": "/КРОСС/  Младежите разполагаха с около 4 часа и подкрепата на ментори от финансовия сектор, по време на иновационен лагер, организиран от JA България. Събитието беше ключов елемент от пилотната фаза на проекта и  Разпределени в екипи от по 6 и 7 души учениците оформиха своите консултантски съвети към героя от казуса Иван, който е техен връстник и трябва да мотивира и от финансова гледна точка решенията за инвестиция в образование, жилище, автомобил, сключване на граждански брак. Учениците обсъдиха своите идеи и формулираха консултантски съвети за клиента, като почерпиха опит от своите ментори – представители на партниращите компании на „Практични финанси“.                  В презентации от по 4 минути учениците дадоха своите финансови обосновки пред Екип „Бизнес“ впечатли журито с най-добра аргументация на финансовия казус и най-добре обоснова своята консултация към клиента. Членове на екипа-победител бяха ,  ,                Заедно с учениците, за иновационния лагер в София дойдоха и техните преподаватели, които се включиха в специална сесия за учителите по проекта и планиране на следващите дейности от есента. –  Освен нея, за своя ентусиазъм и постигнати резултати в рамките на стартовия етап на „Практични финанси“ и за работата с няколко класа беше отличена и Нели Тихомирова, учител от МГ „Баба Тонка“, Русе. „Практични финанси” надгражда компетентностите, усвоявани в рамките на общообразователната подготовка, което благоприятства въвеждането му като самостоятелен предмет в рамките на разширената или допълнителната подготовка. В следващите два месеца предстои финализиране на учебното съдържание в смесен формат на обучение (познатото преподаване в клас, комбинирано с използване на дигитални ресурси), както и издаването на учебник „Практични финанси“, който екип на Джуниър Ачийвмънт България разработва, а корпоративните и институционални партньори на проекта се включват с казуси от практиката.“ – и допълни „“Основните корпоративни партньори на „Практични финанси“ са . С подкрепа за реализацията на програмата се включиха още  удвои сумата, генерирана от бизнес партньорите и направи възможен старта на проекта в края на миналата година.,  Институционални партньори на Джуниър Ачийвмънт в провеждане на пилотната и същинската фаза в училище са . Със своята ценна експертиза и осъзнаването на необходимостта от преподаване на лични финанси в училище, инициативата подкрепят и представителите на финансовия сектор – Асоциация на банките в България (), Асоциация на българските застрахователи (), Българска асоциация за лизЖозе Салойо, управител на БНП Париба Лични Финансиинг (), Българска асоциация за потребителско кредитиране (), Българска асоциация на дружествата за допълнително пенсионно осигуряване (), Българска асоциация на застрахователните брокери (), Българска асоциация на лицензираните инвестиционни посредници (), Българска асоциация на управляващите дружества ()., отново с подкрепата на ментори от бизнеса, представители на корпоративните партньори на инициативата.  ", "date": "2018.06.26", "title": "Ученици проектираха финансовото бъдеще на свой връстник   "}
{"url": "http://www.cross.bg/sport-prezidenta-suvet-1577702.html", "text": "/КРОСС/ На учредителното заседание на Обществения съвет по физическо възпитание и спорт към президента Румен Радев, държавният глава заяви, че е разтревожен от състоянието на масовия спорт в България и че държавата е намалила финансирането за българския спорт и се е отдръпнала от редица важни помощни регулаторни и координиращи функции.„Вече се радваме и на един медал от олимпиада. Масовият спорт се отдръпна от училищата, отдръпна се от нашите млади хора и бе изместен от болестите, затлъстяването, агресията… Нека не забравяме, че спортът не е само телесното изграждане на личността, спортът е много повече. Спортът работи за концентрация, гъвкавост на мисълта, изгражда воля, дух, уважение към другия“, каза той.В Обществения съвет към президента са включени проф. Даниела Дашева, Йорданка Благоева, Христо Меранзов, Енчо Керязов, Евгения Раданова и други изтъкнати специалисти в областта на спорта и физическото възпитание. ", "date": "2018.06.26", "title": "Учредиха Обществен съвет по физическо възпитание и спорт към президента"}
{"url": "http://www.cross.bg/suvet-ypravitelniya-atanasov-1577703.html", "text": "/КРОСС/ По решение на министъра на регионалното развитие и благоустройството Николай Нанков от днес председател на Управителния съвет на Агенция „Пътна инфраструктура“ е инж. Светослав Глосов.Инж. Дончо Атанасов остава член на Управителния съвет на пътната агенция. Той ще продължи да е ангажиран с новото строителство на участъци от републиканската пътна мрежа, както и с поддръжката, ремонтите и рехабилитацията на вече съществуващите трасета.Рокадата в Управителния съвет на АПИ идва след молба на инж. Атанасов", "date": "2018.06.26", "title": "Инж. Светослав Глосов е новият председател на Управителния съвет на АПИ"}
{"url": "http://www.cross.bg/sedmitza-byntovnitzi-rezhima-1577701.html", "text": "/КРОСС/ Най-малко 45 000 души са напуснали южната сирийска провинция Дераа заради интензивни сражения. Бежанците са поели към Йордания, уточнява агенция Ройтерс, позовавайки се на представител на ООН.Говорителят на Бюрото на ООН за координиране на хуманитарните въпроси Йенс Ларке заяви днес, че в резултат на боевете има убити и ранени цивилни, включително деца, а болница е спряла да функционира заради въздушни удари.Бетина Люшер - говорителка на Световна продоволствена програма на ООН, добави на брифинга в Женева: „Очакваме, че броят на разселените може да се удвои при ескалация на насилието“.Миналата седмица генералният секретар на международната организация призова за намаляване на напрежението в Южна Сирия, където от седмица тече офанзива на армията на президента Башар Асад срещу контролирани от бунтовници райони.Сили на режима са осъществили пробив с превземане на две бунтовнически селища -Баср ал Харир и Млихат ал Аташ, вклинявайки се между бунтовническите територии в Източна Дараа, съобщи Сирийският център за наблюдение на човешките права (СЦНЧП), базиран във Великобритания.Това е най-значимият напредък, постигнат от режима през последната седмица, коментира директорът на центъра Рами Абдел Рахман. Североизточна Дараа вече е обкръжена изцяло, допълни той, цитиран от АФП.Най-малко 15 бунтовници били убити в понеделник в битките за Баср ал Харир по данни на правозащитниците. През последната седмица са загинали общо 29 бунтовници и 24 души от силите, подкрепящи режима, има и най-малко 32 цивилни жертви, сочат данни на СЦНЧП.", "date": "2018.06.26", "title": "45 000 напуснали домовете си в Южна Сирия заради боеве"}
{"url": "http://www.cross.bg/sport-sporta-prof-1577706.html", "text": "/КРОСС/ В президентската институция днес се състоя учредителното заседание на Обществения съвет по физическо възпитание и спорт към държавния глава. Съветът ще работи за усъвършенстването на системата на българския спорт и за насърчаването на физическото възпитание и спорта в българските училища. Председател на съвета ще бъде съветникът на президента по младежта и спорта Георги Александров, заместник-председател е проф. Даниела Дашева, а сред членовете са Йорданка Благоева, Евгения Раданова, Теодор Салпаров, Христо Меранзов, проф. Пенчо Гешев, проф. Бисер Цолов, параатлетът Денислав Коджабашев, проф. Светослав Иванов.„Като много сектори в обществото ни масовият спорт също изживява криза, и точно това е една от основните цели на този съвет - с вашата експертиза, с опита, с мотивацията и визията ви, да направим така, че да се създадат условия за усъвършенстване на системата на българския спорт, да върнем младите към спорта и той да се върне обратно в училищата. Само тогава ще имаме здрава нация и можем да постигнем високо спортно майсторство“, заяви по време на срещата Румен Радев. Президентът посочи, че страната ни не само е намалила драстично финансирането за българския спорт, но се е отдръпнала и от редица важни помощни, регулаторни и координиращи функции. „Вече се радваме и на един медал от олимпиада. Масовият спорт се отдръпна от училищата, от младите ни хора, и беше изместен от болестите, затлъстяването, агресията“, отбеляза държавният глава. Румен Радев призова изтъкнатите спортисти да помагат за насърчаването на масовия спорт в България със своята визия и експертиза. От своя страна участниците в срещата посочиха редица идеи и виждания за развитието на българския спорт. Проф. Дашева сподели тревогата си, че е прекъсната връзката между младите хора, които се занимават със спорт и професионалните спортисти. Тя изрази мнение, че е необходимо да се възроди и развива спортът и в университетите. „Спортът е начинът адреналинът на младежите да се изразходват на спортната площадка, а не у дома или в училище“, отбеляза олимпийската ни спортна легенда Йорданка Благоева. Дългогодишният спортен педагог и деятел д-р Христо Меранзов предложи темите, които се обсъждат на срещите на съвета да прераснат в национална обществена дискусия с участието на държавни институции, а ректорът на Националната спортна академия проф. Пенчо Гешев увери, че спортната Алма матер ще даде своя принос с изготвянето на анализи и проучвания от  свои преподаватели и спортни експерти. Един от най-добрите български състезатели по тенис на маса и участник на Параолимпийски игри Денислав Коджабашев сподели, че за него един от най-важните фактори за развитието на спорта е неговата достъпност, включително и за хора с увреждания.", "date": "2018.06.26", "title": "Румен Радев очаква Обществения съвет към президентската институция да допринесе за насърчаването на спорта"}
{"url": "http://www.cross.bg/namalyavane-moskovski-makedoniya-1577707.html", "text": "/КРОСС/ Пътна карта за намаляване на тарифите за роуминг между България и Македония ще бъде подготвена на съвместна среща на ресорните министерства от двете страни, регулаторните органи и мобилните оператори. За това се договориха на среща днес министърът на транспорта, информационните технологии и съобщенията Ивайло Московски и министърът за информационното общество и администрацията на Македония Дамян Манчевски. Министър Манчевски предложи Скопие да бъде домакин на разговорите още в следващите седмици.Намаляването на цените на роуминга е акцент в политиката на българското правителство, каза по време на срещата министър Московски. Той добави, че тази стъпка е част от политиката за приобщаване на Западните Балкани към Европейската цифрова икономика. Министър Московски подчерта, че още през 2017 година, българската страна инициира подписване на споразумения с Македония и Сърбия за постепенно намаляване на цените на разговорите и на мобилния интернет. Те дават възможност на всички местни регулатори да направят пазарни анализи, за да бъдат постигнати реалните стъпки за намаляване на цените на роуминга. „Дължим това на потребителите. По данни на българските оператори само за месец около 300 000 потребители са използвали роуминг услуги при пътуване в Западните ни съседки. Те са провели около 180 000 разговора с обща продължителност над 600 000 минути, изпратили са около 120 000 текстови съобщения SMS и са изразходвали над 130 000 MB данни“, каза накрая министър Московски.", "date": "2018.06.26", "title": "България и Македония ще подготвят пътна карта за намаляване на тарифите за роуминг"}
{"url": "http://www.cross.bg/dobrinishte-gotze-delchev-1577708.html", "text": "/КРОСС/ Автобус и микробус се сблъскаха на пътя за Гоце Делчев в района на Добринище. Сигналът за инцидента е получен около 14:55 ч. днес.По първоначална информация от удара са пострадали петима души, които са отведени в болнични заведения. На място са полицейски и пожарни екипи.Районът е отцепен, извършва се оглед.Към момента изцяло е затворен пътят Добринище – Гоце Делчев, обходът е през Елешница.*Снимката е илюстративна", "date": "2018.06.26", "title": "Автобус и микробус се удариха до Добринище, петима пострадаха"}
{"url": "http://www.cross.bg/tzvetelina-georgieva-izdirva-1577709.html", "text": "/КРОСС/ Столичното Седмо РУ издирва Цветелина Радославова Георгиева /43г./ от Омуртаг, с последен адрес в ж.к. “Младост 1“. На 15 юни сутринта жената напуснала дома си и оттогава е в неизвестност.Цветелина Георгиева е висока около 170 см, с дълга, руса коса и кафяви очи. Била е облечена в сини дънки, червена тениска, светлосиньо дънково яке и обута с еспадрили.Умоляват се всички, който имат информация за издирваната, да се обадят на тел.112, 02/9828760, 02/9828731 или в най близкото районно управление на МВР.", "date": "2018.06.26", "title": "Полицията издирва Цветелина Георгиева"}
{"url": "http://www.cross.bg/agentziya-administratziya-izpulnitelna-1577710.html", "text": "/КРОСС/ Значителни укрити приходи са установени в рамките на предприети проверки, в които са участвали служители на отдел „Икономическа полиция“ – ГДНП, колегите им от СДВР и представители на НАП, Изпълнителна агенция „Автомобилна администрация“ (ИААА). Съвместните действия са започнали  преди седмица. Неотчетените продажби са установени след сравнителен анализ на броя обучаващи се за правоспособност за правоуправление на превозни средства, преминали през автошколите и явилите се на изпит  пред  „Автомобилна администрация“.Според действащото законодателство, всички компании, които провеждат обучение на бъдещи шофьори, са длъжни да водят точна отчетност, включително да подават данни за курсистите в Изпълнителна агенция „Автомобилна администрация“. В приходната агенция е извършено сравнение на броя на обучаемите, допуснати до изпит, със средните пазарни цени и са формирали минимален размер на приходите за всяка от автошколите. Тези данни са сравнени с информацията, подадена от касовите апарати ифинансовите отчетите на фирмите.Още в първите няколко фирми са открити значителни отклонения и ще бъдат извършени пълни данъчни ревизии за последните 5 години, допълват от НАП. Предстои възлагането на подобни проверки в целия бранш.Очаквайте подробности.", "date": "2018.06.26", "title": "Укрити приходи са установени при съвместни проверки на МВР, НАП и Изпълнителна агенция „Автомобилна администрация“"}
{"url": "http://www.cross.bg/shofirane-vreme-ivaiilo-1577705.html", "text": "/КРОСС/ Инициатива за трансграничен Балкански коридор, който ще осигури тестване на свързани и  автоматизирани автомобили до Западна Европа,  бе стартирана по време на първото Българско председателство на Съвета на ЕС.  Министърът на транспорта, информационните технологии и съобщенията Ивайло Московски, заедно с гръцкия си колега с ресор дигитална политика, телекомуникации и медии Никос Папас и  сръбския държавен секретар в Министерството на туризма и телекомуникациите Татяна Матич, подписа   писмо за намерения за сътрудничество в областта на свързаното и автоматизираното шофиране.Ивайло Московски отбеляза, че основна цел на инициативата е да се подобри пътната безопасност, ефективността на движението и комфорта при шофиране. „С помощта на технологиите, водачите ще могат да вземат правилните решения и да се адаптират към пътната обстановка. В същото време, проектът ще има положителен ефект върху околната среда и ще бъдат стимулирани иновациите“, добави той.Българският министър заяви, че за България ангажиментите са свързани основно с осигуряване на подходяща инфраструктура за провеждане на тестове. Той добави, че са изготвени предложения при строителството на пътища и нови магистрали, да бъде изградена и инфраструктура като канали, тръби, шахти за полагане на оптична свързаност, която да осигури възможност за реализиране на 5G мрежи за свързано шофиране. Осигурена е възможност за предоставяне на определения за тестовете радиочестотен спектър. Включването на Сърбия в тестовете отговаря и на инициативата за интегриране на Западните Балкани в ценностите на Европа чрез участие на държави от региона в съвместни проекти, заедно с държави членки на Европейския съюз, бе общото мнение на участниците в събитието.Като следващи стъпки, трите държави трябва да синхронизират законодателството по въпросите на осигуряване на безопасност по време на тестовете, достъпът до информация, необходима за свързаното и автоматизираното шофиране и контакти с бизнеса за уточняване на детайли за реалното провеждане на изпитанията.Подписването на документа бе в рамките на Дигиталната асамблея София, 2018. В своите заключителни думи като домакин на форума, министър Ивайло Московски изказа благодарност на комисаря по цифрова икономика и общество Мария Габриел за отличното сътрудничество. Той се обърна с думи на признателност и към всички представители на Европейската комисия и българското правителство, които работиха в екип, както за организирането на Цифровата асамблея, така и за напредъка по важни досиета, в рамките на Първото българско председателство. Българската страна получи висока оценка за постигнатото през последните шест месеца, както от комисаря Мария Габриел, така и от представителите на Европейския парламент, Европейската комисия и министри от балканските страни, които участваха в заключителната сесия. ", "date": "2018.06.26", "title": "Балкански коридор ще осигури тестване на автоматизирани автомобили до Западна Европа"}
{"url": "http://www.cross.bg/vsichki-partiyata-erdogan-1577691.html", "text": "/КРОСС/ Държавният департамент на САЩ посочи в писмено изявление до турската държавна Анадолска агенция, че Съединените щати уважават решението на турските граждани и разчитат на конструктивни отношения с президента Реджеп Ердоган за справяне с общите предизвикателства. Американското външно ведомство също призовава всички турски официални лица да засилят демокрацията в страната като представляват различните възгледи на всички турци. Също така стана ясно, че продължават разговорите между военните от двете страни по отношение съвместните патрули в сирийския град Манбидж.На вътрешнополитическа сцена лидерът на Партията на националистическо действия (ПНД) очерта „пътна карта“ за „Народния алианс“ между формацията му и Партията на справедливостта и развитието до 2023. Девлет Бахчели посочи и „червени линии“, сред които борбата с движението на проповедника Фетхуллах Гюлен и кюрдските организации. Националистите обаче изтъкват, че партията им е на 49 години и не могат да подкрепят по всички въпроси Партията на справедливостта и развитието. По време на кампанията искането на ПНД за амнистия на някои осъдени не срещна разбиране сред управляващите.След изборите в неделя на формацията на президента Ердоган не достигат 5 места в парламента за абсолютно мнозинство и подкрепата на групата от 49 депутати на националистите е решаваща.", "date": "2018.06.26", "title": "САЩ разчитат на конструктивни отношения с Ердоган за справяне с общите предизвикателства"}
{"url": "http://www.cross.bg/mesta-tona-pyblikata-1577692.html", "text": "/КРОСС/ Пространството пред Народния театър \"Иван Вазов\" отново се превръща във внушителна сцена на открито за второто издание на \"Тeатър пред театъра\". Вече пристигнаха елементите за огромната конструкция, която ще посрещне актьори, екипи и зрители в девет театрални вечери на открито. Общо 59 тона тежат сцената и трибуната, където от 30 юни до 8 юли ще се случи най-атрактивното театрално събитие на започващото лято. Както ДУМА писа, девет спектакъла ще подарят на публиката приятни емоции под звездите. 16 души, ръководени от инж. Емил Марков, зам.-директор по техническите въпроси на Народния театър, работят денонощно, за да е готово всичко за грандиозното начало, информира Катя Попчева, ръководител маркетинг и комуникации на НТ.Трибуната, която тази година е значително по-удобна за зрителите, се издига на 6 метра в най-високата си част - наполовина по-ниска и по-полегата от миналогодишната. Има 1127 места и тежи 52 тона. Редовете са широки един метър, а разстоянието между тях е 25 см. За по-голямо удобство при влизане и излизане има три коридора за публиката - по два отстрани и един по средата. Има товароносимост 520 кг. на кв. м.Сцената, на която ще се изиграят деветте представления, е построена точно пред стълбите на сградата и е с размери 14 м широчина, 12 м дълбочина и 7 м светъл отвор. Цялата конструкция тежи 7 тона. Предвидени са и специални места за хора с увреждания.", "date": "2018.06.26", "title": "1127 места подготвят за зрителите на \"Театър пред театъра\""}
{"url": "http://www.cross.bg/purvonachalni-momicheto-danni-1577693.html", "text": "/КРОСС/ Служебен полицейски автомобил е ударил момиче в Дряново. Момичето излязло внезапно на пътното платно. По първоначални данни колата е управлявана от 24-годишен служител на районното управление.Момичето е настанено в лечебно заведение с рани по тялото и по главата.По първоначални данни полицейският автомобил се е движил с включен светлинен и звуков сигнал. Водачът му е тестван за употреба на алкохол и наркотици, отчетени са нулеви резултати.На мястото на инцидента е извършен оглед. Започнало е следствено дело.", "date": "2018.06.26", "title": "Патрулка е блъснала момиче в Дряново"}
{"url": "http://www.cross.bg/mesta-valezhi-opasni-1577695.html", "text": "/КРОСС/ НИМХ–БАН за 26 и 27 юни се очакват интензивни валежи /на места до 50-70 л./кв.м./, придружени с гръмотевични бури и условия за градушки. Обявен е жълт код за областите Враца, Монтана, Плевен, Ловеч, София област, София град, Пазарджик, Смолян, Русе, Търговище, Разград, Силистра, Шумен, Варна и Добрич и оранжев код за областите Велико Търново, Габрово, Бургас, Сливен, Стара Загора, Пловдив, Кърджали, Ямбол и Хасково. Най-голяма е вероятността за валежи в следобедните часове, вечерта и през нощта срещу сряда. Според прогнозата за времето е възможно да има значителни по количество валежи в западната половина от страната, а интензивни (за кратко време значителни количества) - в крайните югоизточни райони, в Централна България и на места в Североизточна България.От ГД „Пожарна безопасност и защита на населението“ са изготвени и изпратени писма до областните управители, в които са дадени указания за предприемане на превантивни действия по почистване и наблюдение на критични точки от канализационната и пътната инфраструктура на населените места, както и осигуряване на информация за съответните водни обекти. В структурите на ОДМВР е създадена организация за оказване на съдействие на местната власт, при необходимост. Дадени са допълнителни указания на териториалните структури на ГДПБЗН за повишаване на готовността при възникване на извънредни ситуации, както и за своевременното информиране на представителите на изпълнителната и местната власт, основните съставни части на ЕСС за прогнозите за очакваните опасни явления и за проследяване на динамиката на метеорологичната прогноза. ", "date": "2018.06.26", "title": "МВР предприема превантивни действия във връзка с очакваната динамична метеорологичната прогноза"}
{"url": "http://www.cross.bg/zadurzhan-za-ch-izbyaga-ot-plovdivsko-rpy-1577694.html", "text": "/КРОСС/ Арестантът е избягал днес по обед от трето РПУ в Пловдив, потвърди за bTV директорът на ОДМВР старши комисар Атанас Илков.Мъжът е бил задържан за 24 часа.Беглецът е бил задържан за притежание на наркотици.Установено е, че арестантът е избягал през прозорец на втория етаж.", "date": "2018.06.26", "title": "Задържан за 24 ч. избяга от пловдивско РПУ"}
{"url": "http://www.cross.bg/transport-sistemi-izgrazhdane-1577696.html", "text": "/КРОСС/ Благодарение на европейските фондове в програмния период между 2007 и 2013 г. са инвестирани близо половин милиард лева в модернизирането на градския транспорт в седемте най-големи града на България: София, Бургас, Пловдив, Варна, Стара Загора, Русе и Плевен. В настоящия програмен период по Оперативна програма „Региони в растеж“ 2014-2020 ще бъдат вложени още 290 млн. лева за изграждането на по-ефективен и екологичен градски транспорт в 39 града в страната по приоритетната ос „Устойчиво и интегрирано градско развитие“.Това каза днес заместник-министърът на регионалното развитие и благоустройство Валентин Йовев, който участва в семинар на тема “Разработване на транспортни услуги, адаптирани към нуждите на заинтересованите страни на съответната територия”. Събитието се състоя във Френския институт в град София.Регионалният заместник-министър посочи, че средствата са предназначени за изграждане на високоскоростен и привлекателен обществен градски транспорт, развитие на устойчиви системи за градския транспорт, увеличаване на броя пътници, използващи обществен транспорт, както и изграждане на велосипедни алеи, внедряване на автоматизирани системи за управление и контрол на трафика, подобряване на достъпността на автобусните спирки, чрез тяхното светлинно и звуково обновяване, изграждане на асансьори за достъп, осигуряване на системи за защита от шума и много други дейности.„С мерките за устойчив градски транспорт ще решим редица проблеми, пред които са изправени днес големите градове в ЕС и света като цяло. Намаляване на вредните емисии във въздуха, намаляване на шума, край на огромните задръствания и спад на пътнотранспортните произшествия са само най-видимите постижения, които можем да постигнем в краткосрочен план“, отбеляза регионалният заместник-министър. Инж. Йовев допълни, че разтоварването на градовете от трафик ще има благоприятен ефект и върху публичните инвестиции в поддръжката на публичната инфраструктура, подобряването на околната среда и повишаването на стандарта на живот на хората, които ще живеят в по-чиста и здрава среда.Провелият се семинар в категория “Устойчива мобилност” е част от конкурса „Екообщина“, който цели да насърчи устойчивото развитие в българските градове.", "date": "2018.06.26", "title": "Заместник-министър Йовев: Още 290 млн. лв. ще бъдат инвестирани в модернизацията на градския транспорт в страната"}
{"url": "http://www.cross.bg/bryuksel-depardiiio-otlichie-1577697.html", "text": "/КРОСС/ Френската звезда Жерар Депардийо получи специално отличие от Брюксел – „Медал на града”.Депардийо пристигна в белгийската столица, за да представи филма „Валсиращите”, с който той проби в киното през 1974 г. Медалът на Брюксел се връчва на личности, които по оценка на общинската власт „карат града да засияе с присъствието си”.Депардийо е вторият френски актьор след Пиер Ришар, който получава престижното отличие.Той живя пет години в белгийския град Нешин, след като през 2012 г. напусна Франция заради високите данъци, наложени от президента Франсоа Оланд.", "date": "2018.06.26", "title": "Жерар Депардийо получи „Медал на града” от Брюксел"}
{"url": "http://www.cross.bg/holandiya-pregovori-frantziya-1577698.html", "text": "/КРОСС/ Министрите на външните работи на 28-те ще обсъждат днес кандидатурите на Македония и Албания за започване на преговори за членство в Европейския съюз. Най-силно се противопоставят Франция Холандия.Според тях двете държави имат още много работа преди да получат статут на кандидат-членки.Позицията им се споделя от още няколко западноевропейски страни.Скопие се надяваше да получи покана за преговори на срещата на върха в четвъртък, след като постигна компромис с Гърция за името.", "date": "2018.06.26", "title": "Франция и Холандия не смятат, че Македония и Албания са готови за ЕС"}
{"url": "http://www.cross.bg/sreshta-dzhoshya-pylev-1577699.html", "text": "/КРОСС/ Приближената до Кубрат Пулев компания \"Епик Спортс\" е спечелила търга за организиране на боксова среща между българина и американеца Джарел Милър. \"Голямото бебе\", както наричат следващия съперник на Кубрат, има в актива си 21 победи (18 с нокаут) и 1 равенство. Той не е усещал вкуса на загубата до сега. Това съобщава сайта Boxingnews24.com.Победителят в предстоящата среща ще стане основен претендент за титлата в тежка категория на IBF, която в момента е притежание на британеца Антъни Джошуа.Компанията, която е собственост на българина, живеещ с САЩ Ивайло Гоцев, е предложила впечатляваща оферта от 2 111 111 долара, което е двойно повече от другата оферта в търга - 1 000 010 долара.Не е изключено мачът да се проведе в България, каквото е желанието на Пулев. Иначе приходите от срещата ще се разделят в съотношение, което удовлетворява Кобрата. Българинът ще прибере 75% от приходите, докато за противникът му остават 25%.Подобно разделение бе договорено и при предишния търг, спечелен от \"Епик Спортс\", за среща между Пулев и Дилиън Уайт. Залогът бе също място на основен претендент за една от титлите на Джошуа, но британецът се отказа в последния момент, тъй като не искаше да се бие в България.Милър също не е въодушевен от тази идея, но едва ли откаже, тъй като това ще е един от малките му шансове да се добере до мач за титла. Единственият му друг вариант е да уреди направо мач с Джошуа, което в момента не изглежда възможно. ", "date": "2018.06.26", "title": "Кобрата спечели търга за мач с непобеден американец"}
{"url": "http://www.cross.bg/deiividsun-mita-vnosa-1577700.html", "text": "/КРОСС/ Производителят на мотоциклети „Харли Дейвидсън” обяви, че ще изнесе част от производството си извън Съединените щати заради въведените от ЕС мита върху вноса на американски стоки.Американският президент реагира остро на решението.„Изненадан съм, че от всички компании точно „Харли Дейвидсън” решиха да развеят бяло знам”, написа Тръмп в „Туитър”.Европейските мита са в отговор на наложените от Вашингтон нови такси върху вноса на алуминий и стомана от стария континент. Говорителката на Белия дом Сара Сандърс определи европейските действия като „несправедливи и дискриминационни”.", "date": "2018.06.26", "title": "„Харли Дейвидсън” изнасят част от производството си извън САЩ  "}
{"url": "http://www.cross.bg/chyma-dobrich-teritoriyata-1577682.html", "text": "/КРОСС/ В област Добрич започва масов отстрел на дивите прасета, с цел драстично намаляване на популацията им. Мерките се налагат заради откритите 15 огнища на заболяването африканска чума по свинете в окръг Тулча, Румъния, който е на 120 км от сухопътната граница с България.Вчера в Добрич се проведе извънредно заседание на Епизоотичната комисия за набелязване на мерките за недопускане на проникването и разпространението на заболяването в страната ни. Африканската чума не е опасна за хората, но води до масова смъртност при дивите и питомните свине, срещу нея няма ваксина, както и лечение.На извънредното заседание на Епизоотичната комисия в област Добрич директорът на Областната дирекция по безопасност на храните д-р Анелия Андонова запозна присъстващите с мерките, които ще бъдат предприети. Ето какво сподели тя, цитирана от БНР:Началникът на отдел „Здравеопазване на животните“ в ОДБХ д-р Борислав Каменов заяви, че признаците на африканската чума са идентични с тези на класическата чума по свинете, като заболяването нанася огромни икономически щети, тъй като води до почти 100% смъртност при тези животни.„Основните клинични признаци са повишаване на температурата, наличие на кръвоизливи и най-вече посиняване на ушите“.Според д-р Каменов, най-голямата заплаха за навлизането на африканската чума на територията на България е в очаквания голям поток на туристи от Румъния и Унгария. Въпреки че ловният сезон се открива на 1 октомври, за да се намали до минимум популацията на дивите свине, тази година отстрелът им ще започне по-рано, допълват от БНР. По данни от пролетната таксация, на територията на стопанството в Тервел има 387 възрастни животни, от които трябва да бъдат отстреляни 350.Африканската чума е изключително устойчиво заболяване, като термичната обработка на месото трябва да е минимум 30 минути на 60 градуса, в околната среда тя издържа повече от две седмици, в месни продукти - около 6 месеца , а в замразеното месо заразата остава с години.По данни на Областната дирекция по безопасност на храните във ферми в област Добрич се отглеждат повече от 70 000 свине, като само в свинефермата в село Козлодуйци, община Добричка в момента има 45 000 свине.До края на тази седмица във всичките 8 общини на област Добрич ще бъдат свикани общинските епизоотични комисии, на които ще бъдат определени общински терени за загробване на умрелите животни. Предстои да бъде извършена дезакаризация и дезинсекция на тревни и водни площи, а животните без ветеринарномедицински документи ще подлежат на допълнителни проверки.", "date": "2018.06.26", "title": "Започва масов отстрел на диви прасета в Добричко"}
{"url": "http://www.cross.bg/litza-zaginalite-godina-1577684.html", "text": "/КРОСС/ В началото на годината Институтът публикува Доклад за сигурността - „Анализ и предложения за намаляване на пътнотранспортния травматизъм”, който разкри нарастващото неизпълнение на посочените стратегически цели в Национална стратегия за подобряване безопасността в движението по пътищата в България за периода 2011-2020 г.Реалният брой на загиналите участници в движението при ПТП през 2015 г. надвишава с 48 лица броя им през 2014 г. и достига 708 души. Броят на загиналите при ПТП през 2016 г. остава отново 708 души. През 2017 г. се констатира спад с 26 лица спрямо 2016 г.Тези данни съпоставени с прогнозния темп за намаляване на жертвите от Стратегията показват, че в 2014 г. загиналите са повече с 40 лица; в 2015 г. – 120 лица и през 2016 г. – 165 лица и през 2017 г. – 178 лица. От този анализ се вижда нарастващо неизпълнение на стратегическата цел за намаляване на жертвите от ПТП въпреки отчетеното намалението през 2017 г. с 3,67% на загиналите спрямо 2016 г.Добавяйки оценка за вероятността от загуба на живот за участниците в движението, се вижда, че тя нараства още по-значително от нарастването на абсолютния брой на загиналите. Причината за това е намаляването на броя на населението на страната годишно между 40 000 – 50 000 души, припомнят от \"Фрог нюз\". През 2014 г. рискът за загуба на живот при ТПТП за всеки български гражданин е с вероятност 91.64%0000 (на 1 000 000 лица), през 2016 г. той нараства до 99.05%0000, през 2017 г. се констатира спад от 2.04%0000 и достига до 97.01%0000.Данните на ЕК се показват, че рискът от загуба на живот в България е един от най-високите в ЕС и е около четири пъти по-висок отколкото в Швеция, Германия, Италия, Великобритания и Франция. Сравнението на състоянието на безопасността по показател убити на 1 000 000 лица посочва 2-2.5 по-висока смъртност по пътищата в нашата страна спрямо средно за ЕС.Относително високия ръст на пътнотранспортни-произшествия и последиците от тях дава възможност да се говори за „война по пътищата”, чиито жертви всяка година стават стотици граждани. На 27.05.2017 година на заседание на МС премиерът Бойко Борисов обяви война на „войната по пътищата”. Реални действия до този момент не са констатирани. Няма промяна в системата на образованите по БДП, няма нов Закон за движение по пътищата, който да предложи нов модел за управление на БДП, административната процедура по налагане на наказания продължава да е все така неефективна.Единствените усилия, констатирани през този период, са некоректно регистриране на ПТП и причиненият от тях травматизъм. След направена справка в МЗ се установи, че през 2017 година не са отчетени в регистрите на МВР над 2500 лица пострадали от ПТП.Политиката за сигурност на Република България и стратегията за нейното реализиране са насочени към осигуряване на благоприятна жизнена среда на българските граждани. Рисковете за сигурността на българските граждани от безрезултатните усилия на държавните институции и в частност МВР да се противопоставят ефективно на пътнотранспортния травматизъм превръщат този проблем в риск за националната ни сигурност. В резултат на пътно-транспортните произшествия националните икономики всяка година търпят загуби в размер над 2% от брутния вътрешен продукт. В България, където травматизмът и броят на ПТП са около 2.5 пъти по-високи спрямо средните в ЕС, това се равнява на 1, 8 мрд. лева.", "date": "2018.06.26", "title": "МВР не е отчело в регистрите над 2500 пострадали от катастрофи"}
{"url": "http://www.cross.bg/petrohan-chasa-prohoda-1577683.html", "text": "/КРОСС/ Лекотоварен автомобил със софийска регистрация е катастрофирал в прохода Петрохан, съобщиха от полицията.Сигналът за произшествието е подаден на телефон 112 в 12:45 часа в понеделник. Бусът е бил управляван от жител на град София, на 44 години, който не е пострадал. Предполага се, че шофьорът е бил заспал на волана. На място са изпратени екипи на отряд „Специализирани оперативни действия“, които са предприели операция по евакуацията на водача на потрошеното возило.Публикувано във факти.бг: Пътят през Петрохан e останал затворен за около два часа. На шофьора на катастрофиралия автомобил са направени тестове за алкохол и наркотици, които не са показали злоупотреба. Съставен му е акт за пътнотранспортно произшествие. ", "date": "2018.06.26", "title": "Микробус се преобърна в прохода Петрохан"}
{"url": "http://www.cross.bg/komisar-spasov-direktor-1577681.html", "text": "/КРОСС/ Със заповед на министъра на вътрешните работи за Директор I степен на ОДМВР- София е назначен старши комисар Николай Спасов. Той бе представен пред ръководния състав на областната дирекция от главния секретар на МВР гл. комисар Младен Маринов.„ОДМВР-София се очертава като най-сложната дирекция по отношение на структура и специфика на обслужваната територия. Ст. комисар Спасов е професионалист с голям опит в подобна среда. Познавам неговите качества и съм уверен, че ще справи, както го е правил и досега“, обяви гл. комисар Маринов, подчертавайки, че очаква от служителите на дирекцията активни и бързи действия, добра комуникация и ефективно взаимодействие с органите на местната власт за разрешаване на възникналите проблеми.„Винаги намирам начин да изпълня поставената ми задача. Искам до себе си работещ екип“, обърна се към присъстващите началници новият ръководител на ОДМВР-София.Старши комисар Николай Викторов Спасов започва работа в системата на МВР през 2008 г. Последователно е заемал различни ръководни длъжности, сред които зам.- директор на ОДМВР- Варна и директор на ОДМВР- Добрич.", "date": "2018.06.26", "title": "Представиха новия директор на ОДМВР-София"}
{"url": "http://www.cross.bg/kitaii-blokira-saiita-na-televiziya-hbo-1577686.html", "text": "/КРОСС/ Потребителите, които ползват китайски IP адреси, нямат достъп до сайта на американския телевизионен канал HBO. Причината е, че последният е оскърбил Китай.Британският комик Джон Оливър в своето предаване Last Week Tonight, което се излъчва то HBO е изказал оскърбително по отношение технологичния напредък на Китай.Към момента Китай е блокирал достъпа до Google, YouTube, социалните мрежи Twitter, Facebook, Instagram, а също така и редица световни информационни агенции.", "date": "2018.06.26", "title": "Китай блокира сайта на телевизия HBO"}
{"url": "http://www.cross.bg/kaspiiisko-more-rysiya-1577687.html", "text": "/КРОСС/ Правителството на Русия одобри проект за конвенция за правния статут на Каспийско море. Министър-председателят Дмитрий Медведев се разпореди тя да се предостави на президента за подпис.Проектът на документа се разработва от 1996 г. насам от министерството на външните работи на Русия. През декември 2017 г. външният министър Сергей Лавров съобщи, че конвенцията на практика е готова. Документът установява разделянето на Каспийско море между Русия, Азербайджан, Иран, Казахстан и Туркменистан.Конвенцията разграничава дъното и дълбините на морето по секторен принцип, акваторията се дели на вътрешни и териториални води, риболовни зони и общо водно пространство. Магистралните тръбопроводи по дъното на Каспийско море ще могат да се прокарват при съблюдаване на екологическите стандарти.Освен това ще бъде закрепено „неприсъствието в Каспийско море на въоръжени сили, които не принадлежат към страните“, подписали договора. Предлага се конвенцията да се сключи за неограничен срок, предаде ТАСС.", "date": "2018.06.26", "title": "Русия се договори за разделянето на Каспийско море"}
{"url": "http://www.cross.bg/raketi-damask-zayavi-1577685.html", "text": "/КРОСС/ Две израелски ракети са паднали в района на летището в Дамаск.Те са са ударили оръжейни складове на Хизбула, съобщи за AFP Сирийският център за наблюдение на човешките права. За момента няма данни за жертви.\"Израелски ракети удариха оръжейни складове на \"Хизбула\" близо до летището\", заяви директорът на центъра Рами Абдел Рахман.По-рано тази нощ сирийската телевизия потвърди, че две израелски ракети са паднали в района международното летище на Дамаск.Израелската армия отказа коментар по темата.\"Не коментираме чуждестранни съобщения\", заяви лаконично военен говорител от Ерусалим.", "date": "2018.06.26", "title": "Израел удари Дамаск"}
{"url": "http://www.cross.bg/albym-adel-godina-1577688.html", "text": "/КРОСС/ Британската аренби прима Адел ще издаде нов албум за Коледа. Последната й тава \"Hello\" видя бял свят през 2015 година, съобщава Contactmusic.Певицата смята да изкара това лято в писане на балади за новия й проект - четвъртия й студиен албум.Направени са били контакти с няколко студийни музиканти, които да работят с Адел. Тя вече има готови няколко парчета.Решението на певицата да се завърне в звукозаписното студио идва точно една година, след като тя разкри по време на турнето \"Adele Live\", че възнамерява да преустанови концертните си гастроли и да се сдобие с нова рожба.", "date": "2018.06.26", "title": "Адел се завръща с нов албум на Коледа"}
{"url": "http://www.cross.bg/live-singul-leva-1577689.html", "text": "/КРОСС/14 играчи на букмейкъра ще гледат двубоя на живо в Санкт Петербург довечера Аржентина ще завоюва победа срещу Нигерия, което ще й гарантира класиране на осминафиналите на Световното първенство по футбол 2018, показват коефициентите на „Еврофутбол\" - 1.44 за „гаучосите\" срещу 3.95 за символичния домакин на двубоя. Другите предложения за мача вижте .Вчера в Санкт Петербург пристигнаха 14 играчи на букмейкъра, които ще имат шанса да гледат сблъсъка на живо. Те спечелиха екскурзии с включени самолетни билети, хотелско настаняване, трансфери в Русия, туристически обиколки на забележителности и медицински застраховки след участие в играта „С „Еврофутбол\" на Световното в Русия\".Маркетинг директорът на букмейкъра Елица Иванова, която придружава групата, коментира: Разнообразни видове залог като Победител, Голмайстор, Познай първите двама в турнира, Познай финалистите, Носител на златната топка и други ще намерите в , които „Еврофутбол\" предлага за Световното първенство.Ето още от българския букмейкър и програмата на Мондиала в идните дни:Дания - Франция                                                    Сингъл, Live, ТОП „1\"- 2.65 „Х\"- 2.75 „2\"- 2.16Австралия - Перу                                                  Сингъл, Live, ТОП „1\"- 2.10 „Х\"- 3.10 „2\"- 2.48Исландия - Хърватска                                           Сингъл, Live, ТОП „1\"- 2.35 „Х\"- 2.90 „2\"- 2.30Южна Корея - Германия                                        Сингъл, Live, ТОП „1\"- 9.20 „Х\"- 4.70 „2\"- 1.14Мексико - Швеция                                                 Сингъл, Live, ТОП „1\"- 2.12 „Х\"- 2.76 „2\"- 5.10Сърбия  - Бразилия                                               Сингъл, Live, ТОП „1\"- 5.40 „Х\"- 3.44 „2\"- 1.38Швейцария - Коста Рика                                        Сингъл, Live, ТОП „1\"- 1.54 „Х\"- 2.79 „2\"- 5.15Сенегал - Колумбия                                              Сингъл, Live, ТОП „1\"- 3.68 „Х\"- 2.99 „2\"- 1.68Панама - Тунис                                                     Сингъл, Live, ТОП „1\"- 3.62 „Х\"- 3.14 „2\"- 1.65Англия - Белгия                                                     Сингъл, Live, ТОП „1\"- 2.31 „Х\"- 2.71 „2\"- 2.51Играчи на „Еврофутбол\" преобразуваха малки залози в добри печалби, като избраха срещи в права колонка. В Перник участник позна три мача и превърна своите . В Слънчев бряг друг специалист на предвижданията с 10 срещи инаправи. Само два мача и 50 лева инвестиция ощастливиха майстор на прогнозите от Шумен с 30-те срещи от Световното първенство по футбол, включени в МАКСГОЛ, вижте .       ", "date": "2018.06.26", "title": "„Еврофутбол“: Аржентина ще се класира на 1/8-финалите след мача с Нигерия"}
{"url": "http://www.cross.bg/prezident-gurtziya-podpishe-1577690.html", "text": "/КРОСС/ Македонският президент Георге Иванов е взел решение да не подписва Закона за ратификация на договора с Гърция, предаде агенция МИА.В решението, което кабинетът на македонския президент изпрати днес на медиите, са посочени причините, поради които президентът Иванов няма да подпише указа, съобщи МИА.Македонският президент посочва, че няма мандат да подпише указа за обнародване на закона за ратификация на това споразумение. „Един от стълбовете на моята политика в изборната програма от 2014 г. е, че не приемам промяна на конституцията с цел промяна на конституционното име. Не приемам идеи или предложения, които биха застрашили македонската национална идентичност, специфичността на македонската нация, македонския език и македонския модел на съжителство. На президентските избори  534 910  граждани гласуваха за тази моя изборна програма и ме избраха на президент на Република Македония“, се казва в писмото.В него се посочва, че споразумението поставя Република Македония  в положение на подчиненост и зависимост от друга държава, т.е. Република Гърция.Македонските депутати на 20 юни с  69 гласа „за“ и без „против“ и въздържали се в 120-местния парламент ратифицираха договора с Гърция, подписан на 17 юни в Преспа от външните министри на  Македония и Гърция  Никола Димитров и Никос Коздиас. Според  конституцията и правилника на парламента в случай на вето от президента на държавата законът отново ще бъде пратен в парламента и отново ще трябва да бъде гласуван с абсолютно мнозинство от общия брой депутати,  т.е. да получи  зелена светлина от най-малкото  61 депутати.Законът след това пак се  изпраща на президента, който според  конституцията е длъжен да го подпише, отбелязва МИА.", "date": "2018.06.26", "title": "Македонският президент отказа да подпише ратификацията на договора с Гърция за името"}
{"url": "http://www.cross.bg/strategiyata-nikolova-izpulnenieto-1577716.html", "text": "/КРОСС/ Заместник-министър Деница Николова, която е и Национален координатор на Стратегията на ЕС за Дунавския регион,   участва в среща на комисаря за регионална политика Корина Крецу с Националните координатори и Координаторите на приоритетни области на Дунавската стратегия. Комисар Крецу подчерта отличното сътрудничество с Българското председателство на Стратегията и благодари за показания ангажимент за поставяне на региона сред основните приоритети на Председателството. Отбелязан беше постигнатият напредък в подобряването на навигирането по река Дунав в рамките на българо-румънския участък. Изтъкната бе и  важността на политическия ангажимент на държавите по отношение на Стратегията и активното участие в изпълнението й.Зам.-министър Николова отбеляза по време на срещата, че подобряването на резултатите и видимостта на Стратегията изискват съвместни действия на държавите от Дунавския регион и Европейската комисия. „Необходим е фокус върху изпълнението на стратегически проекти с висока добавена стойност за Дунавския регион“, каза зам.-министър Николова.На срещата бе подчертана необходимостта всички държави от региона да препотвърдят политическата си ангажираност по отношение изпълнението на Стратегията с оглед постигане на по-високи работещи и видими резултати.", "date": "2018.06.26", "title": "Деница Николова: Нужна е по-голяма видимост на резултатите от изпълнението на Дунавската стратегия и стратегическа визия за бъдещето й"}
{"url": "http://www.cross.bg/vota-debatite-nedoverie-1577714.html", "text": "/КРОСС/ Дебатите по вота на недоверие за провала с престъпността и сигурността свършиха изненадващо и рекордно бързо. Само час и половина по-късно след старта им в пленарната зала се оказа, че няма желаещи да говорят повече по темата за сигурността.Това накара Цвета Караянчева да прекрати дебатите и да насрочи гласуването по вота на недоверие, внесен от БСП, за 9.00 сутринта в петък, съобщи \"Канал 3\".По време на дебатите нямаше изказвания от ГЕРБ, ресорният министър Валентин Радев също замълча, а премиерът отсъстваше.От Воля пък бойкотираха дебатите - удариха на популизъм да пълнят дупки из страната и оторизираха само един свой депутат Пламен Христов, да обяви защо ги няма.ДПС декларира, че ще подкрепи вота, внесен от социалистите, защото държавата ерозира.В началото на дебатите лидерът на БСП  не пропусна да използва най-новата информация за избягал арестант в Пловдив.„Правителството на Борисов не може да гарантира сигурност в домовете на хората от кражби, по улицата – от убийства и избягали затворници, на митниците – от контрабандисти, на границите – от  мигранти, а в правителството – министрите се обвиняват взаимно в извършване на престъпления”, обяви Нинова от парламентарната трибуна.Дебатите приключиха за час и половина. От БСП представиха мотивите за искания вот, а изказвания по темата направиха от ДПС, Обединените патриоти и уважилите заседанието депутати от „Воля”.", "date": "2018.06.26", "title": "Рекордно кратки дебати по вота на недоверие"}
{"url": "http://www.cross.bg/bulgariya-evropa-sigyrnost-1577720.html", "text": "/КРОСС/ Внесохме вот на недоверие за политиката по сигурността, защото правителството не може да изпълни конституционното си задължение да осигури обществения ред и националната сигурност на страната. Със съжаление разбираме, че започваме този дебат в момент, когато арестант току- що се е отклонил от втория етаж на районното полицейско управление в Пловдив. Задържан за притежание на наркотици е избягал току- що от районното в Пловдив. Надявам се, г-н Радев, да го хванете до края на дебата, за да не вземе и той да пусне брада и да изчезне. По същество, нека да започнем с най-тежкия проблем за българските граждани- т. нар. „битова престъпност“, иначе конвенционална. Можем да изредим стотици ежедневни случаи на кражби, нападения, грабежи и побой над хора.Хората са не само незащитени, но и престъпниците остават неразкрити. Според отчета на МВР от февруари 2018 г.- 75% от най-масовите и мъчителни за българските граждани престъпления, кражбите, остават неразкрити. По данни на прокуратурата- разкритите грабежи са едва 40%. 85% от извършените телефонни измами остават неразкрити, но от тях, от българските граждани са присвоени 5 млн. лв. само за една година. За тази некадърност и безсилие българските граждани си плащат от данъците 3,5 млрд. лв.- плащаш си, за да те бият, ограбват и малтретират.Не само, че не се справяте, но вие излъгахте, уважаеми управляващи. Знам какво ще кажете в дебата- винаги е имало битова престъпност по времето на Тройната коалиция, на Орешарски, при вас е било повече. Този път дебатът няма да е дума срещу дума, няма да се надговаряме,. Този път предлагаме да говорят документите. Вие обещахте и не изпълнихте. Не Орешарски, не Тройната коалиция. Вие, уважаеми г-н министър Радев,през седмицата твърдяхте, че БСП лъже- че ГЕРБ са обещали нови 6 хил. полицаи и полицай във всяко населено място.Да видим документите и дали сте си чели предизборната програма на ГЕРБ, с която сте избрани за депутати и министри и в която пише- осигуряване на още 6 хил. полицаи, които да извършват действия по разследване. Управленската програма на правителството обещава полицейско присъствие във всяко населено място.Кой лъже и кой не е изпълнил обещанията си? Слагаме това обещание в графата „НЕИЗПЪЛНЕНО“. Да видим друго обещано и неизпълнено при действията и мерките в местата за извършване на наказанието лишаване от свобода. От най-охранявания затвор, Софийския централен, с оръжие в ръка, двама опасни престъпници, осъдени за отвличане, грабежи и убийства, бягат през централния вход, посред бял ден и ги преследва само чистачката. Разбира се, два месеца МВР ги издирва неуспешно, с обяснението, че са си пуснали бради и са си сложили качулки и така- докато не се изпозастреляха в Ботевград. Единият още обикаля страната или е навън. Вътрешният министър нарече убийството малшанс. Това е цинизъм, колеги. Малшанс ли е, че осъден на 13 години затвор за блудство се намира на обект без охрана, от където бяга и напада жена в с. Летница?Малшанс ли са показните убийства на близкия до ГЕРБ бизнесмен от Търново Петър Христов, застрелян посред бял ден в София с картечен пистолет или на началника наотдел „Фискален контрол“ от НАП Иво Стаменов. Има ли заловени и осъдени – няма.А шесторното убийство в Нови Искър, извършено от осъден, който в продължение на 9 години, не е бил издирен от МВР. Тук не можете да се оправдаете с: „Ние ги хващаме, те ги пускат“. Този е бил и осъден. По-лошото е, че от доклад на главния прокурор през март 2018г.става ясно, че над 900 такива българи, осъдени, се разхождат свободно между хората. Това не е малшанс, това е престъпна некадърност на ръководството на МВР и на правителството. Политическите назначения начело на МВР, които нямат нищо общо с професионализма, демотивират полицаи и надзиратели. Една година те протестират. Как смятате, че ще справят надзиратели, които взимат 800 лв. заплата, а на затворник се полагат над 1000 лв. за издръжка? Как смятате, че ще мотивирате полицаи, които са без обувки, без униформи, без бензин, дори без хартия в принтерите. Хвалите се, че сте назначили хиляда нови полицаи, но над 2 хил. са напуснали. От тях само сто и няколко са пенсионирани. Другите са напуснали, защото са демотивирани от правителство, ръководство и от системата. Унищожавате системата за сигурност до степен на такова неуважение, такова заличаване, че цигани в Ботевград бият безнаказано полицаи. Човек с 16 присъди не е в затвора, а е в Ботевград и бие полицаи, хвърля камъни, колове.В същото това време на безнаказаност и безсилие, правите нещо изключително опасно, уважаеми управляващи, с дългосрочни последици- не за партиите, а за държавността и за българите - приватизирате сектор сигурност. Правителството отказва да изпълнява основното си конституционно задължение- да пази държавата и хората и го прехвърля го в частни ръце - Закон за частната охранителна дейност, където се генерират 1, 7 млрд. лв. ресурс. Внесохте предложение част от тези задължения да бъдат прехвърлени на кметовете. Главният прокурор, президентът на републиката сезираха КС за това безпрецедентно действие- отказ на държавата да изпълни конституционните си задължения.Какви са последиците от това – най-опасните за държавността. Българите като виждат, че нямат защита от държавата, се самоорганизират. Помните ли как реагира обществото, когато лекарят от Пловдив стреля по рецидивисти? Масовите протести след престъпления, които хората считат, че ще останат неразкрити, вече са често явление. Обществото ни се самоорганизира, защото няма държавност. По същият начин се самоорганизираха, за да си защитят сигурността и по пътищата. Видяхте ли миналата седмица- хора от три села във Врачанско се самоорганизираха, за да оправят дупките по пътищата си. Направиха го, за да не се избиват по пътищата и да не си чупят колите. Но нали премиерът каза, че във всяка дупка ще има полицай или човек от администрацията, докато тя не се запълни. Къде са те и какво стана? Вашата гордост е строителството на пътища и никога не ни слушате, когато казваме, че от там най-много крадете. И оценката дойде отвън. Нека да видим каква е тя. Казва го доклад на Световният икономически форум за качеството на инфраструктурата, проучване за 2017 г.   Ние сме на 93-то място, непосредствено преди нас са Танзания,Алжир, Мали и Армения. Говорим за сигурност по пътищата и за гордостта на ГЕРБ – строителство на пътищата.Пак отвън, за съжаление, бяха потвърдени думите ни, които поставихме пред вас и въпросът, който поставихме на предишния вот на недоверие - финансовата сигурност на страната , престъпността на белите якички. Помните ли как се нахвърлихте върху нас за системата БАЦИС? Казвахте, че лъжем, манипулираме и ви завиждаме за великите успехи. Обещах да си служим с  документи. Да видим доклада на Европейската служба за измами  за България за 2017. Те са направили 110 проверки. Транзитни операции са задействани в различни  държави от ЕС - като Полша,Унгария, Германия, Франция и Литва. При проверка на българските митнически пунктова, където стоките  е трябвало да бъдат обработени, се установява, че камионите никога не са преминавали от там.  Кой е прав - Борисов ли,който преди една седмица каза: „Щом БСП иска вот на недоверие, значи контрабандата намалява”, или ОЛАФ? Най-вероятно ОЛАФ лъже и ви завижда за великите успехи!В отбраната положението е: 25-30% недокомплект, демотивация на хората. За пръв път в най-новата история на България пилотите отказват да летят. Заради липса на резервни части, ремонти и политики, паднаха хеликоптери и загинаха хора. В това време, има неразбирателство вътре в правителството - между финансовия министър и министъра на отбраната- как да се действа в сектора. Но едно друго неразбирателство в правителството  поставя въпроса за сигурността на управлението и сигурността на държавата.Уважаеми г-н премиер, дали чухте заместника си, който ви замества, когато отсъствате от страната. Той казва,  че министър толерира проституция  и наркотрафик, а друг министър провежда интересите на мутрите по морето. Когато това го каже от опозицията, тя лъже и завижда, когато го кажат ваши хора, какво правите?Защо мълчите?. Знаете ли какво означават тези думи на Валери Симеонов? Поздравявам го за смелостта, въпреки че имаме много различия. Означават, че несигурността, нестабилността и престъпността седят на масата в Министерския съвет. Г- н Радев, вие като министър на вътрешните работи, защо не се самосезирахте за тези думи? Защо не ги разпитахте, тези министри? Кой помага на наркотрафикантите, кой толерира мутренски групировки? Пълно мълчание!Как стана така, че цял самолет с хора мина през границата, през летището на България, без проверка. Малшанс ли е, че пътниците от цял самолет минаха през летището, границите на България и Европа без проверка? Или отново е престъпна небрежност и некадърност по време на Европредседателството?  Надежден партньор ли е България на Европа по тема сигурност? Пази ли сигурно собствените си и европейските граници, и народи от нелегална миграция. Десетки пъти алармирахме, че не го прави, десетки пъти ни нападнахте, че това не е вярно и сме най-надеждния партньор на Европа. Какво става в Европа по тази тема? Раздира се от противоречия.  Размахва ни се пръст и ни се казва: или приемате мигранти, или ви спираме парите. Създава се ос на държави против нелегалната миграция. 9 години следвахте сляпо политиката на г-жа Меркел. Какво правите? През тази седмица отрекохте думите, че в стратегията, която сте приели, по тази тема пише, че виевиждате възможност за работна ръка, която да оправи икономиката на страната. Пише ли го, приели ли сте го? Защо отричате? Пише ли, че в мигрантите виждате възможност за решаване на демографската криза в България. Това е официален документ на правителството на Борисов. Пред нас миналата седмица той заяви много смело: „Ще им кажа, че няма да приема нито един мигрант, ще затворя границите, пиле няма да прехвръкне границата”.  Само че ние на думи взехме да не му вярваме. Знаете ли, колеги, каква е официалната позиция на България пред Европа? Изобщо виждали ли сте я? В нея са добри пожелания- „Ние се представихме най-добре като председатели на ЕС, Дъблинското споразумение трябва да се ревизира. Необходимо е преговорният процес да продължи, за да бъде ЕС подготвен за предизвикателствата”. Да виждате някъде, че ще се затварят граници и няма да се пускат мигранти? Това е официалната позиция на България до Съвета. Г-н Борисов пред нас и българския народ говори смело едно, но не сме сигурни, че там говори също толкова смело. Даже не сме сигурни, че въобще го е казал там.  Дали е вярно, това, което написа кореспондентът на Financial Times, че г-н Борисов е напуснал тази най-важна среща за България и Европа, за да гледа мач от Световното първенство? Ние не вярваме. Макар че  не е жълта агенция. Само че, уважаеми колеги, на кое да вярваме вече?На кое от следните две неща да вярваме? Първото, което казва премиерът е, че ние сме най-надеждната граница на Европа и пазим Шенгенското пространство на 100%   Във второто казва, че трябва да си признаем, че не изпълнихме ангажиментите си,  не опазихме външната граница на Европа, не си удържахме на думата и пропуснахме мигрантите към Европа. Случайно ли ги пропуснахте? Ако е случайно, е поради некадърност. Ако е умишлено, това е престъпление, нарича се трафик на хора. И в двата случая е достатъчно основание да си подадете оставката. И не да се оправдавате, че сте ги пуснали, за да не бъдат в България. Пуснахте ги, защото не ги спряха на турската граница.  Лъгахте България и Европа толкова време, взехте толкова милиони, откраднахте толкова много от тях, за да пазите границата. Нека си кажем честно, че ги пропуснахте и не опазихте границатаПравителството на Борисов не може да гарантира сигурност в домовете на хората от кражби, убийства по улиците от избягали затворници. На митниците- от контрабандисти. На границите- от мигранти. А в самото правителство не може да гарантира сигурност от министрите, които се обвиняват взаимно в извършване на престъпления. Правителството на Борисов не може да гарантира възмездие на престъпниците, няма справедливост. Време е народът да я въздаде по единствения законен начин- с волята и гласа си на предсрочни избори.", "date": "2018.06.26", "title": "Корнелия Нинова: Време е народът да въздаде справедливост по единствения законен начин- с волята и гласа си на предсрочни избори."}
{"url": "http://www.cross.bg/jazz-godina-programa-1577673.html", "text": "/КРОСС/  Тази година силната музикална селекция на A to JazZ не е единственото, с което фестивалът ще блесне в Южен парк 2 на 6, 7 и 8 юли. Освен качествената музикална програма, A to JazZсе превърна в дългоочаквано събитие и заради способността му да надскача себе си, предлагайки на своите гости по нещо ново всяка година. Осмото издание обещава един още по-богат фестивал, пълен с удобства и новости, които да направят изживяването още по-елегантно и незабравимо.Едно от нещата, които A to JazZ предлага на публиката си за първи път е стилна „джаз пикник кошница“, която съдържа всичко необходимо за споделенифестивални моменти на открито: специално одеяло за пикник, бутилка хубаво вино, италиански деликатеси и чаши за четирима ще бъдат подредени в красива плетена кошница. Тя може да бъде закупена предварително на сайта на A to JazZ и ще очаква притежателите си на фестивалния щанд по време на събитието.              Организаторите са помислили и за привържениците на здравословния начин на живот, с първия Био бар по време на музикален фестивал. Той ще предлага вкусни и натурални салати, сандвичи, сурови десерти и още полезни, енергийни храни и био напитки, специално за почитателите на A to JazZ. Познатият от миналогодишното издание на фестивала Speed.Bar, отново ще обслужва „виртуално“ през браузъра на телефона. Мащабното събитие въведе успешно платформата за бързо и качествено обслужване още в предишното си издание, като предимството на този бар е, че вместо да чакат на опашка, за да поръчат питие, посетителите избират продукта през смартфона си, заплащат онлайн със своята дебитна или кредитна карта и само след минути получават известие, че могат да вземат готовата си поръчка от Speed.Bar.Едно от най-важните нововъдения тази година ще бъде старта на платформата A to JazZ TALKS, предназначена за професионални дискусии и уъркшопи на теми, свързани с развитието на джаза и импровизационна музика в Европа и света. Инициативата има за цел да създаде среда за обмен на опит, идеи и развитие на партньорства. Всички желаещи могат да се включат с предварителна регистрация до 3 юли на . Първият ден, 6 юли, конференцията ще бъде посветна на темата „Европейски джаз без граници“, а на следващия - 7 юли, тема на фокус ще бъде „Дамите в джаза“.По традиция Арт-базарътще представи нова селекция от креативни изложители, които да покажат своите изкуство, дрехи и аксесоари, а най-верните фенове на A to JazZ ще могат да се „облекат в джаз“ с официалния мърчандайз, изработен от Rush Streetlife. Не на последно място в рамките на фестивала ще се проведе и специална музикална работилница за деца – A to JazZ KIDS. Както всяка година, образователната програма още разкаже историята на джаза по забавен начин с детски игри, така че да събуди у малчуганите любов към мелодията и ритъма. A to JazZ KIDS ще се проведе на 7 и 8 юли от 10:30 сутринта в Южен парк II. Пълната програма можете да видите тук -  Входът за A to JazZ Festival 2018 е свободен. Фестивалът се провежда с изключителната подкрепа на Столична община, Министерство на културата и Фондация “Америка за България”.Следвайте официалните хаштагове на събитието #atojazz, #atojazzfestival, #atojazz2018", "date": "2018.06.26", "title": "Био бар и стилни пикник кошници са част от изненадите на фестивала A to JazZ!"}
{"url": "http://www.cross.bg/evropa-migranti-algafari-1577677.html", "text": "/КРОСС/ Неформална среща на тема „Мигранти“ се проведе в неделя в Брюксел. На нея българският премиер Бойко Борисов обясни, че трябва да се направят гъвкави споразумения, за да се изградят убежища за мигранти на територии извън границите на ЕС. Той призна, че България, заедно с Италия и Гърция, не е спазила задължението си на външна граница и не е ограничила пропуска на мигранти към Западна Европа.Границите няма как да бъдат затворени – европейската граница е голяма, особено по вода, каза в предаването „Тази сутрин” Мажд Алагафари. Относно изграждането на лагери извън границите на Европа той напомни, че Либия отказа да изгражда такива лагери на своя територия.Алгафари определи „поканата“ на германския канцлер Ангела Меркел преди три години към мигрантите като голяма грешка.Според него не може да се очаква нова бежанска вълна, но мигранти ежедневно преминават границата ни и продължават към другите страни.Единственият начин да се преборим с тези набези е мигрантите да знаят какво ги очаква, още преди да тръгнат. Да са предупредени, че ще има наказания, защото в момента те се разхождат свободно из страните като туристи”, коментира още Алгафари. ", "date": "2018.06.26", "title": "Мажд Алгафари: Европа няма как да затвори външните си граници за мигрантите"}
{"url": "http://www.cross.bg/shofyorka-se-zabi-chelno-v-kamion-na-chistotata-1577671.html", "text": "/КРОСС/Лек автомобил се блъсна в камион, миещ Околовръстното шосе в столицата при Драгалевци, посока Пловдив.Шофьорката не е забелязала камиона, работещ в насрещното движение и е направила челен сблъсък, съобщи „Булфото\".Инцидентът е станал късно снощи.Водачката на леката кола не е пострадала, но двамата миещите пътя са откарани по спешност в болница. ", "date": "2018.06.26", "title": "Шофьорка се заби челно в камион на чистотата"}
{"url": "http://www.cross.bg/postaveni-imame-tyristite-1577680.html", "text": "/КРОСС/ Фотокапани са поставени на плаж „Корал”, с които се снимат туристите. За това сигнализираха от сдружение „Да запазим Корал”.Устройствата са поставени от собственика на земята около плажа, която тази година беше заградена с ограда.„Ние имаме право с видеонаблюдение да установяваме нарушители… те не са фотокапани, терминът го използват ловците. Ние имаме поставени камери и ще предоставим записите на полицията в Царево”, коментира Илия Илиев, организатор на охраната на земите край „Корал”.", "date": "2018.06.26", "title": "Фотокапани на плаж „Корал” – снимат туристите"}
{"url": "http://www.cross.bg/manolova-horata-pomosht-1577672.html", "text": "/КРОСС/ „Социалната система, освен от пари, има нужда и от реформа – това не е популизъм, а ефективност”, заяви омбудсманът Мая Манолова в студиото на „Тази сутрин” по bTV.Миналата седмица омбудсманът беше обвинена, че използва протеста на майките на деца с увреждания за политически цели и евтин пиар. Още тогава Манолова обяви, че е готова да се оттегли от поста си, стига законите в помощ на хората с увреждания да бъдат приети.Тя отново потвърди това си намерение в студиото на „Тази сутрин”.„Едната страна на проблема е, че майките са непредставителни, че протестиращите майки не са тези, които да казват колко да струва един самолетен билет, че трябва да се засрамят и да си приберат децата, че се финансират отвън и затова са на протест, че са проблем, който трябва да бъде решен от социалния министър и да ни се махне от главата. Всичко се свежда до това колко лоши са майките и колко лош е омбудсманът”, припомни конфликта Манолова.Тя е категорична, че проблемите на майките с увреждания са над всичко за нея и е готова да освободи поста си.„Продължавам да се боря за тези закони. Това са три закона, които трябва да решат проблемите на една част от българските граждани”, каза Манолова.Появиха се и спекулации, че омбудсманът се готви за кандидат кмет на София или кандидат кмет на президент.„Вас ще видим ли, г-н Хекимян, в ролята на кмет или на президент? И аз също си харесвам работата, но работата, в която влагам цялата си енергия и сърце, оказва се, че с нея не съм част от решаването на проблема, а съм част от проблема”, каза Манолова.По думите ѝ до момента няма нито един сериозен аргумент срещу законопроекта за хората с увреждания. Манолова подчерта, че не трябва да има противопоставяне на групи между хората, защото това руши морала и човещината в обществото. Нейните очаквания са били всички да седнат около една маса и да се чуят конкретни аргументи, а не лични нападки. „Според експертите на социалното министерство ще са необходими още 105 млн. лв., за да получат 77 хил. души асистентска услуга. В момента 169 млн. лв. се дават, за да се получава добавка за чужда помощ в размер на 90 лв. и асистентски услуги има само за 11 158 души. Тук искам да кажа, че влизам в положението на финансовия министър – всички му искат пари. Това, което той трябва да разбере е, че с парите, които и без това се дава, могат да се осигурят асистентски услуги на пъти повече хора”, категорична е Манолова.„Парите се харчат неефективно. Няма законови правила, по които да се урежда услугата за хората с увреждания”, каза още омбудсманът.„Става въпрос за личната помощ, която според конвенцията на ООН трябва да бъде предоставена на всеки човек с увреждане. Трябва да имат и тази услуга – с какво нейното регламентиране е проблем?”, каза още Манолова.Тя призова законите за хората с увреждания да бъдат приети. Проектът за личната помощ ще бъде внесен в парламента, като Манолова организира и публично обсъждане. ", "date": "2018.06.26", "title": "Мая Манолова: Социалната система се нуждае от пари и реформа – това не е популизъм"}
{"url": "http://www.cross.bg/bys-se-vryaza-v-redaktziyata-na-holandski-vestnik-1577679.html", "text": "/КРОСС/ Рано тази сутрин бус се е врязал нарочно в редакцията на холандския ежедневник „Телеграф” (De Telegraaf).Това се е случило в 4 ч. сутринта. Инцидентът е предизвикал пожар в сградата, но няма жертви.Шофьорът е избягал от местопроизшествието и в момента полицията го издирва.      Според властите действията са били умишлени и планирани.\"Телеграф\" е един от най-големите всекидневници в Холандия, отразява предимно спортни събития и престъпления. ", "date": "2018.06.26", "title": "Бус се вряза в редакцията на холандски вестник"}
{"url": "http://www.cross.bg/panchev-spas-napysne-1577674.html", "text": "/КРОСС/ Народният представител Спас Панчев да напусне 44-ото Народно събрание, за това настояха в декларация от Общинския съвет на БСП-Стара Загора. На свое заседание социалистите обсъдиха поведението на депутата от ЗС \"Александър Стамболийски\", влязъл в парламента с листата на 27 многомандатен избирателен район.В понеделник народните представители взеха решение да изключат от Парламентарната група \"БСП за България\" земеделеца Спас Панчев. Те държат той да напусне Народното събрание, в което е влязъл от квотата на коалицията и да освободи мястото за следващия от листата в Стара Загора.„Не желаем волята и вота ни да бъдат подменяни. Не искаме да ни представлява депутат, който предпочете да е извън Парламентарната група на левицата, подчертаха членовете на партийния съвет. По думите им Спас Панчев трябва да се съобрази с избирателите от региона.", "date": "2018.06.26", "title": "БСП-Стара Загора: Спас Панчев да напусне 44 НС"}
{"url": "http://www.cross.bg/iioncheva-sigyrnost-elena-1577669.html", "text": "/КРОСС/ „Бягствата от затворите показват, че има системни проблеми. Вотът на недоверие е заради липсата на сигурност в страната и за провала на работата на МВР, и във финансовата сигурност. Тези проблеми засягат всеки един българин. У нас няма сигурност, а кражби, набези по селата, неразкрити поръчкови убийства.” Това каза говорителят на ПГ на „БСП за България” Елена Йончева пред Нова ТВ. Тя добави, че полицаите напускат системата на МВР, защото нямат мотив да работят там, поради ниски заплати и прекалено раздута администрация.„Очевидно, правителството и министър Валентин Радев не могат да се справят. 75% от кражбите не са разкрити, 85% от телефонните измами също. Коя европейска държава не може да се справи с това?”, попита Йончева. „Новият закон за частната охранителна дейност показва, че МВР се приватизира. Поради тази причина и президентът, и главният прокурор го оспорват. Промените в Закона за местната администрация дават право на кметовете да правят свои армии”, категорична бе Йончева. Тя предположи, че тези „армии” по места може да се използват и за политически цели. Депутатът добави, че благодарение на този вот на недоверие, хората ще чуят какви са в момента истинските проблеми на страната. „От другата страна, ние, като опозиция, нямаме за опонент партия, а организационна структура. Един бивш депутат от ГЕРБ я беше нарекъл – шайка. Това означава – организирана престъпна група. Трудно е да се пребориш с шайка, но ние използваме инструментите, които ни дава демокрацията- да дадем гласност”, обясни Елена Йончева и коментира, че се връщаме в годините на прехода, на СИК и ВИС. „Енергетиката я дадохме на Гинка Върбакова, а сега приватизираме работата на МВР. Случвало ли се е такова нещо през последните години? Финансовата ни сигурност също е застрашена. Беше установено, че информационната система на Агенция „Митници” е пробита”, заключи Елена Йончева. ", "date": "2018.06.26", "title": "Елена Йончева: Вотът на недоверие е заради липсата на сигурност в страната"}
{"url": "http://www.cross.bg/vestnik-sega-mlrd-1577661.html", "text": "/КРОСС/ \"Ремонт на кабинета е неизбежен, ако не се отиде на избори\". Това заявява председателят на партия АБВ Румен Петков в интервю за вестник \"Труд\". По думите му премиерът Борисов не може да овладее сблъсъка вътре в правителството. Според Петков, ако БСП не бяха внесли вота на недоверие кабинетът на вътрешния министър Валентин Радев е щял да бъде освободен. \"Не мисля, че този министър ще устиска цял месец\", прогнозира лидерът на АБВ пред \"Труд\".\"Парното поскъпва с около 30% за година\", пише в заглавие на първата си страница \"Сега\". Изданието обяснява, че цената на топлата вода и парното ще се увеличи със 7% от 1 юли. Токът също ще поскъпне с по-голям процент от очакваното увеличение от средно под 2%, но все още конкретните числа не са определени. Това е съобщил вчера председателят на Комисията за енергийно и водно регулиране Иван Иванов. Вестник \"Сега\" пресмята, че така само за година цената на парното и топлата вода ще се повиши с повече 30%. Последното драстично повишение бе през април 2017 г., когато топлото поскъпна средно с 22%. Както и преди, така и сега причина за това са новите цени на природния газ, допълва \"Сега\".\"Маскират бедността като етническа, за да не се приема тя като проблем на мнозинството. Това коментира експертът Ваня Григорова, цитирана от вестник \"Дума\", по повод нейно изследване по темата. По думите й разходите за социално подпомагане всяка година намаляват.Григорова е съобщила още, че бедни са 251 хил. роми и почти 890 хил. българи. Работещите бедни - около 315 хил. души, са извън социалното подпомагане, посочва \"Дума\".\"Борчовете ни се удвоиха\", съобщава вестник \"Стандарт\" и допълва, че всеки трети българин има неплатени сметки. Всекидневникът обяснява, че задълженията на българина са се удвоили през последните години. През 2017 г. средният дълг на човек у нас е бил над 900 лева. За сравнение, през 2015 г. сумата е била около 450 лв. сочат данните на Евростат. Според тях единствено гърците изпитват по-големи затруднения от нас при погасяването на задълженията си, уточнява \"Стандарт\".Според данни на БНБ 1 млрд. лева нови кредити са изтеглени за първите 5 месеца на годината като заемите за жилища са почти 10 млрд. лв, информира вестник \"24 часа\". До края на май, само домакинствата са изтеглили 1 млрд. лв. нови заеми. За сравнение - за цялата 2017 г. сумата е била същата, посочва всекидневникът. ", "date": "2018.06.26", "title": "Преглед на печата днес"}
{"url": "http://www.cross.bg/rodeni-na-yuni-1577660.html", "text": "/КРОСС/ Максим Майер - редакционен директор и главен редактор на сп. „Мениджър\", Димитър Желев - председател на Съвета на директорите и изпълнителен директор на „Алианц България\"Божидар Джамбазов - юрист, бивш зам.-градски прокурор на СофияЕмил Стойчев - художникЙордан Йорданов - бивш директор на АЕЦ \"Козлодуй\"Петър Галев - журналистПетя Иванов", "date": "2018.06.26", "title": "Родени на 26 юни"}
{"url": "http://www.cross.bg/zaradi-pozhar-gorski-1577670.html", "text": "/КРОСС/ 3000 души са евакуирани заради бързо разпространяващ се горски пожар в Северна Калифорния.Пламъците, които се разпалват от силните и променящи посоката ветрове, вече са унищожили 22 постройки. Застрашени от стихията са други 600 сгради.Пожарът тръгна през уикенда и вече е опустошил площ от над 3 300 хектара. 230 пожарникари се опитват да ограничат разпространението на огъня, но работата им е затруднена от високите температури и ветровете.", "date": "2018.06.26", "title": "3000 евакуирани заради горски пожар в Калифорния "}
{"url": "http://www.cross.bg/papya-indoneziya-provintziya-1577662.html", "text": "/КРОСС/ Трима души загинаха при обстрел на малък самолет на летището в провинция Папуа в източната част на Индонезия. Това се съобщава от агенция \"Синхуа\" по данни на местната полицейска служба.Според представител на органите на реда неизвестни лица са стреляли по пътнически самолет „Twin Otter“ на вътрешната авиокомпания „Trigana“. Летателният апарат превозвал и полицаи, които трябвало да осигурят безопасността на предстоящите регионални избори в провинция Папуа в сряда.Инцидентът се е случил веднага след кацането на самолета на летището в град Ндуга.И тримата загинали са цивилни, уточнява БГНЕС. Ранени са и двама членове на екипажа. Пострадалите са отведени в болницата, а разследването е в ход.Заплахата от насилие от страна на членове на сепаратистки групи в провинция Папуа нараства. Бунтовниците настояват за независимостта на най-източната част на Индонезия, която е богата на природни ресурси.", "date": "2018.06.26", "title": "3 жертви след стрелба по самолет в Индонезия"}
{"url": "http://www.cross.bg/raiioni-gradysa-duzhd-1577663.html", "text": "/КРОСС/ Днес в почти цялата страна, с изключение на крайните северозападни и югозападни райони, са обявени предупреждения за значителни количества дъжд. Най-много ще вали в Югоизточна България, там предупрежденията са от втора степен. Ще паднат до около 50 литра дъжд на кв.м, но в някои райони за много кратко време.Ще има и гръмотевични бури, и условия за градушки. Температурите остават все така ниски за този период, максимални между 22 и 27 градуса.И тази нощ, и утре ще вали много. В отделни райони на нашата страна количествата дъжд ще надхвърлят 65 л/кв.м. Температурите остават по-ниски от обичайните, максимални между 20 и 25 градуса, а в някои райони и под 20 градуса. В четвъртък сутрин за кратко ще спре да вали, след което валежите пак ще се активизират. Дъждовно ще е до неделя, едва в последния ден от тази седмица намалява вероятността за валежи.", "date": "2018.06.26", "title": "Опасно време в почти цялата страна"}
{"url": "http://www.cross.bg/goriva-shose-golemite-1577665.html", "text": "/КРОСС/ Търговци на горива от малки бензиностанции, както и дистрибутори ще протестират пред парламента днес. Планират се и шествия на автоцистерни през „Цариградско шосе”, „Ботевградско шосе” и Владая.Очаква се това да затрудни движението в столицата.Протестиращите се обявиха против законопроект,който предвижда търговците на горива да блокират сериозни суми под формата на банкови гаранции, както и да имат определен уставен капитал, за да продължат да работят.Собствениците на малки бензиностанции настояват да не бъдат слагани под общ знаменател с големите вериги.Според тях така на пазара ще останат само големите вериги, а цената на горивото ще скочи.*Снимка:Архив", "date": "2018.06.26", "title": "Малките търговци на горива ще протестират пред парламента"}
{"url": "http://www.cross.bg/zaradi-makedoniya-gurtziya-1577667.html", "text": "/КРОСС/ Поредни изблици на насилие в съседна Гърция заради постигнатото споразумение за името на Македония.Десетки влязоха в сблъсъци с полицията в Солун докато представители на управляващата партия \"Сириза\" разясняваха предимствата от разрешаването на 27-годишния спор със Скопие. Протестиращите хвърляха запалителни бомби, а силите на  реда отвърнаха със сълзотворен газ.", "date": "2018.06.26", "title": "Напрежение в Гърция: Демонстранти вилняха заради Македония"}
{"url": "http://www.cross.bg/gurtziya-godini-reiiting-1577668.html", "text": "/КРОСС/ Международната кредитна агенция Standard and Poor's (S&P) повиши кредитния рейтинг на Гърция от B до B+. Причината е подобряващия се баланс на кредитоспособността на страната, въпреки че държавния дълг остава висок. „Може да обсъждаме по-нататъшно повишаване на рейтинга ако ръстът на преките чуждестранните инвестиции продължи, а също така ако отчетем и прогрес в понижаването на неработещите активи, обезпечени от банковата система”, пише в съобщение до медиите S&P.На 22 юни еврокомисарят по икономическите и финансови въпроси Пиер заяви, че финансовата криза в Гърция, продължила 8 години, е приключила. ЕС потвърди приключването на макрофинансовата помощ на Гърция, удължавайки на 10 години срока за погасяване на кредитите EFSF и утвърди отпускането на последния транш от помощи, възлизащ на 15 млрд. EUR. През август 2018 г. Гърция за пръв път от 2010 г. ще излезе самостоятелно на финансовите пазари.Близо 300 млрд. EUR е помощта, която Гърция е получила от 2010 г. от големите държави в еврозоната (основно Германия) и Международния валутен фонд.", "date": "2018.06.26", "title": "Повишен е кредитния рейтинг на Гърция"}
{"url": "http://www.cross.bg/pytin-peskov-sityatziyata-1577666.html", "text": "/КРОСС/ Кремъл омаловажи спада на популярността на руския президент Владимир Путин, продиктуван от непопулярните планове за вдигане на пенсионната възраст, съобщи Reuters.Говорителят на президента Дмитрий Песков коментира, че не е нужно да се драматизира ситуацията. Путин \"не обръща голямо внимание на рейтингите\", поясни той.В средата на юни премиерът Дмитрий Медведев заяви, че правителството иска да вдигане възрастта за пенсиониране при мъжете с пет години - от 60 на 65 г., и при жените с осем години - от 55 на 63. Предложената реформа е с цел облекчаване на натиска над държавната хазна.Обявена в деня на откриването на Световното първенство по футбол в Русия, критици обвиниха Медведев, че се опитва да погребе лошата новина, докато социологически проучвания показват, че около 90% от населението е против плана.Социологическо изследване разкрива, че процентът на руснаците, които заявяват, че ще гласуват за Путин, е спаднал с 8% за седмица - от 62% до 54 на сто. Също така рейтингът му на одобрение е спаднал с 6% - от 75% до 69 на сто.Близо 2,5 милиона души са се подписали под петиция с призив руският лидер да не одобрява плана.Запитан за спада на рейтинга на Путин, Песков отговори: \"Не бих драматизирал ситуацията\".\"Разбира се, публичната чувствителност оказва ефект върху непостоянството на рейтинговите показатели. Но вие знаете, че Путин има наистина прагматично отношение към това и основното нещо за него е да продължи да работи и да изпълнява задълженията си като държавен глава. Той не обръща голямо внимание на тези рейтинги\", подчерта Песков.На въпрос за обратния завой на руския лидер по казуса през този месец, говорителят отговори, че ситуацията се е променила. По думите му Путин не участва в изготвянето на реформата.", "date": "2018.06.26", "title": "Дмитрий Песков: Няма проблеми с рейтинга на Путин"}
{"url": "http://www.cross.bg/chasa-sofiyaot-provede-1577659.html", "text": "/КРОСС/София.От 11.30 часа на „Дондуков\" 2 държавният глава Румен Радев съвместно със специалисти, преподаватели, треньори и спортни дейци ще инициират създаването на Обществен съвет по физическо възпитание и спорт към Президента на Република България.***София.От 14.00 часа президентът Радев ще удостои посланика на Република Косово у нас Шпенд Калаба с орден „Мадарски конник\" втора степен.***София.От 18.00 часа в централно фоайе на Национален етнографски музей (пл. „Княз Александър I\" № 1.  ще бъде официално открита представителната изложба „Времена и хора - живите традиции на България\". Президентът Румен Радев е потвърдил присъствието си на събитието, като патрон на изложбата.***София.От 13.00 часа Народното събрание ще проведе извънредно заседание, на което ще бъдат обсъден внесеният от БСП вот на недоверие към правителството на тема „Сигурност\".***София.От 13.00 часа в хотел „Рамада\" ще се проведе пресконференция с участието на социалния министър Бисер Петков, генералният секретар на ЕКП  Лука Визентини, президентите на КНСБ и КТ „Подкрепа\" Пламен Димитров и Димитър Манолов във връзка с конференция, на която ще бъде обявен стартът на Алианса за сближаване на заплатите в Европа. От 14.30 часа ще бъде открита конференцията и панел с министърпредседателят Бойко Борисов.***София.От 9.30 часа в хотел „Хилтън\" вицепремиерът Томислав Дончев и зам.-министърът на икономиката Александър Манолев ще участват в  откриването на българо-японски бизнес форум.***София.От 9.45 часа в зала „Арена Армеец\" ще бъде открит вторият ден от фестивала „Webit.Festival Europe\". В него участие ще вземат премиерът Бойко Борисов, министърът на Българското председателство на Съвета на ЕС Лиляна Павлова, еврокомисарят Мария Габриел, вицепремиерът Екатерина Захариева, кметът на София Йорданка Фандъкова и др.***София.От 19.00 часа в хотел „Балкан\" ще се състои съвместна пресконференция на ВМРО - Българско национално движение и ръководството на Европейските консерватори и реформисти във връзка с напрежението около миграционната политика на ЕС. На пресконференцията ще присъстват заместник министър-председателят, военен министър и лидер на ВМРО - БНД Красимир Каракачанов, председателят на Алианс на консерваторите и реформистите в Европа Ян Захрадил, както и съпредседателите на групата ЕКР в ЕП Саид Камал и Решард Легутко.***София.От 9.55 часа във Френския институт в България (пл. „П. Славейков\" №3) заместник-министърът на регионалното развитие и благоустройство Валентин Йовев ще открие семинар на тема \"Разработване на транспортни услуги, адаптирани към нуждите на заинтересованите страни насъответната територия\".***София.От 10.00 часа в хотел „Бест Уестърн Сити Плюс\" (ул. „Стара планина\" № 6) ще се проведе информационно събитие по проект „Подпомагане на ефективността, управлението и институционалния капацитет в отрасъл „ВиК\", финансиран по Оператинва програма „Околна среда 2014-2020 г.\" Заместник-министърът на регионалното развитие и благоустройството Малина Крумова ще открие събитието.***София.Собственици на малки бензиностанции излизат на национален протест пред Народното събрание. Недоволството им е срещу проектозакона за търговията с горива и нефтопродукти.София.***София.От 11.00 часа в централното фоайе на НДК (срещу асансьори 11 и 12) ще бъде представена артинсталация, представляваща разтворена книга, чиито страници съдържат петте основни послания на българското председателство на ЕС.***София.От 11.30 ч. в Пресклуб България (бул. Евлоги Георгиев № 38) ще се състои пресконференция във връзка с представително изкачване на Черни връх на 30 юни 2018 г., организирано от Българския туристически съюз. То ще се проведе под мотото „Жените на обединена Европа изкачват заедно Черни връх на Витоша\".***София.От 15.00 часа в постоянната приемна на столичната организация на БСП на ул. \"Леге\" №10, етаж 1, заместник-председателят на Градския съвет наБСП - София Марин Пенков и общинският съветник Альоша Даков ще проведат приемна за граждани.***София.От 18.00 часа в Национална библиотека „Св. Св. Кирил и Методий\" ще бъде открита изложбата „Хипократ и Пегас\", посветена на известни творци от българската литература с медицинско образование, на най-големите имена в българската медицинска наука, които имат художествени изяви и на съвременни писатели медици.***София.От 18.00 часа в зала „Димитър Благоев\" на Градския съвет на БСП - София (ул. „Леге\" №10, етаж 1) Литературен салон „Леге 10\" и издателство „Захарий Стоянов\" организират вечер, посветена на Гео Милев и поемата му „Септември\".***София.От 19.30 часа на сцената пред НДК кметът на София Йорданка Фандъкова ще открие XXII Международен фолклорен фестивал „Витоша - 2018\".***Велико Търново.От 10.30 часа в пресклуба на БТА ще се състои пресконференция на Бюрото по труда.***Добрич.От 21.00 часа в Летния театър ще се проведе Концерт на Фолклорен ансамбъл „Българе\".***Каварна.От 11.00 часа в Заседателната зала на Община Каварна, кметът Нина Ставрева ще даде брифинг за дейността на администрацията.***Каварна.От 14.00 часа в залата на Община Каварна ще се проведе 36-ото заседание на Общинския съвет.***Кюстендил.От 11.00 часа в сградата на Възрожденското училище Община Кюстендил организира заключителна пресконференция по проект „Модернизация на образователната инфраструктура\".***Пловдив.От 17.00 часа в Цар-Симеоновата градина ще се проведе голям концерт по повод Международния ден за борба с наркотиците.*** Шумен.От 10.00 часа в зала 304 на общината ще заседава Комисията за разглеждане на документите на кандидатите за съдебни заседатели. ", "date": "2018.06.26", "title": "Предстоящи събития в страната за 26 юни"}
{"url": "http://www.cross.bg/vota-nedoverie-kabineta-1577664.html", "text": "/КРОСС/ Дебатите по вота на недоверие към кабинета, внесен от БСП, ще се проведат на извънредно заседание на парламента днес. Самото гласуване на вота ще е в петък – 29 юни. Това е вторият вот на недоверие към кабинета „Борисов 3”. Този път той е на тема „Сигурност”.Сред мотивите на вота са: провал при осигуряване на националната сигурност, провал в работата на МВР, неразкрити убийства, растящата битова престъпност.Под искането за свалянето на правителството са се подписали 80 социалисти. От ДПС обявиха, че ще подкрепят вота на недоверие.Според премиера Бойко Борисов БСП атакуват правителството заради успехите му в борбата с контрабандата. „В момента страната ни има стабилна перспектива на развитие”, коментира още Борисов. ", "date": "2018.06.26", "title": "Дебати в парламента по вота на недоверие към кабинета"}
{"url": "http://www.cross.bg/visarion-tyrtzite-episkop-1577656.html", "text": "/КРОСС/  Преподобни Давид, от младини прекарвал живота си във въздържание. Той напуснал отечеството си - Мала Азия и дошъл в Македония. Живял като отшелник близо до град Солун в една колиба под бадемово дърво. Идващите при него той наставлявал в пътя на спасението. Като угасил в себе си страстите, той оставал невредим и от естествения огън. Преподобни Давид умрял в 540 г. Мощите му почивали в Солун в църквата, наречена на неговото име.Висарион, епископ СмоленскиПри царуването на султан Мехмед IV през месец юли 1669 г., когато стана страшното и насилствено помохамеданчване на българите в областта около Смолен, турците направиха много пакости. От жителите едни помохамеданчиха, други избиха, а трети избягаха в горите. Турците изгориха църквата \"Св. апостоли Петър и Павел\", митрополията и богословското училище. Всички книги и помагала унищожиха, а скъпоценностите разграбиха.Турците поискаха да заловят Смоленския епископ Висарион, но той с голяма група българи през една нощ успя да избяга и се настани в Райково. Там бяха намерили прибежище и много българи от околните села.Народът, като виждаше, че при него се намира духовният му водач, се окуражи, съвзе се за нова борба с турците и упорито бранеше вярата си. Така той запази от помохамеданчване околните на Райково села и самото Райково.При помохамеданчването на Смолен и областта му турците избиха много мъже, жени и деца, които не склониха да приемат мохамеданската вяра. Много вдовици и малолетни сирачета от двата пола, които не можаха да избягат в Райково, бяха принудени да нощуват из горите, изнемощели от глад и безсъние. Много от тях бяха застигнати от турските орди и подложени на най-мръсни деяния, които може да извърши само потъналият в невежество турчин. Тия мръсни дела не мога да ги опиша - устата ми се схващат. Но ще настъпят светли дни и за това измъчено българско племе. Нека то знае до каква безнравственост е паднал завоевателят турчин и каква варварска религия е разпространявал.Епископ Висарион Смоленски преживя в село Райково една година. Турците обаче търсеха сгодно време да го погубят, та да няма кой да поддържа борческия дух на българите, защото те бяха отпаднали духом от сполетялото ги зло. Помощ не идваше отникъде другаде и само епископ Висарион ги укрепваше във вярата и надеждата, че това зло ще мине и ще настъпят пак добри дни.В ранното утро на 29 юли 1670 г. епископ Висарион Смоленски бе тръгнал, придружен от 10 души охранители, всички на коне и добре въоръжени, от Долно за Горно Езерово. Но ненадейно в долината се появи голяма въоръжена чета от турци. След тежък и кървав бой турците заловиха живи епископа и неговите охранители. Те ги обезоръжиха, вързаха им ръцете назад и бързо ги поведоха към Смолен, за да не би да ги застигне християнската чета, да ги освободи и люто да си отмъсти.В Смолен по заповед на властта най-първо с добро и кротко се помъчиха да убедят епископ Висарион да приеме мохамеданството и по този начин да откупи живота си, понеже смятаха, че щом той се съгласи на това, много скоро и останалите българи християни безропотно ще последват примера му. Епископът отговори: \"Човек, който има любов към божествената истина, е непоколебим във вярата си. Смъртта ми ще ме направи безсмъртен пред Бога\".Тогава турците го съблякоха и го оставиха съвсем гол и започнаха да щипят тялото му с нарочно приготвени клещи, като късаха парчета живо месо. Епископ Висарион изтърпя тия адски мъки, без да се уплаши и без да моли за милост. Кръвта ручеше от тялото на този истински мъченик. След това най-немилостиво го биха с железни пръчки, докато епископът склопи очи и падна в несвяст. След като го свестиха, турците го мушкаха с ножове и режеха късове от тялото му, сложиха на главата му нажежен ръжен и се гавреха с него. Но и това не им стигна. Поругаха го публично и го развеждаха гол из града за показ. Епископът понесе и тая гавра със смирение. Най-сетне един освирепял турчин излезе от тълпата и с остър нож го прободе в гърдите. Турците злобно се нахвърлиха върху него с камъни и обезобразиха тялото му.Те заповядаха на охранителите на епископа да изкопаят гроб в една от градините, близо до хорището на Смолен, и там погребаха мощите му. Така на 29 юли 1670 г. умря мъченически Смоленският епископ Висарион.", "date": "2018.06.26", "title": "Преп. Давид Солунски и Давид Български"}
{"url": "http://www.cross.bg/stava-angliya-svetovna-1577655.html", "text": "/КРОСС/  363 г. - Римският император Юлиан Отстъпник е убит по време на отстъпването от Сасанидското царство; генерал Йовиан е провъзгласен за император.684 г. - Бенедикт II става папа.1483 г. - Ричард III става крал на Англия след като сваля чрез преврат непълнолетния законен монарх Едуард V.1819 г. - Британецът Денис Джонсън патентова в Лондон велосипеда.1843 г. - Хонконг става британска колония.1877 г. - Руската армия форсира р. Дунав при Свищов.1879 г. - Княз Александър I Батенберг полага клетва пред I Велико народно събрание в Търново и поема управлението на Княжество България.1906 г. - В Льо Ман (Франция) е провежда първото международно автомобилно състезание.1913 г. - Битката при Брегалница (през Междусъюзническата война) приключва с победа на сърбите и отстъпление на българската Четвърта армия.1917 г. - Приведени са в изпълнение присъдите на осъдените на смърт заговорници в Солунския процес.1919 г. - Проведен е първият полет с първия целометалически самолет за гражданско въздухоплаване Junkers F 13 на германската фирма Junkers & Co.1925 г. - В Холивуд се състои премиерата на филма на Чарли Чаплин Треска за злато.1940 г. - Втора световна война: Съгласно Пакта Рибентроп-Молотов Съветският съюз поставя ултиматум на Румъния за предаване на Бесарабия и северната част на Буковина.1941 г. - Втора световна война: Финландия влиза във войната срещу СССР на страната на Хитлеристка Германия.1941 г. - В България е създадена първата партизантска чета - в Разложко, с командир Никола Парапунов.1945 г. - В Сан Франциско представители на 50 държави подписват Харта на Обединените нации за създаване на ООН, която влиза в сила на 24 октомври същата година.1949 г. - В Белгия се провеждат първите парламентарни избори, в които за първи път жените упражняват правото си на вот.1959 г. - В САЩ тържествено е открит каналът Сейнт Лорънс (114 мили).1960 г. - Сомалия получава независимост от Великобритания.1960 г. - Обявена е независимостта на Мадагаскар от Франция.1963 г. - Джон Ф. Кенеди произнася реч в Западен Берлин, в която подчертава подкрепата на Съединените щати за демократичен Западен Берлин.1976 г. - Открита е телевизонната кула Си Ен Тауър в Торонто, която е най-високото свободностоящо съоръжение в света (553 м).1977 г. - Елвис Пресли изнася в Индианополис последния си концерт преди смъртта си два месеца по-късно.1988 г. - За първи път се отбелязва обявеният от ООН Ден за борба с наркоманията.1995 г. - В Адис Абеба е извършен опит за атентат над президента на Египет Хосни Мубарак.1996 г. - Ирландската журналистка Вероника Гуерин е застреляна в колата си докато пътува в предградията на Дъблин2000 г. - Колектив от учени от САЩ, Англия, Франция, Германия, Япония и Китай дешифрира 97% от човешкия ДНК-код.", "date": "2018.06.26", "title": "26 юни в историята"}
{"url": "http://www.cross.bg/hymorut-e-ykrashenie-na-1577657.html", "text": "/КРОСС/ – Сергей Довлатов", "date": "2018.06.26", "title": "Хуморът е украшение на..."}
{"url": "http://www.cross.bg/bulgariya-naryshitelite-zashto-1577658.html", "text": "/КРОСС/С колко ще се вдигнат сметките за ток след 1 юли?Европа и мигрантите - коментар на Симеон Николов и Мохамед Халаф;Турция след вота - от Истанбул репортерът на БНТ Александър Марков;Отново жълт код за дъжд. Има ли опасност от наводнения - прогнозатана синоптиците от БАН.На живо от Благоевград: защо в повечето училища и детски градинилипсват гръмоотводи?Колко струва горивото до морето? - сметките на СБА;Роботът София и Железният човек в България - всичко любопитно от технологичния фестивал WebIt.Как полицаите се спасиха от нападението в ромската махала в Ботевград? И безсилни ли са органите на реда да се справят с нарушителите? Зам.-министърът на вътрешните работи Стефан Балабанов;Ще подаде ли оставка националният омбудсман? И какво е възможното решение за майките на деца с увреждания? В студиото - Мая Манолова;Защо земеделците напускат групата на социалистите и парламента? Гост - Спас Панчев, лидер на БЗНС „Александър Стамболийски\";Турция официално е президентска република - как това ще се откази на България и Европа?На живо от „Корал\": Как камери ще ловят нарушителите на плажа?Тема: След внасянето на вот на недоверия  -\"Ще \"удържи\" ли фронта третото правителство на Бойко Борисов след поисканата оставка от опозицията?\" -  Елена Йончева и Тома Биков.Нови сблъсъци в Ботевград. Арести след побой над полицаи. Има ли кой да спре престъпността в града?Нови кодове и опасност от наводнения. Превръща ли се лятото в \"Пълен абсурд\"? Румен Бахов пита климатолога Георги Рачев.Акция \"Tишина\" в Павел баня. Защо кметът на града забрани шумните тържества в курорта?Жена нападна и преби таксиметров шофьор в Бургас. Очаквайте невероятният му разказ.Фотокапани дебнат за нарушители на плаж Корал.  Летовниците се оплакват на  държавата и искат глоба по регламента за защита на личните данни.Въпрос на приятелство, живот и смърт. Ще надникнем на снимачната площадка на най-новия български екшън сериал на NOVA \"Ускорение\".И още - Юлияна Дончева празнува рожден ден с Никол Станкулова. ", "date": "2018.06.26", "title": "Теми и гости в ефира днес"}
{"url": "http://www.cross.bg/mangurov-varitzela-godina-1577676.html", "text": "/КРОСС/ Няма бум на скарлатина и варицела в София, уточни за bTV д-р Атанас Мангъров, завеждащ детската клиника в инфекциозна болница. Той добави, че това все пак са болести характерни за студените месеци от годината.„От варицела от началото на тази година са се разболели над 16 хил. души в цялата страна, като всяка година се разболяват между 20 и 30 хил. души”, коментира още Мангъров.При скарлатината до момента има около 2700-2800 заболели.", "date": "2018.06.26", "title": "Д-р Атанас Мангъров: Няма бум на скарлатина и варицела в София"}
{"url": "http://www.cross.bg/myasto-pobeda-faza-1577675.html", "text": "/КРОСС/ Бавно и методично стигнахме до 13-ия ден на световното първенство по футбол в Русия. За някой той може да се окаже фатален, за други - най-щастливият. Всичко е в ръцете на футболистите, които трябва да докажат, че имат място на полуфиналите.След като вчера (25 юни) в следващата фаза официално преминаха Уругвай, Русия, Испания и Португалия, днес е време да научим имената на още четирима осминафиналисти, а изненадите не са изключени.За десерт в четворката остана сблъсъкът за първото място в нея. \"Петлите\" продължават да стискат здраво статуса си на фаворит, въпреки че не впечатлиха с нещо велико на терена и постигнаха пестеливи победи срещу Перу и Австралия. Срещу амбициозния френски отбор се изправя \"червения динамит\". Датчаните завършиха 1:1 с Австралия, което ще ги кара да хвърлят по едно око и в другия мач. \"Кенгурата\" все още таят надежди за класиране.Със сигурност австралийците ще хвърлят всички сили за убедителна и резултатна победа срещу днешните си съперници. Все пак надеждата умира последна, а тя все още тлее за представителите на цял континент. Равенството срещу Дания означава, че \"кенгурата\" трябва да се наложат убедително над Перу и да стискат палци датчаните да загубят.Южноамериканците пък ще бъдат подкрепяни мощно от трибуните. Те нямат шанс за продължаване в следващата фаза, но показа много уверена и приятна игра, която спечели симпатиите на феновете.Това може би е най-интригуващият сблъсък в тази фаза на турнира. Едва ли някой си е представял, че Лионел Меси и съотборниците му ще изглеждат по този начин на световно първенство. Дали е умора от тежките клубни сезони на звездите на Аржентина или вътрешен конфликт? Това знаят малцина. Фактът е, че гаучосите ще треперят до последно! Те трябва да победят Нигерия и да се надяват на благоприятна развръзка в другия мач, което означава победа за вече класиралите се хървати.Нигерийците също имат шанс за осминафиналите след победата над Исландия. В момента те са трети и със зъби и нокти ще се борят за продължаване, въпреки че в началото никой не ги слагаше в сметките.Симпатичните обитатели на онзи северен остров изпуснаха питомното в предишния си мач и сега ще гонят дивото. Загубата от Нигерия ги постави в неприятна ситуация и само с точка в актива им, головата им разлика обаче е по-добра от тази на Аржентина. Така че победата е задължителна.Хърватите пък са сигурни, че имат да изиграят още едни мач на Мондиала. Страхотното представяне на \"ватрените\" може да бъде подпечатано и с първо място в групата. Поне на това се заканиха от щаба. Селекционерът Златко Далич заяви, че няма да пренебрегне феърплея в името на класирането на съперника и ще търси задължителната победа. ", "date": "2018.06.26", "title": "Ден 13: Ще е фатален ли за Аржентина? Ще пеят ли \"петлите\"?"}
{"url": "http://www.cross.bg/plovdiv-karlovo-predizvika-1577678.html", "text": "/КРОСС/ Пиян шофьор предизвика тежка катастрофа на главния път Пловдив – Карлово, предаде bTV.Малко след 5 ч. лек автомобил с жители на близката ромска махала отнема предимство на кръстовището за село Калояново и Ръжево Конаре и е блъснат от микробус.Тежко пострадал е пътник в леката кола. С дрегер е тестван водачът й – отчетени са над 2 промила алкохол в кръвта.Инцидентът затрудни за около 3 часа движението между Пловдив и Карлово.", "date": "2018.06.26", "title": "Пиян шофьор предизвика тежка катастрофа на пътя Пловдив – Карлово"}
