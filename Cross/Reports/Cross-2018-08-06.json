{"url": "http://www.cross.bg/huawei-pozvolyava-seriyata-1580938.html", "text": "/КРОСС/ Епохата, в която живеем, не спира да ни изумява със своя технологичен прогрес, правещ живота ни по-лесен и интригуващ. Понякога промените се случват твърде бързо и новите устройства се оказват скъпи или надценени от технологична гледна точка. Вместо да оставите това да ви обезкуражи, сега имате възможност да изберете телефон, който ви осигурява всички новости в областта на мобилните технологии и то на съвсем достъпна цена – моделите от Y серията на Huawei.Един от новите членове на семейството на Huawei е Y5. Той разполага с с 5.45-инчов HD + Huawei FullView дисплей, за да осигури по-широк изглед на потребителите. Компактният дизайн го прави удобен за държане и позволява по-добро управление с една ръка. Извивките на телефона не само създават превъзходно усещане, но и подобряват и улесняват работата на потребителя, а интегрирането на целия екран в елегантен компактен дизайн предоставя едно изключително мобилно изживяване.И това не е всичко – Huawei Y5 има 5-мегапикселова селфи камера с тонираща светкавица, която поддържа ръчно и интелигентно автоматично настройване. Тониращата светкавица може да разпознае автоматично светлината на лицето на обекта и интелигентно да настрои нивото на яркост за естествено изглеждащи селфита.                        Основната камера на Huawei Y5 е 8MP и е оборудвана с технологията за последваща обработка на HDR. Тя поддържа баланса на яркостта, като избягва прекомерното изсветляване и регулира тъмния фон, за да покаже всички детайли за една перфектно балансирана снимка. Huawei Y5 ви позволява да правите панорамни снимки от 90 до 360 градуса, заснемайки целия пейзаж, който искате да запечатате. Софтуерът също е нещо, което световноизвестният производител не е пренебрегнал. Huawei Y5 разполага с най-новите Android 8.0 и EMUI 8.0, 2GB RAM + 16GB ROM, които осигуряват бързо и безпроблемно функциониране. Android 8.0 носи на потребителите най-сериозните предимства на интегрирането на софтуер и хардуер, както и отличното представяне на процесора, което позволява по-добро потребителско изживяване.Y5 обаче е само първата от приятните изненади, които Huawei подготвя за своите почитатели. Неговият „брат“ Huawei Y6 извежда технологичните достойнства на серията на още по-високо ниво. Той се гордее с 5,7-инчов HD+ 18:9 екран и много по-малки рамки в сравнение с телефоните в своя ценови клас. А с по-големия си екран гледането на видеа и геймингът стават още по-вълнуващи.  В комбинация с отлична рамка, изящна изработка и 2.5D защитно стъкло, съотношението 18:9 позволява на модела да се отличава с компактен и елегантен дизайн, по-удобно хващане и по-добри възможности за потребителя сред телефоните от базовия клас. Y6 има разделителна способност от 720 x 1440 пиксела и ярък дисплей, а цветовата му точност е достатъчно добра и естествено изглеждаща.Y6 разполага с 13MP f/2.2 основна камера с LED светкавица и 5-мегапикселова селфи камера с тонираща светкавица.Телефонът  има и опции за заснемане на снимки и видео, HDR, панорама, фокус, филтри и воден знак. HUAWEI Y6 също така ви позволява да правите снимки с елементи от добавена реалност за споделяне на още по-забавни снимки посредством икони, текстове и други артистични елементи и филтри.Huawei Y6 ще се превърне в любимец на всички меломани благодарение на свяота функция Group Music. Тя позволява свързването на 5 устройства, като по този начин превръща слушането на музика във вълнуващо и запомнящо се преживяване. А за още по-запалените по музиката Huawei Y6 предоставя и възможността за режим „Караоке“, с който да откриете неподозирания си талант и да се забавлявате с приятели.Спортните фенове знаят, че номер 7 се пази само за наистина специални играчи. Такъв е случаят и при Y серията на Huawei. Със своя 5,99-инчов дисплей Huawei Y7 Prime е създаден специално за хората, търсещи стилен и голям екран, фотографски способности и отлично изживяване на достъпна цена.Дисплеят е с резолюция 1440 x 720 пиксела с 269 PPI плътност и съотношение на страните 18:9. Компонентите зад него обаче също са доста впечатляващи. Устройството се захранва от 1.4GHz octa-core ​​Qualcomm Snapdragon 430 процесор и се предлага с 3GB RAM и 32GB ROM памет с възможност за разширяване на паметта до 256 GB с третата карта. Друго предимство на Y7 Prime е големият капацитет на батерията от 3000mAh.                             Koнфигypaциятa нa нoвия cмapтфoн вĸлючвa oщe Wі-Fі 802.11n, GРЅ, А-GРЅ и Вluеtооth 4.2 LЕ мoдyли зa бeзжичнa вpъзĸa и cĸeнep зa пpъcтoви oтпeчaтъци нa зaдния пaнeл. Уcтpoйcтвoтo paбoти пoд yпpaвлeниeтo нa oпepaциoннaтa cиcтeмa Аndrоіd 8.0 Оrео c фиpмeния пoтpeбитeлcĸи интepфeйc ЕМUІ 8.0. Гaбapитнитe paзмepи нa тeлeфoнa ca 158.3 х 76.7 х 7.8 милимeтpa пpи тeглo 155 гpaмa. Също така, телефонът идва с предварително поставен протектор на екрана. Добрите новини не свършват дотук – смартфоните от Y серията на Huawei могат да бъдат отключвани чрез специално вграден сензор за лицево разпознаване, който извършва тази операция за част от секундата.Y7 prime 2018 е наличен на българския пазар в два цвята – син и черен. Независимо от факта, че задния панел на устройството е изработен от пластмаса, лъскавият син цвят заедно с елегантния дизайн и прецизен завършек, прави визията на Y7 Prime първокласна.", "date": "2018.08.06", "title": "Y серията на Huawei предлага висококачествени продукти на достъпни цени"}
{"url": "http://www.cross.bg/durzhava-islyamska-irak-1580930.html", "text": "/КРОСС/ Иракски съд наказа днес французин и германка с доживотен затвор за принадлежност към групировката \"Ислямска държава\", предадоха световните агенции.Съдът призна 55-годишния французин Лахсен Амар Жебудж и 22-годишната германка Надя Райнер Херман за виновни, че са се присъединили към \"Ислямска държава\". Присъдите могат да бъдат обжалвани.По-рано Херман беше осъдена на една година затвор за незаконно влизане в Ирак. На съдебното заседание присъстваха посолски служители и преводачи от Франция и Германия.Ирак съди стотици заподозрени членове на екстремистката групировка, много от които бяха арестувани след падането на нейни крепости на различни места в страната. Сред тях има стотици чужденци.През 2014 г. \"Ислямска държава\" завзе една трета от територията на Ирак, но миналата година до голяма степен беше разгромена и там, и в съседна Сирия. През декември иракското правителство обяви победа над групировката.", "date": "2018.08.06", "title": "Французин и германка бяха осъдени в Ирак на доживотен затвор за принадлежност към \"Ислямска държава\""}
{"url": "http://www.cross.bg/vtori-tranfer-po-osta-barsa--evertun-1580931.html", "text": "/КРОСС/ \"Евертън\" привлича втори защитник от \"Барселона\". След Люка Дин, \"карамелите\" ще се сдобият и с Йери Мина. Колумбийският бранител, който игра много силно на световното първенство, преминава на \"Гудисън Парк\" срещу 32 млн. евро.Информацията е на авторитетния Sport.es. Според изданието сделката на практика е факт, като остава само да се уточнят дребните детайли.Договорът на Мина ще бъде 5-годишен. \"Евертън\" се пребори за подписа му в конкуренцията на \"Манчестър Юнайтед\", \"Зенит\" и \"Олимпик\" Лион, използвайки добрите си отношения с ръководството на каталунците.   ", "date": "2018.08.06", "title": "Втори транфер по оста \"Барса\" - \"Евертън\""}
{"url": "http://www.cross.bg/hektor-havaite-otnovo-1580929.html", "text": "/КРОСС/ Ураганът \"Хектор\" отново набра сила в източната част на Тихия океан и може до средата на седмицата да връхлети Хаваите , предаде Ройтерс.Националният център по ураганите (НЦУ) на САЩ съобщи, че \"Хектор\" се намира на около 1800 километра югоизточно от остров Хаваите.Ураганът отново стана буря от четвърта категория и е придружаван от ветрове, достигащи скорост 225 километра в час. Според някои прогнози \"Хектор\" може да премине през южната част на острова, където е вулканът Килауеа.От началото на май от източната страна на вулкана изтича лава, а кратерът му се срутва. НЦУ прогнозира постепенно отслабване на бурята от тази вечер до сряда. ", "date": "2018.08.06", "title": "Ураганът \"Хектор\" отново набира сила и се насочва към Хаваите"}
{"url": "http://www.cross.bg/byrgas-krasimir-kyrsanti-1580928.html", "text": "/КРОСС/ Престъпна схема за придобиване на свидетелства за правоуправление на моторни превозни средства от курсанти, неявяващи се лично на изпити за правоспособност, е неутрализирана от служители от сектор \"Икономическа полиция\" при Областната дирекция на МВР – Бургас. Това съобщиха от пресслужбата на дирекцията в морския град.Организатор на схемата е Красимир Н. от Бургас – инструктор с частна школа, който използвал трети лица, за да се явяват вместо негови курсанти на теоретичните и практически изпити за придобиване на правоспособност за управление на МПС от категория \"В\".Констатирано е, че само за няколко месеца през настоящата година, инструкторът Красимир Н. организирал няколко човека, които се явявали вместо двама негови \"курсанти\", обучавани по данни от \"Автомобилна администрация\" в неговата частна школа. Установени и задържани са лица, явявали се вместо курсантите на организатора на схемата, както и лицата, поръчали на Красимир Н. въпросната \"услуга\".Разбиването на престъпната схема е осъществено след няколкомесечно наблюдение от страна на полицейските служители след проведена специализирана полицейска операция, организирана от сектор \"Икономическа полиция\" при ОД на МВР - Бургас и обхващаща територията на няколко областни дирекции ( Бургас, Стара Загора, Шумен и Сливен). При нея организаторът на схемата – Красимир Н. е задържан, извършено е претърсване на жилището му и ползвания от него автомобил – \"Ауди\" с бургаска регистрация.Установено е, че явяването на фалшивите курсанти е организирано чрез използването на фалшиви лични карти, в които са посочени реалните данни на лицата, желаещи да придобият свидетелство за правоуправление, но с подменени снимка на третите лица, които се явяват вместо тях.Организаторът на схемата е задържан за 72 часа с постановление на Районна прокуратура - Бургас. Бургаският районен съд е наложил на Красимир Н. мярка за неотклонение \"постоянно задържане под стража\" по искане на районната прокуратура в морския град.", "date": "2018.08.06", "title": "В Бургас разбиха престъпна схема за придобиване на шофьорски книжки без явяване на изпит"}
{"url": "http://www.cross.bg/slunchevata-godini-sistema-1580925.html", "text": "/КРОСС/ Уникален метеорит, намерен в Мавритания, е позволил на учени от НАСА да определят възрастта на първите вулкани в Слънчевата система, съобщава Nature Communications. Според публикацията първите вулкани са изригнали преди 4564 милиона години, в първите три милиона години от възникването на Слънчевата система.\"Метеоритът NWA 11119 е доказателство, че вулканите са се появили почти в самото начало на Слънчевата система“, коментира Райън Цайглер от Центъра за космически полети на НАСА в Хюстън.Слънчевата система е започнала да се формира преди около 4,6 милиарда години в резултат на гравитационния колапс на гигантски междузвезден молекулярен облак. По-голямата част от материята се концентрира в Слънцето, а от останалата се формират планетите, техните спътници, астероидите и по-малките небесни тела.Според планетолозите по-големите планети са достигнали сегашните си размери още през първите 10 милиона години от съществуването на системата, докато Земята и най-близките ѝ съседи са се оформяли в рамките на няколко стотици милиони години.Литосферата на Земята постоянно се мени и обновява благодарение на движението на плочите, вулканичната дейност и други геологични феномени, коментира Цайглер. Поради тази причина на Земята няма образци, които могат да дадат представа за първичната материя от времето на възникването на Слънчевата система.Единственият шанс са древни астероиди, които падат на Земята. През последните десетилетия са намерени множество такива „небесни камъни“ в Северна Африка – Мароко и Мавритания, а също така в Антарктида и някои други необитаеми краища на планетата.През декември 2016 в Мавритания е намерен половинкилограмовият метеорит NWA 11119, чието изследване е помогнало на Цайглер и неговите колеги да разгадаят загадките на ранната еволюция на Земята и на другите планети.Според изследването камъкът от Мавритания има вулканичен произход, а изследването на изотопите е показало, че той се формирал 2,5 – 3,5 милиона години след първоначалния термоядрен взрив, сложил началото на Слънчевата система.", "date": "2018.08.06", "title": "Метеорит от Мавритания разкрива възрастта на първите вулкани в Слънчевата система"}
{"url": "http://www.cross.bg/energiya-elektromagnitna-piramidata-1580934.html", "text": "/КРОСС/ Учените от университета ИТМО в Санкт Петербург и Laser Zentrum в Хановер са открили, че египетските пирамиди генерират електромагнитна енергия в своите кухини, пише ScienceAlert.Изследователите са обърнали специално внимание на Хеопсовата пирамида в Гиза, защото в нея частиците разсейват радио вълните резонантно.Изследователите моделирали разпределението на електромагнитните полета вътре в пирамидата, докато изучавали взаимодействията на електрическите вълни.Учените са стигнали до откритието, че пирамидата концентрира електромагнитна енергия в нейните вътрешни камери, включително в помещенията, съдържащи останките на Фараона Хуфу и неговата съпруга.Откритието може да има множество практически приложения, свързани с увеличаването на Wi-Fi сигнала и създаването на по-способни фотоволтаични клетки.\"\", заявява Полина Капитанова от ИТМО.Учените обаче са на мнение, че египтяните не са знаели, че построените от тях пирамиди ще концентрират електромагнитна енергия и този факт е просто съвпадение.Изследването е публикуван в Journal of Applied Physics.", "date": "2018.08.06", "title": "Пирамидите в Гиза концентрират електромагнитни вълни"}
{"url": "http://www.cross.bg/kitaii-preodolee-global-1580935.html", "text": "/КРОСС/ Китайската корпорация за аерокосмическа наука и технологии успешно изпробва първия в историята на страната хиперзвуков летателен апарат Xingkong-2 (\"Синкун-2\" - \"Звездно небе\"), който развива скорост до 6 маха - над 7100 км/ч. Това съобщава в. \"Глобал таймс\", издаван от главния китайски партиен орган \"Женмин жибао\".Успешният тест \"\", коментира военният експерт Сун Чжунпин.На избрания за изпитанията полигон в Северозападен Китай апаратът летя по траектория, която противникът много трудно би могъл да прогнозира, посочват конструкторите.В бъдеще той ще се използва като носител на бойни глави, който ще може да преодолее всяка противоракетна отбрана, посочва \"Глобал таймс\", цитиран от ТАСС.\"Комерсант\" уточнява, че става дума за т. нар. вълноплан, ускоряван от ударните вълни, образувани, след като апаратът преодолее звуковата бариера. По време на теста \"Синкун-2\" се е намирал във въздуха 10 минути, изпълнявайки маневри на 30-километрова височина.Предстоят обаче нови изпитания, преди да бъде приет на въоръжение от Народноосвободителната армия на Китай.", "date": "2018.08.06", "title": "Китай вече има хиперзвуково оръжие"}
{"url": "http://www.cross.bg/osigyritelni-rabotyat-ychitelite-1580921.html", "text": "/КРОСС/ Разходите за транспорт и наем на учителите, които живеят и работят в различни населени места, да се освобождават от осигурителни вноски. Това предвижда проект на постановление за промени в Наредбата за доходите, върху които се правят осигурителни вноски. Документът е изготвен от Министерството на труда и социалната политика.В Закона за предучилищното и училищното образование е предвидено, че педагогическите специалисти, които работят в населено място извън местоживеенето си, имат право на възстановяване на направените от тях разходи за транспорт от местоживеенето им до работата  и обратно или за наем по месторабота. В наредбата за елементите на възнаграждението и за доходите, върху които се правят осигурителни вноски, обаче липсва текст, според който тези възстановени средства се освобождават от начисляване и внасяне на осигуровки и това е предпоставка за различно тълкуване. При проверки на данъчните инспектори се дават задължителни предписания за внасяне на тези осигуровки. Основната цел на предложения проект е да се повиши привлекателността на учителската професия и социалния статус на учителите, включително и чрез различни социални стимули за подкрепа на педагогическите специалисти.", "date": "2018.08.06", "title": "Облекчават разходите на учителите, които живеят и работят в различни населени места"}
{"url": "http://www.cross.bg/chyma-stadoto-obazhdane-1580923.html", "text": "/КРОСС/ За нов вид телефонна измама предупреждават от Асоциацията на говедовъдите в България. Фалшиви ветеринари звънят на животновъди, за да ги изнудват, под заплаха, че в стадото им има чума. Това разказа за \"Хоризонт\" Михаил Михайлов от асоциацията:\"Един наш фермер приема телефонно обаждане, в което му се казва, че се обаждат от Държавен фонд \"Земеделие\", че стадото му е заразено с чума по дребните преживни животни, наложително е веднага държавните ветеринарни служби да вземат кръвни проби и това трябва да стане след няколко часа. След което този глас му загатва, че този проблем може да се уреди по някакъв начин, но все пак трябва да се внесе някаква  сума\".От браншовата асоциация съветват фермерите, ако получат подобно телефонно обаждане, веднага да известят практикуващия ветеринар и да не допускат във фермата си външни лица.", "date": "2018.08.06", "title": "Мними ветеринари от ДФ \"Земеделие\" изнудват животновъди, за да ги \"спасят\" от проверки за чума"}
{"url": "http://www.cross.bg/benchev-partiyata-pravil-1580924.html", "text": "/КРОСС/ По повод информацията за постъпили дарения от Бенчо Бенчев в кампании на БСП, заявяваме че същият не е правил такива на партията.По решение на общинските съветници от БСП в Бургас, групата събира по 70 лв., месечно, за дейността си. Други финансови взаимоотношения БСП няма с Бенчев.", "date": "2018.08.06", "title": "БСП: Бенчев не е правил дарения на партията"}
{"url": "http://www.cross.bg/sofiiiskiya-doklada-zatvor-1580922.html", "text": "/КРОСС/ Омбудсманът Мая Манолова призова правосъдния министър и началника на Софийския затвор да бъде прекратено унизителното отношение към задържаните лица. Това е основен акцент от препоръките в доклада на Националния превантивен механизъм към омбудсмана след проверки в два ареста в София, както и в Софийския затвор, извършени в края на юни. В доклада се посочва, че ежедневно в двата ареста, само при извеждане на разходка, на над 300 души се поставят белезници.Конвоирането на отстранения кмет на столичния кв. „Младост“ Десислава Иванчевa с белезници на краката до Ендокринологията, според доклада, е показателен относно нарушаване правата на човека в местата за лишаване от свобода.", "date": "2018.08.06", "title": "Манолова призова да бъде прекратено унизителното отношение към задържаните в Софийския затвор"}
{"url": "http://www.cross.bg/eksploziya-do-letishteto-v-bolonya-1580926.html", "text": "/КРОСС/ Експлозия избухна до летището в Болоня, Италия, съобщава \"RT\".В социалните мрежи бяха качени снимки, на които се виждат огнени кълба и дим да се издигат високо в небето. Изданието цитира полицейски източници, според които експлозията е станала на път близо до летището и е резултат от катастрофа. Няма информация за ранени и загинали.  ", "date": "2018.08.06", "title": "Експлозия до летището в Болоня "}
{"url": "http://www.cross.bg/arnaydova-prokyratyra-byrgas-1580933.html", "text": "/КРОСС/ По закон до 60 дни Димитър Желязков-Митьо Очите, който в момента се намира в ареста в Турция, трябва да бъде екстрадиран в България, за да бъде изправен пред родното правосъдие. Това заяви за БГНЕС говорителят на главния прокурор Румяна Арнаудова.„Това е естественият процес, който сме задействали. В момента, в който лицето е получило обвинение макар и задочно, обвинен е за издирване, издадена е европейска заповед за арест и след като вече е установен, следващата стъпка по закон е молба за екстрадиране на лицето. Най-естествено е българският съд да го съди и трябва да го представим пред българското правосъдие“, заяви Арнаудова.Говорителката на прокуратурата поясни, че България е подписала конвенцията за екстрадиция с резерва и тя касае това, че ние не предаваме наши сънародници за правосъдие в чужди държави и няма как Турция да откаже да екстрадира Митьо Очите, тъй като той не е техен гражданин.„Ние, като българска държава, не може да поставяме срокове на чужда правна система, затова ще оставим турската държава да си изпълни процедурата. Принципно законният срок е 60 дни, но дали това производство ще се развие в този период, по-кратък или дълъг, не знам“, уточни говорителят на главния прокурор.Арнаудова потвърди, че общинският съветник от БСП в Бургас Бенчо Бенчев, бившият депутат от ДПС Несрин Узун и останалите четирима, задържани в Истанбул заедно с Димитър Желязков, са освободени от ареста без обвинения за участие в организирана престъпна група, защото е изтекъл 24 часовия срок, по който са били задържани.„В последните 24 часа специализираната прокуратура провеждаше процесуално-следствени действия с тях. Разпитваше ги и като свидетели. Бяха извършени обиски и претърсвания на техни жилища, офиси и помещения, които са използвали. Събраните доказателства до този момент от специализираната прокуратура установиха извършено и друго престъпление и то е лично укривателство по отношение на Димитър Желязков“, обяви Арнаудова.Тя обясни, че материалите са изпратени на Районна прокуратура Бургас, тъй като Специализираната прокуратура не е компетентна да го разследва, тъй като престъплението е извършено в чужбина.Законът посочва, че компетентният орган е този, който отговаря за местоживеенето на лицата. Там трима прокурори и екип от следователи са започнали разследване на това дело“, подчерта още тя.Прокуратурата в Бургас ще прецени дали да повдига обвинения. Според Наказателния кодекс лично укривателство означава да се помогне на човек, извършил престъпление, да избегне наказателно преследване. Предвиденото в закона наказания е затвор до 5 години, но не с по-тежко наказание от предвиденото за укривания.„Паралелно с това Специализираната прокуратура разширява предмета на своето разследване в посока организирана престъпна група, която се занимава и с пране на пари и създаващи престъпления. За последното най-силната индикация затова са намерени тефтери, доказващи двойно счетоводство. Ще бъдат разследвани за данъчни престъпления. За тези лица предстоят да се извършат още процесуално-следствени действия, които към момента не мога да разкрия какви точно ще са\", подчерта Арнаудова.  ", "date": "2018.08.06", "title": "Румяна Арнаудова: До 60 дни Митьо Очите трябва да бъде екстрадиран в България"}
{"url": "http://www.cross.bg/zakrila-detza-iiordanov-1580932.html", "text": "/КРОСС/ Със заповед на министър-председателя Бойко Борисов от днес, 06 август 2018 г., за заместник-председател на Държавната агенция за закрила на детето (ДАЗД) е назначен Валери Йорданов.Г-н Йорданов е с образователна степен магистър. Като директор на Столичната дирекция на вътрешните работи извършва административно управление и контрол на служителите в детските педагогически стаи, активно взаимодейства с ДАЗД, АСП, неправителствени и обществени организации, работещи за и с деца. В този период в СДВР е изградено и специализирано помещение за работа с деца, жертви на престъпления – „синя стая“. В качеството му на на кмет на район „Витоша“ на Столична община (2013-2015 г.) и като орган по закрила, реализира дейности и мерки за гарантиране на правата на децата – създаване на подкрепяща среда и условия за социално включване. Председател е на Местната комисия за борба срещу противообществените прояви на малолетни и непълнолетни. До назначаването му за зам.-председател е главен секретар на Държавната агенция за бежанците. В неговите правомощия е административното управление на Дирекция „Социална дейност и адаптация“, която прилага специални грижи за непридружените малолетни и непълнолетни чужденци, търсещи международна закрила, и осъществява, съвместно с Регионалните управления по образованието, насочване на тези деца към държавните и общинските училища в Република България.Председателят на ДАЗД д-р Елеонора Лилова връчи почетен плакет и благодари на досегашния зам.-председател д-р Валентин Димитров за работата му в областта на закрилата на детето и изрази надеждата си, че и в бъдеще ще продължи да сътрудничи по теми, свързани с опазване на интересите на децата и грижите за тях. ", "date": "2018.08.06", "title": "Валери Йорданов е новият заместник-председател на ДАЗД"}
{"url": "http://www.cross.bg/plovdiv-minavat-raiion-1580927.html", "text": "/КРОСС/ 28 незаконни къщи в центъра на Пловдив ще бъдат съборени от общината. Сградите, които са на територията на Аджисан махала са издигнати върху улици и тротоари, съобщава БНТ. Премахването им е част от мащабните акции срещу незаконното строителство в ромските квартали в Пловдив.Над 70 влезли в сила заповеди за премахване на незаконно строителство в Аджисан махала са издадени от кметството в район „Централен“. Предстои събарянето на част от къщите, сред които има и триетажни постройки.Георги Стаменов, кмет на район \"Централен\" - Пловдив: 28 сгради в района на улица „Плиска“, „Струма“, както и „Крумово“. С премахването им ще можем да реализираме нормални тротоарни настилки, съответно и пътната част.200 хиляди лева ще струва събарянето на незаконните постройки. Парите трябва да бъдат гласувани от Общинския съвет на Пловдив. Жителите на махалата реагират остро на плановете за събарянето на сградите.Стефан: Те са строени на улицата, но има оттатък големи къщи, дето са направили, за тях няма ли закони. Само тука на бедните има закони. Хората са теглили пари и сега как да ги плащат тези пари.Къщите, които попадат в улична регулация, не позволяват преминаване на пожарна, линейка или сметопочистващ камион, категоричен е кметът. За хората от махалата обаче проблем няма.Георги Стаменов, кмет на район \"Централен\" - Пловдив: В момента има участъци с улици, които са с габарит на два метра и е абсолютно невъзможно навлизането, особено на специализирана техника.Стефан: Нормално минават, ТИР минават оттук, нормално си минават, всичко си минава. То пожар става навсякъде, ако има нещо да пречи, пак пречи.На обитателите на незаконните сгради ще бъдат предложени временни жилища. Нуждаещите се могат да кандидатстват и за постоянен дом от фонда на община Пловдив. ", "date": "2018.08.06", "title": "Мащабна акция срещу незаконното строителство в Пловдив"}
{"url": "http://www.cross.bg/relsite-vratza-vlak-1580937.html", "text": "/КРОСС/ Днес, в 14, 45 ч. вторият /последен/  вагон  на пътнически влак от Мездра за Враца излиза от релсите с една колоос с ниска скорост, съобщават от пресцентъра на НКЖИ.  Не е създадена опасност  за пътниците и превозната бригада. Причините за инцидента се изясняват.Пътниците от влака са превозени с друга композиция, движението на влаковете не е прекъсвано.", "date": "2018.08.06", "title": "Вагон на пътническият влак от Мездра за Враца излезе от релсите"}
{"url": "http://www.cross.bg/kyche-kyustendil-politzaii-1580920.html", "text": "/КРОСС/ 29-годишен полицай от Районното управление в Кюстендил е нахапан от куче по време на посещение на адрес в с. Слокощица след подаден сигнал за семеен скандал.Служителят е с разкъсан подбедрен мускул на единия крак.Стопаните не са упражнили контрол над животното и са задържани за 24 часа.По случая е започнато досъдебно производство.", "date": "2018.08.06", "title": "Домашно куче нахапа полицай от Кюстендил"}
{"url": "http://www.cross.bg/zatvor-petrov-zatvora-1580908.html", "text": "/КРОСС/ Четирима затворници, признати за виновни за едни от най-тежките убийства, извършени през последните години в България, са осъдили държавата в Страсбург, установи проверка на „Лекс“, съобщава Епицентър.Те са Лазар Колев – осъден на доживотен затвор без право на замяна за убийството на сестрите Белнейски, Йордан Петров, станал известен като Кумановския убиец, също излежаващ доживотна присъда, Илиан Михайлов, който ще е в затвора до смъртта си заради подбудителство към убийството на втория съпруг на майка си, както и Стоян Петров, осъден на 20 години затвор за убийството на бургаския бизнесмен Стоян Стоянов.Всички те, без Стоян Петров, са поискали от Европейския съд по правата на човека обезщетение от по 10 000 евро за лошите условия в затвора и за специалния режим, при който изтърпяват присъдите си. Съдът в Страсбург присъжда 4000 евро на Михайлов и по 3000 евро на Йордан Петров и Колев.Четиримата имат сходни оплаквания и затова ЕСПЧ ги е разгледал заедно и се е произнесъл с общо решение.Ето от какво се е оплакал всеки тях, за да установи съдът, че са нарушени правата му и има право на обезщетение:Осъденият за убийството на сестрите Росица и Христина Белнейски Лазар Колев, сочи, че е държан в постоянно заключена килия в затвора в Пазарджик, изолиран от останалите лишени от свобода. Било му е позволено да общува с други затворници само по време на единия час дневно, когато е извеждан за физически упражнения. Колев обяснява още, че в килията му, която е под 6 кв. м, няма течаща вода или тоалетна, хигиената е много лоша – пълно е с хлебарки и бълхи, а администрацията на затвора не е направила нищо, за да се отърве от тях. Тъй като в килията му няма маса, Колев се храни върху вестник, разстлан на леглото му. През цялото време е държан на изкуствена светлина, а температурата варирала от жега до студ, според сезона.Стоян Петров, който излежава 20-годишна присъда като извършител на убийството на шефа на фирма „Гранити“ Стоян Стоянов, пък е разказал, че от 29 юли 2011 г. до юли 2016 г. е бил поставен в пълна изолация в Бургаския затвор – без течаща вода и тоалетна, вместо която е трябвало да използва кофа. Той е посочил, че се е хранил върху стол, килията му е била пълна с плъхове и хлебарки, които често изяждали храната му. Той също се оплаква от температурата и светлината, както и от това, че крушката е била светната през цялата нощ.Илиан Михайлов, който е осъден на доживотен затвор за това, че с майка си са планирали убийството на втория ѝ съпруг – бизнесменът от Русе Иван Шишков, има сходни оплаквания. Неговата окончателна присъда е от 2005 г., но той се оплаква от условията, при които я изтърпява от юли 2007 г., когато е бил прехвърлен в Пловдивския затвор. Също като останалите, Михайлов не е имал тоалетна и течаща вода в килията си и е използвал кофа. Килията му е била изключително влажна, а заради разположените наблизо канали, е била изпълнена с отвратителна миризма. Освен това през зимата изключвали отоплението в 18 ч. Той е излежавал присъдата си при специален режим до 2011 г. Тогава режимът на изтърпяване на наказанието му е заменен със строг, но според него условията не се променили и е напускал килията си само с белезници.Йордан Петров, който първоначално беше осъден на доживотен затвор без право на замяна, заради убийството на Стефан Костадинов, жена му Мария и брат ѝ Ян Мюзик през юли 2000 г. в къщата им във варненското село Куманово, не за първи път води дело в Страсбург. По негова жалба държавата вече беше осъдена от Европейския съд по правата на човека, а делото му беше възобновено. Така присъдата му вече е на доживотен затвор, като съдът отмени най-тежкото наказание.В новата си жалба до Страсбург той се оплаква от специалния режим, при който лежи в затвора във Варна от 2012 г. Само година по-рано с друг затворник направиха неуспешен опит да избягат.Петров сочи, че е изолиран от останалия свят в постоянно заключена килия. Не е бил включван в никакви колективни занимания и му е отказван контакт с лишени от свобода с по-лека присъда от доживотен затвор. Винаги, когато е извеждан, е бил с белезници. Властите не са дали задоволително обяснение, защото продължава да изтърпява наказанието си при специален режим.Що се отнася до условията в затвора, Петров обяснява, че през август 2012 г. в килията му е била поставена тоалетна, но тя е на 45 см от леглото му и не е отделена по никакъв начин от останалото пространство. Така той имал натрапчивото усещане, че живее в тоалетната. И тъй като администрацията на затвора отказвала да му предостави четка и препарати за почистване на тоалетната, тя станала неизползваема. Килията била пълна с плъхове и хлебарки.Като взема предвид натрупването на лоши условия и строго ограничителния режим, който не е обяснен със съображения за сигурност, както и продължителния период, през който четиримата вече са лишени от свобода – между четири и десет години, съдът в Страсбург заявява, че „страданието и трудностите, претърпени от тях, надвишават неизбежното ниво на страдание, присъщо на лишаването от свобода, и са достатъчно сериозни, за да бъдат квалифицирани като нечовешко и унизително отношение“.", "date": "2018.08.06", "title": "Убиецът на сестрите Белнейски осъди България в Страсбург"}
{"url": "http://www.cross.bg/zamuka-zamuk-zamukut-1580912.html", "text": "/КРОСС/На това напомня наградата за Замъка в Равадиново край Созопол, който беше класиран на четвърто място сред „най-добрите замъци в Европа\". е дело на организацията European Best Destinations. Кои качества на замъка е отличила тя не е ясно, но шум да се вдига. Организацията твърди, че класациите й се определят с онлайн гласуване от „стотици хиляди пътешественици\".Затова пък министерството на туризма прие радушно новината и дори изтъкна, че замъкът на бизнесмена и бивш борец Георги Тумпалов „Влюбен във вятъра\" е изпреварил Замъка Уиндзор в класацията, изпаднал чак на 11 място.С което подобри олимпийския си рекорд по нелепост, поставен от министър Николина Ангелкова със сравненията й .Самото присъствие на „единствения новопостроен замък в Европа\" в една класация с Уиндзор е като сравнение между Атина и Атина, щата Орегон - много меко казано. Едното е история, другото - хм, „заемка\".Министър Ангелкова  награждаването на замъка през уикенда. „Подобни атракции като замъка в Равадиново ни помагат да удължим сезона и да предложим повече преживявания на туристите по българското Черноморие\", каза тя - този път по-скромно.                 Изненадващо е, че организацията EBD, занимаваща се с популяризиране на туризма в Европа и позиционирана в Брюксел (едва ли не самата Еврокомисия, ще си кажеш), хвали българския замък и дори му дава четвърто място, след Двореца Пена в Лисабон, замъка Алказар в Испания и Нойшванщайн - германският замък, вдъхновил Уолт Дисни (той е в емблемата на американското филмово студио) и сите диснилендове.Тя разказва, че замъкът е творение на „архитекта\" и собственик Георги Тумпалов. И негова детска мечта. Самата тя изтъква, че е партньор на мрежата , подкрепяна от Европейската комисия и популяризираща устойчивия туризъм.А за себе си EDEN казва, че е обединение на места, където „Посетителите ще изпитат истинската страна и култура, както се живеят всеки ден, не културни шоута и туристически преживявания, специално създадени за посетителите (...)Офертата [ни] е структурирана по такъв начин, че гостите да могат да научат нещо от региона, а не само развлекателни аспекти\".Кое от горното виждате в замъка в Равадиново?Очевидно става дума за шментикапелна класация ала „„.Да, ако е жив след 300 години замъкът вече ще е история, макар и с неорицари. Дотогава, колкото и сърце и душа да е вложил в него създателят му (който не е архитект, а бивш милиционер, митничар, човек от силовите структури) и колкото и да е интересен (само еднорози не тичат в имението), е „мутробарок\" (или по-точно сплав от мутроготика, мутромантика и мутрококо, в голото поле вдясно от шосето край Равадиново).Самият собственик обяснява, че не е имал претенции за западноевропейски образци и ерзаци - романтика, неоготика и т.н. и че замъкът не е в никакъв друг стил освен „приказен\" - както му го е душа сакала. Въпреки опитите на шефа на НИМ Божидар Димитров да му припише някаква историческа достоверност, вадейки от девет кладенеца (светена) вода.Гротеската е, че властта официално, чрез министъра, гради имиджа на това творение (което беше и на книжките със 100-те туристически обекта по-рано). А само допреди няколко години Тумпалов беше подсъдим за рекет и изнудване, а сметките му и замъкът бяха временно запорирани от комисията „Кушлев\" за отнемане на незаконно придобитото имущество. Съдът го оправда, но съмненията, че „основата\" на замъка далеч не е толкова бистра като езерото му с лебедите, остават.Не, че на едновремешните строители на замъци в Западна Европа им е чиста работата - много от тях са дворци на тирани, би казал Божидар Димитров. Но те са строили далеч преди днешната представителна демокрация, в която - поне по конституция, отговаряш пред суверена и искаш отговори от негово име.Освен биографията в спорта, „ВИС 2\" и бургаската „Първа частна милиция\" около Тумпалов витаят легенди за връзки с Доган, за измами и рекет, и дори за златно съкровище, намерено от него в Странджа, над което тегне проклятие и т.н.Но не и обективна информация за произхода на десетките милиони в приказния замък, в който иначе бизнесменът очевидно влага с истинска страст.Нито за парите, които синът на Тумпалов,  - точно до бащиния замък.Да не би някой да плаща на министъра бонуси над заплатата от нас, за да му прави вятър?Автор: Аврам Милевски   ", "date": "2018.08.06", "title": "Георги Тумпалов – рицарят мутра. „Последният мохикан” от силовите групировки"}
{"url": "http://www.cross.bg/ivan-muzhe-kristian-1580911.html", "text": "/КРОСС/   Той завърши втори във финал „Б“, като измина дистанцията от 2000 м за 6:56.59 мин. Кристиан беше единственият състезател от България на това първенство. Той стигна до „малкия финал“, след като финишира пети във втората полуфинална серия. се класира на 17-о място на европейското Гран при по стрелба с лък на открито за мъже и жени за рекърв (олимпийски стил) и компаунд. Състезанието се проведе в София, комплекс „Царско село\". В олимпийския стил участваха 115 мъже от 34 държави.                                      В квалификационния кръг Иван се класира на 15-о място с резултат 657 точки, въпреки че се състезава на 70 метра, а не на 60 м, както е при кадетите. Това е покрит норматив според изискванията на българската федерация (650 т. за второ ниво). Последваха индивидуални елиминации. Иван достигна до третата, но изгуби от олимпийския златен медалист - украинеца Виктор Рубан, след като на два пъти извади лошия късмет да забие стрелата си в тази на своя противник. Елиминацията бе отсъдена за Виктор Рубан с 4:6. През 2018 г. в него участваха 310 души от 8 държави. Дистанцията беше около 4,4 км в открито море от нос Галата до Втора буна във Варна.                              от друг черноморски маратон – „Свети Никола“ в гр. Черноморец (дистанция около 1200 м).", "date": "2018.08.06", "title": "Талантът на \"Еврофутбол\" Кристиан Василев стана осми в Европа на „скиф“"}
{"url": "http://www.cross.bg/bomba-hiroshima-minyta-1580909.html", "text": "/КРОСС/ Япония почете тази сутрин с минута мълчание жертвите от атомната бомба над Хирошима, извършена преди 73 години, която отне живота на повече от 140 хиляди души, съобщи БНР.По традиция точно в 8:15 часа (2:15 часа българско време) животът в островната държава замря за минута. В същия час на 6 август 1945 година е избухнала първата атомна бомба.От общинската администрация в Хирошима съобщиха, че в тазгодишната церемония са взели участие представители на 85 държави от 157 поканени, като за първи път е имало представители на Турция и Мианмар. Не са присъствали обаче делегати от Китай.", "date": "2018.08.06", "title": "Япония почете с минута мълчание жертвите от атомната бомба над Хирошима"}
{"url": "http://www.cross.bg/dvizhenieto-lenta-samo-1580919.html", "text": "/КРОСС/ Движението по магистрала „Тракия“ при 10-и км в посока Бургас се осъществява временно само в активната лента заради катастрофа. Ограничено е движението в скоростната лента, като движението се регулира от Пътната полиция.", "date": "2018.08.06", "title": "Заради катастрофа движението по АМ \"Тракия\" при 10-и км в посока Бургас е само в активната лента"}
{"url": "http://www.cross.bg/bulgariya-raste-dyma-1580914.html", "text": "/КРОСС/ Българската икономика расте със зашеметяващ темп и износът се разраства, а благоприятната за бизнеса среда и добре образованата местна работна сила са магнит за чуждестранни инвестиции, коментират „Евронюз” (), цитирани от НОВА.Все повече чужди компании отиват в България, като правят значителни инвестиции, откривайки нови производствени единици и клонове. В същото време и български компании завладяват външни пазари и износът расте.Според Апостолос Стайкос много инвеститори описват България с една фраза: „Отворена за бизнес”.Българската столица София е модерен, оживен европейски град и икономическа столица на Балканите.През 2017 г. брутният вътрешен продукт на България възлезе на 50,4 милиарда евро, а икономическият растеж достигна 3,6%. В същото време инвестициите нараснаха с 3.8%, а износът се повиши до 25,8 милиарда евро.Европейската комисия предвижда икономическият растеж на България да бъде малко под 4% за 2018 г. и близо до този темп през 2019 г.Някои компании видяха възможност много преди България да се превърне в „история на икономическия успех”. Френската „Юбисофт” (Ubisoft) – създател и издател на видео игри, откри свое студио в София през 2006 г. и започна с едва 11 служители. Едно от най-известните заглавия на компанията е „Assassin's Creed”.Иван Балабанов, изпълнителен директор на „Ubisoft” за страната, посочва, че комбинация от фактори е направила България магнит за чуждестранните инвеститори, включително добре образована работна сила, добра инфраструктура и изключително атрактивни данъчни ставки.„Имаме добро образование и имаме много добра инфраструктура, когато става дума за развитие на ИТ”, отчита Балабанов пред „Euronews”. „Аз дори не отчитам макроикономически фактори като ниските данъчни ставки и подкрепата на правителството, но хората са най-важни, когато става дума за ИТ индустрията”.„Откакто отворихме „Ubisoft” в София, досега сме създали 195 работни места и планираме да растем. През следващите 2 до 3 години ще станем поне 300. Ние се възползваме от местния талант, независимо дали става дума за сферата на технологиите или на творчеството и развитието на съдържанието. Смятаме България за добра дестинация, която да продължи да расте в бъдеще”, добавя Балабанов.\n\t\t\t\t\t", "date": "2018.08.06", "title": "Euronews: Българската икономика расте със зашеметяващ темп (видео)"}
{"url": "http://www.cross.bg/mvnr-liniya-dezhyrna-1580916.html", "text": "/КРОСС/ При пътуване в чужбина българските граждани ще получават телефонния номер на денонощната дежурна линия на Министерството на външните работи (МВнР), съобщиха от ведомството.Всеки български гражданин, притежаващ  СИМ-карта на български мобилен оператор, при влизане на територията на чужда държава ще получава от утре – 7 август, кратко текстово съобщение с информация за номера на денонощната дежурна телефонна линия в МВнР (+359 2 948 24 04).На този телефон българските граждани могат да потърсят помощ в случай на извънредна ситуация.  Съобщението ще бъде получавано, веднага щом абонатът попадне в роуминг. За целта на министерството са съдействали трите мобилни оператора – А1, „Виваком” и „Теленор”. Те ще изпращат съобщението безплатно за своя сметка.При повикване на денонощната дежурна телефонна линия в МВнР (+359 2 948 24 04), разговорът ще бъде таксуван според тарифния план на  абоната.", "date": "2018.08.06", "title": "Българите ще получават денонощния телефон на МВнР, когато минат границата"}
{"url": "http://www.cross.bg/moreto-sozopol-tyristi-1580913.html", "text": "/КРОСС/ Двама чужди туристи са открити удавени през нощта на Южното Черноморие, съобщиха от МВР – Бургас. Туристка от Германия е открита удавена в района на централния плаж в Созопол. Инцидентът е станал снощи.Сигналът е подаден от група туристи, които видели в морето, че се дави жена. Починалата е на 29 години, пристигнала и настанена в Созопол на 2 август.Около 1 ч. след полунощ е получено съобщение на тел. 112 за инцидент на плаж „Атлиман” в Китен.В морето е открит удавен чешкия турист. Той е 62-годишен и е пристигнал в курортния град на 25 юли.", "date": "2018.08.06", "title": "Двама чужди туристи са се удавили в морето край Созопол и Китен"}
{"url": "http://www.cross.bg/avgyst-apoel-atalanta-1580917.html", "text": "/КРОСС/ ЦСКА ще има труден съперник на последното стъпало преди груповата фаза на Лига Европа. \"Червените\" ще срещнат италианския \"Аталанта\" или израелския \"Апоел\" Хайфа.Естествено за целта \"червените\" първо трябва да преодолеят съперника си в третия предварителен кръг на на надпреварата - датския \"Копенхаген\". Мачовете между двата тима са на 9 август в София и на 16 август в датската столица. При успех възпитаниците на Нестор Ел Маестро ще трябва да пътуват до Израел или Италия, като \"Аталанта\" е един от най-тежките възможни съперници. \"Бергамаските\" завършиха на 7-о място в крайното класиране на Серия \"А\" миналия сезон. \"Апоел\" пък остана на четвърта позиция в своя местен шампионат.В предишния кръг израелците се справиха с исландския \"Хафнарфьордур\" след обща победа с 2:1, докато италианците нямаха проблеми срещу \"Сараево\". Тимът от Бергамо отстрани своя противник с общ резултат 10:2.Евентуалните мачове между ЦСКА и следващия им съперник са на 23 и 30 август.", "date": "2018.08.06", "title": "ЦСКА срещу \"Аталанта\" или \"Апоел\", ако прескочи \"Копенхаген\""}
{"url": "http://www.cross.bg/madyro-opita-stranata-1580907.html", "text": "/КРОСС/ Властите във Венецуела задържаха 11 журналисти след опита за атентат с дронове с експлозиви срещу президента на страната Николас Мадуро. Това съобщи ТАСС, цитирайки националния профсъюз на работещите в печата, предаде БНР.\"Единадесет журналисти и сътрудници на медиите бяха необосновано задържани, а още няколко бяха пребити или ограбени. Не приемаме подобни действия и настояваме отговорните за това нарушение на правото на информация да бъдат наказани\", се казва в изявление на профсъюза.Сред задържаните има сътрудници на венецуелски, испански и аржентински издания.Припомняме, че вчера венецуелският вътрешен министър Нестор Реверол съобщи, че са арестувани шестима заподозрени в опит за убийство на президента и предупреди, че ще има още задържани.Шестимата са били натоварени с по един килограм експлозиви, уточни вътрешният министър на страната Нестор Реверол в интервю за телевизия Телесюр. С помощта на специална техника силите за сигурност са успели да обезвредят двата дрона извън периметъра, в който се е намирало ръководството на страната по време на церемония с участието на хиляди военни.Нападението е станало по време на реч на венецуелския президент пред очите на 17 000 военни в центъра на столицата Каракас. При него Мадуро оцеля, но бяха ранени 7 военни, трима от които тежко.\"Това беше опит да бъда убит. Нямам никакво съмнение, че събраните данни сочат към крайната десница във Венецуела, в съюз с десницата в Колумбия, и че президентът Хуан Мануел Сантос стои зад този опит. Нямам никакво съмнение\", заяви по-рано в обръщение по телевизията президентът.По-рано стана ясно, че Колумбия отхвърля обвиненията на Мадуро за съпричастност към опита за атентат, макар че и според разследващите в Боливарската република – заговорът е организиран в Богота или в щата Флорида.Съединените щати също нямат нищо общо с опита за покушение срещу Мадуро. Това подчерта в интервю американският съветник по националната сигурност Джон Болтън:\"Мога недвусмислено да заявя, че американското правителство не се е намесвало въобще в станалото. По отношение на това какво се се случи, могат да бъдат много неща – от претекст, измислен от режима на самия Мадуро, до нещо друго\".От своя страна опозицията във Венецуела предупреди, че властите може да предприемат политически репресии, след като правителството на президента Николас Мадуро обвини своите противници, че са искали да го убият. А отговорност за нападението пое мистериозна бунтовническа групировка, наречена Национално движение \"Войници по тениски\".", "date": "2018.08.06", "title": "Задържани са 11 журналисти за опита за атентат срещу Мадуро"}
{"url": "http://www.cross.bg/detzata-kushtata-meksiko-1580900.html", "text": "/КРОСС/ Американската полиция откри 11 изтощени от глад деца в къща в пустинята на щата Ню Мексико.Децата на възраст от 1 до 15 години били държани при мизерни условия, облечени в дрипи и без обувки. В къщата са открити и трима възрастни, двама от които тежко въоръжени. Мъжете са арестувани, съобщава телевизия FOX.Задържани са и три жени, за които се предполага, че са майки на децата. По-късно те са освободени.В къщата не е имало течаща вода, нито електричество и е намерена съвсем малко храна. Децата са изведени и са поставени под закрилата на социалните служби. ", "date": "2018.08.06", "title": "Откриха 11 изтощени от глад деца в къща сред пустинята в щата Ню Мексико"}
{"url": "http://www.cross.bg/pesni-grypa-mineralni-1580899.html", "text": "/КРОСС/ Община Минерални бани посрещна снощи на Лятната си сцена концертната програма “От Русия и любов”.Тя бе изнесена от Елена Маленкая, Екатерина Лимарова и Татяна Баланчук, които изпълниха любими и популярни песни от Русия и България. Преди тях на сцената се качат местни самодейни състави от читалище “Заря 1957”, Минерални бани, читалище “Будилник 1903”, село Сусам и читалище “Кирил и Методий 1952”, село Караманци.Първи на сцената се представиха самодейците от мъжката фолклорна група и смесената фолклорна група при читалището в Сусам, които след две седмици ще трябва да защитават титлите си от Световния шампионат по фолклор в Несебър. След тях застанаха децата от фолклорна група “Дъга” от Караманци, която вече наброява 30 души. Народната певица Калинка Ванчева за пореден път взриви публиката с колоритните си изпълнения. Женската група за автентичен фолклор при “Заря 1957” също допринесе за настроението на публиката. Децата от Детска вокална група “Изворче”, които са носители на специалната награда на Благотворителен фонд “Д-р Желязко Христов” бяха живата връзка между българския фолклор и изпълненията на руските артисти.", "date": "2018.08.06", "title": "Песни и танци сближиха Минерални бани с Русия"}
{"url": "http://www.cross.bg/avgyst-chasa-berkovitza-1580902.html", "text": "/КРОСС/ Сумата от 10 000 лв. е открадната от частен имот в Берковица, съобщиха от ОДМВР - Монтана. Сигналът за кражбата е подаден на 5 август в 20:00 часа в РУ – Берковица.Съобщено е, че за времето от 21:00 часа на 3 август 2018 г. до 19:00 часа на 5 август неизвестен извършител прониква в частен дом на ул. \"Живовци\" и извършва кражба на парична сума от 10 000 лв., собственост на 40-годишна жена.Работата по случая продължава.", "date": "2018.08.06", "title": "Откраднаха 10 000 лв. от дом в Берковица"}
{"url": "http://www.cross.bg/dori-gadzhev-izmama-1580903.html", "text": "/КРОСС/След редица сигнали стана ясно, че е в действие нова схема за измами, състояща се в кратки позвънявания, които водят до големи суми към месечната сметка. Позвъняванията са с източник Словения.Един от пострадалите от новата телефонна измама е Мартин Гаджев, който сподели пред Bulgaria ON AIR, че обажданията са започнали преди 3 дни, като кодът е бил от Словения, Босна и Херцеговина и дори Конго.\"Когато вдигнах, директно ми се изключи телефона, обаждането продължи няколко секунди\", каза Гаджев.Той обясни, че разговорът протича като обикновено международно обаждане, а позвъняванията са били първоначално по 5 пъти, а после по 10 пъти на ден.Потърпевшият Мартин Гаджев предположи, че ако телефонът е синхронизиран с Google, биха могли да бъдат източвани лични данни.\"Когато се обадих на телефонния оператор, ми казаха, че се таксува, но не можаха да определят цената. Имаше сигнал, траещ няколко секунди, но не зная точно какъв\", каза още Гаджев и добави, че ще изчака края на месеца, за да провери сметката си към мобилния оператор.По темата с новата измамна схема и начините, по които да се предпазим от телефонни манипулатори, в \"България сутрин\" коментира експертът по информационна сигурност Борислав Сестримски.\"Ние алармирахме, че това ще се повтаря все по-често с увеличаването на популярността на мобилните устройства. Все по-често се купуват бази данни, свързани с активностите на клиентите. Те знаят, че имате връзки в чужбина, кога работите, кога сте най-активен. Ние оставяме сериозна следа в мрежата, която се индексира и използва\", предупреди експертът.Борислав Сестримски акцентира на контрола върху любопитството си, който трябва да упражняваме при непознато позвъняване и добави, че дори да блокираме конкретен номер, ако сме станали жертва на подобна измама, манипулаторите разполагат с хиляди или дори милиони алтернативни номера.Сестримски даде пример с позвъняване от Франция, в което измамниците са проследили снимка от Айфеловата кула в социалните мрежи и призова потребителите към пестеливост, когато споделят лични данни.Сестримски обясни още, че импулсите, които се отчитат, отиват в сметката на открилия този телефонен номер и това е напълно законен процес.\"Винаги се знае къде отиват тези пари, но е трудно да си ги намерите, защото никой няма да стартира дело за 8-9 долара\", каза още той.", "date": "2018.08.06", "title": "Обаждане от Словения, от Босна... Нова ало измама"}
{"url": "http://www.cross.bg/bencho-benchev-prestupna-1580901.html", "text": "/КРОСС/ Общинският съветник от БСП в Бургас Бенчо Бенчев и бившият депутат от ДПС Несрин Узун засега остават без обвинения за участие в организирана престъпна група. Това съобщиха за bTV от Специализираната прокуратура.Те и другите четирима, които бяха задържани в Истанбул заедно с Димитър Желязков – Митьо Очите, са освободени от ареста на бургаската полиция.Бенчо Бенчев и останалите са били разпитани като свидетели по досъдебното производство за организираната престъпна група. Но вече е образувано ново разследване – за лично укривателство.Специализираната прокуратура в София е събрала достатъчно доказателства за това престъпление, но то е от компетентността на районните прокурори в Бургас. Така че те трябва да решат дали Бенчо Бенев и останалите ще бъдат обвинени.По-рано в „Тази сутрин” по bTV общинският съветник от БСП в Бургас Чанко Мирчев обяви, че Бенчев е дарил на местната структура на БСП в Бургас по време на последната изборна кампания няколко десетки хиляди лева. Той посочи, че сумата е между 20 и 50 хиляди лева, а не стотици хиляди, за каквито пари се говореше преди това.Димитър Желязков беше задържан в истанбулски хотел, а по-рано през седмицата 19 сочени за негови приближени бяха заловени в Бургаско в хода на операция срещу организирана престъпна група за рекет и наркоразпространение.Снощи на летището в София е задържан един от тримата, които бяха обвинени задочно за участие в организираната престъпна група веднага след акцията. Той е пристигнал в страната с полет от Испания.Общинският съветник втори мандат в Несебър Пейо Янков все още е в неизвестност.", "date": "2018.08.06", "title": "Освободиха от ареста Бенчо Бенчев и Несрин Узун"}
{"url": "http://www.cross.bg/zanchev-velik-infrastryktyra-1580904.html", "text": "/КРОСС/ Общо 19 са подадените оферти за трите обособени позиции по проекта за модернизация на жп линията между Елин Пелин и Костенец. Големият брой предложения показва още веднъж, че процедурата се провежда по възможно най-прозрачния начин и при голяма конкуренция, заяви заместник-министърът на транспорта, информационните технологии и съобщенията Велик Занчев по време на отварянето на офертите. То се проведе днес в НК „Железопътна инфраструктура“.„Инвестицията, която правим в този участък, е над 1 млрд. лева и това е най-мащабният жп проект в този програмен период на ОП „Транспорт и транспортна инфраструктура“, посочи зам.-министър Занчев. По думите му заради обжалвания, продължили 10 месеца, проектът е поставен под риск и по тази причина ще бъдат предприети мерки за ускоряване на работата на комисиите и на фирмите изпълнители.Велик Занчев коментира още, че обжалвания от фирми, без сериозен правен интерес, заплашват стратегически за страната проекти и водят до загуба на европейско финансиране. „МТИТС и НКЖИ многократно са давали предложения за конкретни изменения в Закона за обществените поръчки, с които да се спре обжалването от недобросъвестни фирми“, уточни Велик Занчев. Той допълни, че част от направените предложения вече са залегнали в последните изменения на закона. „Съгласно новия ЗОП, компаниите вече имат задължение да доказват правен интерес при обжалване на конкретен проект и мярка „временно спиране“ се налага чак след образуване на производство от Комисията за защита на конкуренцията“, обясни зам.-транспортният министър. Занчев заяви, че досега фирми с капитал от 0 лв. са имали възможност да обжалват търгове за милиони и законът задължаваше процедурата да бъде спряна в момента, в който постъпи жалба в КЗК.Проект  се финансира от ОП „Транспорт и транспортна инфраструктура“ 2014-2020 и е на стойност 1,024 млрд. лева. Участъкът е с обща дължина 51 км, а проектната скорост на трасето е до 160 км/ч за конвенционални влакове. В рамките на проекта ще бъдат изградени над 20 км тунели и 23 моста и виадукти, с обща дължина около 3 км. Предвижда се още да бъдат модернизирани 5 жп гари, както и премахване на всички пресичания на едно ниво между жп транспорта, автомобилното движение и пешеходците. Срокът за работа на комисията за разглеждане и оценка на офертите е 4 месеца и се очаква да приключи в края на м. ноември.", "date": "2018.08.06", "title": "19 са подадените оферти за модернизация на жп линията Елин Пелин - Костенец"}
{"url": "http://www.cross.bg/bulgariya-tyrski-truba-1580910.html", "text": "/КРОСС/ \"Турски поток\" неизбежно ще стане български, пише руският вестник \"Независимая газета\".България е готова да приеме втората тръба от \"Турски поток\" и брои дните до момента, когато ще се превърне в един от газовите центрове на Европа. В материала се отбелязва, че страната е открила нов участък от транзитния газопровод за доставка на газ от Турция, Азербайджан и Русия, съобщава News.bg.Представители на Европейската комисия подкрепят София в плановете й. Експерти, интервюирани от изданието, считат, че Русия няма друг вариант освен да насочи втората тръба на \"Турски поток\" към България.\"Независимая газета\" пише, че в петък България откри транзитния газопровод за Турция в участъка Лозенец - Недялско.Вестникът допълва, позовавайки се на \"Дойче веле\", че след провала на \"Южен поток\" България лансира идеята за създаване на газов хъб до Варна и сега Брюксел отбелязва, че са заинтересовани да бъде създаден такъв хъб и съответно втора тръба на \"Турски поток\" до територията на България.\"Европейската комисия напълно поддържа стремежите на България да съедини доставките на газ\", заяви в петък в интервю за германската медия заместник-председателя на Комисията Марош Шефчович. Това, според руския вестник, ще доведе до диверсификация на доставките.Вестникът пише още, че е любопитен фактът, че на фона на експортните проекти на Русия все повече страни изразяват амбициите си да се превърнат в газов център.В противовес на съществуващите и планираните руски газопроводи в Европа Франция, Испания и Португалия изразяват желанието си да осигурят диверсифициране на енергийните доставки чрез закупуване на втечнен природен газ, очевидно от САЩ. Така че проектите за газови хъбове \"растат\" в Европа като гъби след дъжд, коментира \"Независимая газета\".Но вестникът пояснява, че перспективите за втора тръба на \"Турски поток\" за България в момента са на етап обсъждане и все още не е взето окончателно решение.През май министърът на енергетиката на Русия Александър Новак заяви, че Русия се нуждае от гаранции, за да приеме решение за втора \"транзитна\" тръба на \"Турски поток\" към Европа през България. \"Газпром\" разглежда варианти за маршрута на втората тръба през България и Сърбия или през Гърция и Италия.Новак добави, че Москва иска гаранции от България и от Европейската комисия.През юни председателят на \"Газпром\" Алексей Милер коментира въпроса, отбелязвайки, че в момента България, Сърбия и Унгария приемат решение за развитие на национални газопреносни мрежи. По думите му в началото на 2020 г. газът от \"Турски поток\" може да бъде насочен към газопреносната система на България, Сърбия и Унгария.На въпрос дали е възможно строителство на директна тръба към България през Черно море, Милер отговори, че са необходими 100-процентови гаранции от Европейската комисия и България.На официалния сайт на \"Газпром\" за \"Турски поток\" не пише накъде ще е насочена втората тръба. Само се споменават \"съседните страни\".Някои експерти смятат, че Русия няма друг вариант освен да се свърже със съществуващата мрежа в България. Но не всички са оптимистично настроени по повод България и плановете да се превърне в газов хъб.Членът на «Опоры России» Ирина Капитанова твърди, че България е слабо звено, което е в резултат на политически причини. Експертът припомня как България рязко променя позициите си при обща смяна на настроението в ЕС.Според Никита Исаев, директор на Института за действителна икономика, преди е имало дилема: дали да се отиде в България с неясни перспективи заради двусмисленото отношение към Русия, или да се отиде в Гърция и да се започне конкурентна борба с Трансанадолския газопровод от Азербайджан.Сега ситуацията в България е малко или много по-ясна, изтъкна той и уточни, че има риск за всички европейски проекти заради антируските санкции и натиска на САЩ над Европа.Президентът на САЩ Доналд Тръмп се стреми да заеме своето място на европейския газов пазар и прави това агресивно. И ако напрежението нарасне, ЕС може да пожертва интересите на България за сметка на интересите на Европа, предупреди експертът.", "date": "2018.08.06", "title": "\"Турски поток\" неизбежно ще стане български"}
{"url": "http://www.cross.bg/pomorie-voda-godini-1580905.html", "text": "/КРОСС/ Отстраниха голямата авария, която остави Поморие два дни без вода. Чешмите в курортния град пресъхнаха след две последователни повреди на главния водопровод.От ВиК-Бургас признаха, че съоръжението е на повече от 30 години и отдавна е амортизирано. От дружеството допълниха, че отчуждителни процедури са забавили изграждането на нов водопровод и отделен резервоар за Поморие. Проектът вече е готов и се очаква да бъде изпълнен до две години.Липсата на вода през целия уикенд изнерви стотиците туристи и доведе до рекламации и съкращаване на престоя при някои от тях, информираха от Туристическата камара. Тази сутрин последни потекоха чешмите в руския квартал на града.", "date": "2018.08.06", "title": "След два дни без вода: Отстраниха голямата авария в Поморие"}
{"url": "http://www.cross.bg/gryziya-rysiya-yuzhna-1580906.html", "text": "/КРОСС/ Евентуално влизане на Грузия в НАТО \"може да провокира страшен конфликт, не се знае защо е нужно това\". Това руският премиер Дмитрий Медведев, цитиран от ТАСС. Медведев говори в интервю за радио \"Комерсант ФМ\".Руският министър-председател отбеляза също, че въоръженият конфликт между Грузия и отцепническа Южна Осетия през 2008 година, в който се намеси и Русия, е можело да бъде предотвратен. \"Нямаше никаква неизбежност\", подчерта Медведев. Петдневната война от 2008 година доведе до признаването на независимостта на Абхазия и Южна Осетия от страна на Москва.Десет години след военната си агресия срещу Грузия Русия трябва да прекрати незаконната окупация на грузинските територии Абхазия и Южна Осетия и напълно да зачете териториалната цялост на кавказката страна, обяви през юни в резолюция Европейският парламент.На 12 юли тази година генералният секретар на НАТО Йенс Столтенберг за пореден път потвърди намерението на пакта да приеме за член Грузия, но не уточни кога може да се случи това. Преди 10 години държавните лидери от алианса обещаха на среща в Букурещ Украйна и Грузия да станат след време негови членки. Руският президент Владимир Путин е заявявал преди, че Русия би посрещнала \"крайно отрицателно\" евентуално включване на Грузия и Украйна, водещо до ново разширяване на НАТО.", "date": "2018.08.06", "title": "Русия предупреди за „страшен“ военен конфликт"}
{"url": "http://www.cross.bg/planinite-lift-raboti-1580892.html", "text": "/КРОСС/ Добри са условията за туризъм в планините. Това съобщиха за от Планинска спасителна служба (ПСС) при БЧК. Сутрешните температури са между 10 и 18 градуса. Времето е ясно и тихо. По билата има висока, разкъсана облачност. В Боровец работи седалковият лифт, в Банско работи кабинковият лифт. Няма регистрирани инциденти с туристи за последното денонощие.Информация за обстановката в планините може да намерите на .Телефоните на ПСС са: 02/ 9632000 и 088 1470", "date": "2018.08.06", "title": "Добри са условията за туризъм в планините"}
{"url": "http://www.cross.bg/pirogov-etazh-zala-1580891.html", "text": "/КРОСС/ УМБАЛСМ \"Н. И. Пирогов\" организира кръводарителска акция. Поводът е наскоро настъпилият злополучен инцидент с млада лекарка, която постъпи в изключително тежко състояние след падане от висок етаж в София.Всеки, който желае, може да се присъедини към пироговските медици и да дари кръв на (рапортна зала на травматологичния комплекс), 2-ри етаж в УМБАЛСМ \"Н. И. Пирогов\".Кръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност. ", "date": "2018.08.06", "title": "Кръводарителска акция в \"Пирогов\" в помощ на лекарката, която падна от 7-ия етаж"}
{"url": "http://www.cross.bg/bulgariya-rabota-godini-1580889.html", "text": "/КРОСС/ Наши ергени се завръщат от чужбина, за да си намерят български булки. Те са натрупали състояние зад граница, между 30 и 40 години са и идват със зестра за бъдещите съпруги. Предимно са работили в Испания, Германия, Франция и Гърция, като има такива и от САЩ.\"Забелязваме такава тенденция. Това са хора, които са спечелили пари, имат носталгия към държавата и искат жените им да са българки\", обяснява пред \"24 часа\" председателят на Държавната агенция на българите в чужбина Петър Харалампиев.От агенцията изпращат и писма до емигрантите ни, за да се върнат на работа в България. В тях те описват конкретни работни места във фирмите у нас.\"Така ако компанията се нуждае от квалифицирана работна ръка с френски език, изпращаме писма до българските общности във Франция, Белгия и Канада\", описва инициативата Харалампиев. Част от нашенците се възползват от възможността и се прибират да работят в България.Писма с оферта за работа се пращат и до традиционните общности от етнически българи в Украйна, Молдова, Македония, Сърбия и Албания. Причината е, че фирмите у нас изпитват остър глад за специалисти.\"Особено в Молдова и Украйна средните специалисти са на суперкачествено ниво и българските работодатели са много доволни. Най-голям успех имаме в традиционните български общности\", казва Харалампиев.У нас те си намират работа като мениджър продажби или оператори на машини. Наскоро българи от Украйна са започнали работа и като оператори на комбайни. От Македония пък се прибирали предимно лекари и медицински сестри. Забелязва се тенденция и за завръщане на готвачи, предимно от Франция.\"Българите, които се завръщат от Западна Европа, знаят по два езика освен нашия, те са образовани и са много ценни кадри. Те са натрупали опит, но се завръщат заради носталгията\", твърди той.Емигрантите от Германия и Франция пък се връщали само за високоплатени позиции.След 6 години работа в Манчестър Николета Русева решава да се върне в България. Въпреки че след много лишения и усилия стига до позицията заместник-управител на хотел в Манчестър, не я блазни заплатата от 1600 паунда на месец. Връща се в родния Разград. Причината - липсата на среда, семейството и носталгията. Решава се след дълъг размисъл, но е категорична, че парите не са всичко.\"Много по-трудно е тук да се стигне до позицията, която заемах в Манчестър, но на този етап не съжалявам за избора, който направих\", разказва Николета. С опита, който трупа зад граница, тя е ценен кадър за българските работодатели и веднага си намира работа като асистент експорт в родна фирма и засега е доволна, а и вратите пред нея не са затворени.След 15 години в САЩ пък Ралица Младенова планира да се завърне в България. Тя е графичен дизайнер, но работи и като илюстратор на книжки.\"През последните години много чуждестранни фирми откриха офиси в България. Те предлагат привлекателни условия. Определено предпочитам да работя и да се развивам в България, защото тук е домът ми. Ще ми трябва още година, за да организирам завръщането си, тъй като още имам ангажименти тук\", обяснява Ралица.1,1 милиона са хората, родени в България, които живеят в чужбина. 600-700 хиляди от тях са заминали по икономически причини. Напусналите България живеят основно в ЕС, Турция и САЩ, сочи анализ на тенденциите в българската миграция, изготвен от Институт \"Отворено общество - София\".Според него броят на напускащите страната се запазва на високи нива - около 25 хил. души средногодишно за последните 5 г. Постепенно обаче се увеличава обратният поток към страната - за последните 5 г. той надминава 21 хил. средногодишно.", "date": "2018.08.06", "title": "Гастарбайтери се връщат! Булка да си вземат, работа да найдат… "}
{"url": "http://www.cross.bg/chyma-chobanov-ochakvame-1580890.html", "text": "/КРОСС/ Очаква се днес да е готов резултатът от пробата за африканска чума в Шабленско, където преди дни беше открит труп на диво прасе. Това заяви в предаването „Преди всички“ д-р Георги Чобанов от Агенцията по безопасност на храните.„Ако се докаже положителна проба, огнището ще се появи там, където е намерено прасето. Законодателството конкретно за африканска чума по свинете разграничава домашни и диви свине. Не очакваме, при евентуална поява на положителна проба, това да повлияе по някакъв начин на фермите, които отглеждат домашни прасета. Не очакваме някакви рестрикции по отношение на търговията на свинско месо, живи свине“, категоричен бе д-р Чобанов.Той призна, че има риск стопаните, които отглеждат прасета за лична консумация в задния си двор, да крият симптоми на заболяването, за да не претърпят икономически загуби:„В Румъния, в тази зона, се разпространява точно по този начин – през задните дворове. Това е нещо, което е важно да се знае сред стопаните – когато прасето започне да показва някакви симптоми и се заколи и се прибере във фризерите, това не помага в случая, тъй като ефектираното месо не е опасно за хората, но е категоричен сериозен източник на заразата за други свине. В този случай прасетата категорично трябва да се изколят преди да е пристигнало заболяването в тази зона“.Д-р Чобанов обясни, че изследването отнема няколко часа, но само с едно изследване не може да се потвърди категорично заболяването. Понякога изследванията отнемат няколко дни, каза той и добави:„Когато имаме ясна картина в страната, тогава изследванията вървят малко по-бързо – няма да е толкова странно евентуалното появяване на положителен резултат. Първоначалното изследване обаче, когато се цели да се постави някакъв абсолютно сигурен резултат, отнема повече време“.Повечето държави имат по една лаборатория за остри заразни заболявания по животните, както е и в България, коментира д-р Чобанов. По думите му досега тази лаборатория винаги се е справяла.Изследванията са скъпи. Една проба може да стигне до 30 лв., посочи специалистът. Според него отпуснатите от бюджета 4,5 млн. лв. за превенция на африканската чума към момента са достатъчни:„Предвидено е изграждане на ограда, оборудване на лабораторията с още една машина. При развитие на ситуацията обаче няма как да очакваме, че с еднократен акт ще можем да обезпечим няколкогодишната борба срещу това заболяване“.За груповия лов д-р Чобанов каза: \"Там, където очакваме да влезе африканската чума - Добрич, Силистра, Варна, Русе, Разград - там категорично на този етап не виждаме възможност за провеждане на групов лов с гонки. В останалата част на страната, където все още няма такива индикации, предполагам, че този лов може да бъде възобновен\".", "date": "2018.08.06", "title": "Очаква се днес да е готов резултатът от пробата за африканска чума в Шабленско"}
{"url": "http://www.cross.bg/yablanitza-boaza-inspektira-1580936.html", "text": "/КРОСС/ Утре – 7 август, министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Светослав Глосов, ще инспектира строителството на автомагистрала „Хемус“ в участъка между Ябланица и Боаза. Проверката ще започне в 9 ч. при км 78+500 на АМ „Хемус“, където започва новата отсечка Ябланица – Боаза.На инспекцията е поканен да присъства и министър-председателят Бойко Борисов. ", "date": "2018.08.06", "title": "Утре министър Нанков ще инспектира строителството на участъка между Ябланица и Боаза от АМ „Хемус“"}
{"url": "http://www.cross.bg/metul-vaken-muzhe-1580915.html", "text": "/КРОСС/ Двама възрастни мъже на преклонна възраст избягаха от старчески дом, за да посетят хеви метъл фестивала във Вакен в северната провинция Шлезвиг Холщайн, съобщи агенция ЮПИ, цитирана от НОВА.Управата на старопиталището открила липсата на дядовците и се обадила в полицията. Блюстителите на реда ги открили сред публиката на мащабния метъл рок фестивал, който се провежда ежегодно във Вакен от 1990 година.Въпреки че дядовците-бегълци изглеждали малко зашеметени, те не пожелали да напуснат концерта.\"На тях явно им харесваше метъл фестът\", заяви говорителка на полицията Мерле Нойфелд.Старческият дом спешно организирал обратния транспорт на двамата мъже. Те се завърнали с такси, ескортирано от полицейска патрулка. ", "date": "2018.08.06", "title": "Дядовци избягаха от старчески дом, за да посетят хеви метъл фест"}
{"url": "http://www.cross.bg/evroviziya-nosi-ychastva-1580893.html", "text": "/КРОСС/ Генералният директор на обществената турска телевизия ТРТ посочи, като една от основните причини за продължаващия бойкот от страна на Анкара на конкурса Евровизия, явно визирайки Кончита Вурст, която спечели международния конкурс през 2014 г., обясни генералният директор на ТРТ Ибрахим Ерен по време на дискусия в университета \"Ибн Халдун\" в Истанбул.Турция не участва в Евровизия от 2012 г. в знак на протест срещу промените в системата за гласуване, отбелязва \"Хюриет дейли нюз\".", "date": "2018.08.06", "title": "Турция не иска да участва в \"Евровизия\", ако има \"брадати примадони\""}
{"url": "http://www.cross.bg/bulgarski-poshti-yslyga-1580895.html", "text": "/КРОСС/ „Български пощи“ ЕАД въвежда нова услуга за приемане, пренасяне и предаване пратки на клиенти на eMAG, както и инкасиране на дължими суми по наложен платеж.Получателите ще се уведомяват с SMS в деня на пристигане на пратката в избраната от тях пощенска станция и тази пратка трябва да бъде взета от тях в срок от седем календарни дни от получаването й в ПС.Първоначално новата услуга ще се предлага в 19 пощенски станции на територията на град София, като до няколко месеца се предвижда услугата да обхване офисите на дружеството в големите градове, а впоследствие и в по-малките населени места в страната. Списък на пощенските станции, в които се изпълнява услугата, се намира на сайта на „Български пощи“ ЕАД.„Български пощи” ЕАД все по-активно търси нови пазарни ниши, обогатява своето портфолио, развива се технологично и разнообразява дейността си в отговор на нарастващите клиентски изисквания. Електронната търговия ще продължи да генерира ръст на пратките, поради което дружеството разработи и внедри софтуерно приложение, необходимо при доставката на стоки, поръчани чрез електронни магазини.Партньорството с еMAG ще бъде съпътствано с реновация и осъвременяване на част от офисите на „Български пощи“ ЕАД в София, за да отговарят те на високите изисквания на потребителите на он-лайн магазина, които търсят гарантирано удобство и бързина при доставката на очакваните пратки.", "date": "2018.08.06", "title": "\"Български пощи\" с нова услуга в сферата на електронната търговия"}
{"url": "http://www.cross.bg/smartfona-temperatyri-zhivota-1580894.html", "text": "/КРОСС/ Повечето смартфони са създадени да работят безпроблемно до +40 градуса по Целзий. Летните температури у нас обаче могат да надминат тези стойности, а температурата в оставена на Слънцето кола често е едва поносима дори за хората.Що се отнася за смартфоните, то високата температура може да ги направи по-бавни, да съкрати живота на чиповете и в по-лошите случаи да нанесе непоправими щети по екрана или пластмасовите материали на корпуса. Горещите температури могат и перманентно да намалят живота на батерията ви.Ето защо, ако искаме да гарантираме добрата работа на смартфона през лятото, на първо място не трябва да го забравяме в колата.Когато пътуваме, смартфонът не трябва да стои на таблото на Слънце, а по-възможност на по-сенчесто или хладно място.Наличието на калъфка може да предпазва устройството от удари, но със сигурност пречи на по-доброто топлоотделяне и охлаждане - в най-горещите дни е добре да свалите калъфката му.Изключването на смартфона също би могло да има полезен ефект. А експертите съветват да не използваме тежки приложения или игри, в най-големите жеги.Според анализаторите най-предпоставения смартфон към прегряване е iPhone, а операционната му система iOS е създадена да работи безпроблемно до 35º C.", "date": "2018.08.06", "title": "Как да предпазим смартфона от прегряване през лятото"}
{"url": "http://www.cross.bg/kanada-poslanika-arabiya-1580898.html", "text": "/КРОСС/ Саудитска Арабия експулсира посланика на Канада в Рияд и извика своя посланик от Отава заради намеса във вътрешните й работи, предаде Франс прес.Това стана след като посолството на Канада призова за незабавно освобождаване на хвърлените в затвора правозащитници.Освен това Рияд замразява търговските си отношения с Канада и няма да сключи с нея ново споразумение за търговия и инвестиции, се казва в декларация, публикувана от Саудитската агенция по печата.", "date": "2018.08.06", "title": "Саудитска Арабия експулсира посланика на Канада"}
{"url": "http://www.cross.bg/slyzhiteli-rabotnitzi-vsichki-1580896.html", "text": "/КРОСС/ Денят на железничаря се отбелязва всяка година през първия неделен ден на месец август (тази година: 5-и август). Традицията за неговото честване датира от средата на миналия век. Изборът на деня, в който се отбелязва професионалният празник на железопътните работници в България, е свързан с историческия факт, че в началото на м. август през далечната 1888 г. железопътната линия Цариброд-София-Белово е открита за международни превози, като същевременно държавата откупува и линията Русе-Варна и започва нейната експлоатация. Така се учредяват Българските Държавни Железници.Историята на българската железница е богата на постижения, предизвикателства и трудни моменти, но тя най-вече е богата с хора, които са отдавали най-доброто от себе си за развитието на железопътния транспорт. Днешните български държавни железници помнят с признателност всички знайни и незнайни железопътни работници, които със своя принос са дали тласък на железницата да върви напред.И днес има примери за отлично изпълнение на служебния дълг и достойно отстояване на престижа на железничарската професия.От началото на 2018 г. до настоящия момент за проявен висок професионализъм, бдителност и навременни действия са наградени редица локомотивни машинисти, работници по ремонта в локомотивните депа, служители на превозни бригади в пътнически влакове и служители по експлоатация на товарните превози. По повод Деня на железничаря мениджърският екип на „Холдинг БДЖ” ЕАД ще връчи плакети и парични награди на 36 служители, работещи в дружествата за пътнически и товарни превози.Ръководството на националния железопътен превозвач добрата работа, високия професионализъм и отговорното изпълнение на служебните задължения и по повод предстоящия утрешен празник поднася своите благопожелания към всички български железничари за здраве, професионална удовлетвореност и лично щастие!", "date": "2018.08.06", "title": "През първата неделя на месец август се отбелязва Денят на железничаря"}
{"url": "http://www.cross.bg/apostolov-otdel-godini-1580897.html", "text": "/КРОСС/ Биохраните на българския пазар са с много добро качество, увери в предаването „Преди всички“ д-р Стоилко Апостолов от Фондацията за биологично земеделие „Биоселена“. Той посочи, че от десетина години се наблюдава бум на биопроизводителите. По думите му това налага държавата да адаптира звената, които отговарят за контрола, съответно с биопроизводителите. Според него секторът се подценява и даде пример:„През 2003-2004 г. имаше не повече от 200 биопроизводители в България. Тогава се създаде един отдел „Биологично земеделие“ към МЗХ, тогава работиха 4-5 човека. В момента има 7000 биопроизводители и във въпросния отдел работят пак може би 4-ма души. Това е една илюстрация за отношението. Ние години наред предлагаме този отдел да бъде подсилен според броя на производителите, да стане дирекция, да има по-голям персонал, хора, които са с опит, които наистина да отговорят на новите предизвикателства. Това в момента е огромен бизнес. Поне 100 млн. лв. е оборотът от биопродуктите на година, допълнително има и субсидии. Това е огромен бизнес и не може с лека ръка да се оставя да се администрира от един отдел в министерството, който трябва да свърши цялата работа“.Според Апостолов няма нищо трагично в констатациите на одитния доклад на Сметната палата. Според доклада контролът върху биохраните не защитава добре интересите на потребителите. Апостолов подчерта, че не са част от Комисията по биологично земеделие към министъра, тя си е вътрешноведомствена. Според него цялата система би работила по-добре, ако всички заинтересовани страни са в нея.Апостолов отбеляза, че новият европейски регламент въвежда принципни неща при производството. Биопроизводителите трябва да са подготвени за новите правила, защото иначе 7000 производители ще се окажат в много тежка ситуация, предупреди той.", "date": "2018.08.06", "title": "Д-р Стоилко Апостолов: Биохраните на българския пазар са с много добро качество"}
{"url": "http://www.cross.bg/evropa-liga-lydogoretz-1580918.html", "text": "/КРОСС/ Шампионът на България \"Лудогорец\" извади късмет при жребия за плейофната фаза на Лига Европа.Ако отстранят босненския \"Зрински\" Мостар в третия квалификационен кръг, \"орлите\" ще се изправят срещу победителя от двойката \"Торпедо\" Кутаиси (Грузия) - \"Кукеши\" (Албания).Така тимът на Пауло Аутуори е абсолютен фаворит за влизане в групите на турнира.", "date": "2018.08.06", "title": "\"Лудогорец\" с лесен жребий в Лига Европа"}
{"url": "http://www.cross.bg/kazhi-mi-kak-se-sadi-i-vadi-kartofa-s-eurbeg-i-vzriv-video-1580888.html", "text": "/КРОСС/ Първо е саденето, после е копаенето, а накрая е и ваденето. Все пак отглеждането на картофи не е много лесна работа, защото при всички случаи трябва да хванете мотиката.Ентусиаст градинар обаче е намерил как да си спести поне част от усилията, пише Днес.Бг.Той се е досетил, че може да използва еърбег от стара кола, за да извади картофите без да му се налага да копае.Първият опит в \"Градина Велина\" близо до Правец преди години се оказал несполучлив. Вторият проработил. Тази година изобретателният стопанин отново събра картофената реколта по мързеливия начин – взриви еърбега със слаб ток и само прибра щайгите, в които беше насадил зеленчука.", "date": "2018.08.06", "title": "Кажи ми как се сади и вади картофа... С еърбег и взрив! (видео)"}
{"url": "http://www.cross.bg/danuchnite-predpriyatie-prodazhba-1580886.html", "text": "/КРОСС/ Данъчните са поискали от съда да обяви за недействителни 134 сделки за прехвърляне на имущество за над 20 млн. лв., научи \"Сега\". Става дума за бизнесмени, които са се отървали от фирмите си, за да не плащат дължимите данъци, а държавните ревизори, умишлено или не, не са си събрали навреме вземанията. Данните са към началото на годината.През 2017 г. от проверки на физически лица, участвали в схеми за източване на ДДС и други данъчни нарушения, са установени задължения за над 216 млн. лв.Националната агенция за приходите (НАП) отскоро е започнала да води дела срещу такива длъжници, затова голяма част не са приключили. Ако съдът развали сделките, данъчните ще могат да продадат активите на нарушителите, за да си съберат дължимото. Една от хватките е свързана с юридическа тънкост. Ако фирмата се прехвърля с договор за продажба на предприятие, собственикът й е длъжен да го съобщи в НАП и да представи в Търговския регистър документ, че данъчните са уведомени.Ако обаче се прехвърлят само дялове от дружеството, никакви уведомления не се изискват. Това важи дори сделката да е за 100%, т.е. за всички дялове. Разликата е в това, че дяловото участие е чист актив, докато цялото предприятие е съвкупност от активи и пасиви.Проблемът обаче е, че много дедесари знаят за тази разлика и я ползват, за да прехвърлят участията си в задлъжнелите си фирми на клошари и на полуграмотни. Всъщност дори и при продажба на цяло предприятие и уведомяване на данъчните, няма гаранция, че те ще му направят проверка.", "date": "2018.08.06", "title": "НАП търси: 134-ма длъжници, продали спешно фирмите си "}
{"url": "http://www.cross.bg/tzenite-pokachvane-stotinki-1580885.html", "text": "/КРОСС/ От началото на юни цените на бензина и дизела са се увеличили средно с 5-6 стотинки за литър. От седмица насам са в застой.Може ли да се очаква обаче рязко покачване на цените по бензиностанциите?\"Всички стойности са в реда на нещата, нормални и варират в границите на 70 и 80 долара за барел. Към момента трендът е доста непостоянен, в рамките на една седмица има скокове и спадове и в този смисъл не очаквам да има някакво отражение на цените на нашите колонки в момента\", коментира Светослав Бенчев от Българска петролна и газова асоциация.\"Перспективите за намаление на цената на петрола са на дневен ред поради една причина – икономическото забавяне, което се забелязва в Китай\", настоява финансовият анализатор Цветослав Цачев.Ако поскъпне доларът, експерти прогнозират леко покачване на цените на горивата.\"Ще се отрази, може би, в още 5-10 стотинки поскъпване, в най-тежкия случай, не повече. До края на годината\", смята Цачев.Светослав Бенчев пък отхвърля напълно възможността да стигнат до психологическата граница от 3 лева.\"Това може да се случи в следващите 10 години\", отсича той пред Нова тв.", "date": "2018.08.06", "title": "3 лева за литър! Има ли потенциал за скок на горивата?"}
{"url": "http://www.cross.bg/benchev-royce-rolls-1580884.html", "text": "/КРОСС/ Rolls – Royce не е марката на БСП. Хората, които се возят на тези луксозни автомобили не са социалисти.Това написа във „Фейсбук“ на соцдепутатът Кристиан Вигенин по повод ареста на бургаския олигарх Бенчо Бенчев в Истанбул в компанията издирвания от Интерпол престъпен бос Димитър Желязков (Митьо Очите).Ето какво написа още Вигенин:„Както всичко напоследък, историята с Димитър Желязков мирише силно на поредния сценарий. Но даже да не е и въпреки, че засега знаем твърде малко, ще кажа, че Бенчев с Rolls – Royce - а не може да бъде идентифициран с БСП по никакъв начин, не е социалист, той е отрицание на всичко, в което вярваме. Защо и как е избран като гражданска квота за общински съветник - това е политически въпрос, на който трябва да отговори тогавашното местно ръководство.А как се е оказал в един хотел с Очите в Истанбул и каква е ролята му е криминален въпрос, тепърва ще научаваме подробностите. Но едно е ясно - Бенчев трябва да напусне Общинския съвет в Бургас. Да понесе цялата отговорност и пред закона, и пред гражданите, които са го избрали.В тази светлина звучи още по-актуално призивът на Корнелия Нинова за изчистване на българската политика от корупция и зависимости - феномен, роден от прехода, който засяга повече или по-малко всички партии, но само една - БСП - го поставя публично. И главният крадец да не си мисли, че ще се спаси, викайки с цяло гърло \"Дръжте крадеца!\" при всеки удобен повод.                         ", "date": "2018.08.06", "title": "Вигенин за ареста на Бенчев: Rolls – Royce не е социалистическа марка"}
{"url": "http://www.cross.bg/gradysa-yvelicheniya-vremenni-1580887.html", "text": "/КРОСС/ Слънчев поноделник ни очаква, като само в следобедните часове са възможни временни увеличения на облачността. Максималните температури ще са между 30 и 35 градуса, в София - около 30 градуса, сочи прогнозата за времето на НИМХ - БАН.По Черноморието също ще бъде слънчево. Ще духа бриз. Максималните температури ще са 29-31 градуса. Температурата на морската вода ще е 26-27 градуса. Вълнението на морето ще бъде един - два бала.Над планините ще бъде слънчево, след обяд - с временни увеличения на облачността, но валеж е малко вероятен. Ще духа слаб вятър, предимно от североизток.Максималната температура на височина 1200 метра ще е около 24 градуса, а на 2000 метра - около 16 градуса.Според прогнозите във вторник и сряда ще е слънчево, около и след обяд - с временни увеличения на облачността.През първия ден на отделни места в североизточните и в централните планински райони ще превали и прегърми, през втория - краткотрайни валежи с гръмотевици са възможни и в останалата част от страната, на повече места в източните и планинските райони.", "date": "2018.08.06", "title": "Времето през седмицата: Горещо с вкус на море!"}
{"url": "http://www.cross.bg/evro-chernomorski-programata-1580880.html", "text": "/КРОСС/ Двадесет и три проекта за близо 20 млн. евро по съвместната оперативна програма \"Черноморски басейн 2014-2020\" г. ще се изпълняват във Варна, Бургас и Стара Загора. Те са одобрени в рамките на първата покана за набиране на проектни предложения на програмата и в тях участват 20 български партньори, съобщават от Министерството на регионалното развитие и благоустройство.Най-много са одобрените проекти на организации от област Варна - общо 10 с бюджет от над 1,8 млн. евро. Сред тях са Асоциация на българските Черноморски общини, Черноморска мрежа на неправителствените организации, Икономически университет - Варна, Община Аврен, Сдружение \"Агенция за икономическо развитие\" и др. От област Бургас общини и неправителствени организации участват в шест проекта по програмата, като бюджетът на българските партньори е на стойност над 1,6 млн. евро. Сред тях са общините Бургас, Созопол и Малко Търново, Фондация \"Виа Понтика\", Сдружение \"Съвет за развитие на туризъм в Община Несебър\", Сдружение \"Зелена Странджа\" и др.От област Стара Загора двама български партньори участват в два проекта по програмата, като бюджетът на българските партньори е на стойност близо 260 хил. евро. Проектите целят разработване на нови услуги и развитие на туризма на база богатото културно и историческо наследство, запазване на околната среда и природните ресурси.Съвместната оперативна програма по Европейски инструмент за съседство \"Черноморски басейн\" 2014-2020 г. е с общ бюджет близо 54 млн. евро. Министерството, което ръководи изпълнението на Съвместната оперативна програма \"Черноморски басейн 2014-2020\" г. в страната, започва обществено допитване за проекта на Насоки за кандидатстване по втора покана за проектни предложения. Тя се очаква да започне в началото на октомври, а проектопредложенията ще се подават до 31 януари 2019 г. Документът има за цел да помогне на кандидатите при подготовката на проектните предложения.Съвместната оперативна програма по Европейски инструмент за съседство „Черноморски басейн“ 2014-2020 г. е с общ бюджет близо 54 млн. евро. Териториалният й обхват включва Североизточен и Югоизточен регион на България, Централна Македония, Източна Македония и Тракия в Гърция, югоизточен регион на Румъния, Турция. Държави - партньори на програмата са Армения, Грузия, Молдова и Украйна с Одеса, Николаев, Херсон, области Запорожие и Донецк, Крим и Севастопол.Целта на програмата за сътрудничество, финансирана по Европейския инструмент за съседство, е да допринесе за подобряване на благосъстоянието на хората в регионите на Черноморския басейн чрез устойчив растеж и съвместно опазване на околната среда. ", "date": "2018.08.06", "title": "Финансират проекти за 20 млн. лв. по програма \"Черноморски басейн\""}
{"url": "http://www.cross.bg/planeta-blyzhdaeshta-tela-1580879.html", "text": "/КРОСС/ Учени идентифицираха блуждаеща в нашата галактика планета, която е на едва 20 светлинни години от Земята, съобщи \"Сайънс алърт\". Като използваха свръхголемия радиотелескоп VLA в Ню Мексико, астрономи от университета на Аризона откриха блуждаеща планета със свръхсилно магнитно поле в района на Слънчевата система.Новооткритата планета е около 12 пъти по-голяма от Юпитер. Точни данни за състава на планетата засега няма, но възрастта й вероятно е поне 200 милиона години.Астрономите освен това установиха, че температурата на повърхността й е 825 градуса Целзий. Те са на мнение, че изследването на планетата ще позволи да се опознае по-добре поведението на небесните тела в космоса и ще допринесе да си създадем представа за изхвърлените извън пределите на звездните системи небесни тела, чиито размери са значително по-големи от тези на която и да било планета от земен тип.", "date": "2018.08.06", "title": "Откриха нова блуждаеща в галактиката ни планета"}
{"url": "http://www.cross.bg/rysiya-departament-durzhavniya-1580883.html", "text": "/КРОСС/ Посолството на Русия в САЩ обвини Държавния департамент в „мегафонна дипломация“, предава РИА Ноовсти,цитирана от Фокус.Руското посолство във Вашингтон, коментира извикването на шарже д'афер на Русия в САЩ Дмитрий Жирнов в Държавния департамент като изрази съжалението си и заяви, че Съединените щати са се подали на \"мегафонна дипломация\".В изявлението на Хедър Науърт, нашия дипломат беше помолен да \"отговори за агресивната намеса на Русия\" в американските вътрешни работи \", заявиха от посолството.\"За какъв отговор да говорим, ако такава тема не съществува изобщо? През последните две години многократно и на различни нива, ние развенчаваме абсолютната неоснователност на такива инсинуации, нито едно доказателство досега не е било представено. Що за отговор се очаква от нас да се приемат публикации в медиите, като например съобщения за блокиране на социалната мрежа \"Фейсбук\" на профилите на 32 души в резултат на вътрешна цензура, наложена от американските политици заедно с интернет компанията под знамето на борбата с \"руската заплаха“?“, заявяват руските дипломати.", "date": "2018.08.06", "title": "Посолството на Русия в САЩ обвини Държавния департамент в „мегафонна дипломация“"}
{"url": "http://www.cross.bg/krug-liga-lydogoretz-1580881.html", "text": "/КРОСС/ От 14:30 часа днес ще се проведе жребият за плейофите в Лига Европа. Тогава ще станат ясни и потенциалните съперници на единствените останали български отбори в турнира ЦСКА и Лудогорец.\"Червените\" стигнаха до третия предварителен кръг на надпреварата, след като отстраниха ФК Рига и Адмира Вакер. \"Орлите\" отпаднаха от Шампионската лига след загуба от МОЛ Види и ще се опитат да стигнат груповата фаза на Лига Европа. ЦСКА ще трябва първо да отстрани датския гранд Копенхаген. Ако успее да го стори, ще бъде поставен в плейофния кръг.Там възможните съперници на тима са следните: Слован (Братислава) - Рапид (Виена), Уфа - Прогрес (Нидеркорн), Апоел (Хайфа) - Аталанта, Аполон (Лимасол) - Динамо (Брест)Лудогорец е фаворит срещу Жрински (Мостар). В плейофния кръг \"орлите\" могат да се изправят срещу отбор, отпаднал от третия кръг в Шампионската лига или срещу тим, който е бил елиминиран по-рано. Разградчани могат да мерят сили срещу загубили от следните двойки: Малмьо - МОЛ Види, Селтик - АЕК (Атина), Карабах - БАТЕ (Борисов), както и срещу победителя от Шериф - Валур, Спартакс (Юрмала) - Судува, ТНС - Мидтиланд и Торпедо (Кутаиси) - Кукеши.", "date": "2018.08.06", "title": "Днес стават ясни съперниците на ЦСКА и Лудогорец в Лига Европа"}
{"url": "http://www.cross.bg/lekarstva-blokiranite-svobodno-1580882.html", "text": "/КРОСС/ Днес е последният ден, в който, по преценка на общопрактикуващите лекари, свободно ще се заменят блокираните лекарствени продукти за лечение на хипертония и на сърдечни заболявания и аптеките ще ги отпускат безпрепятствено на пациентите. В списъка са включени 62 лекарства, които бяха спрени у нас и в цяла Европа заради активното вещество Валсартан, доставено от китайска фирма, и съмненията, че в него има канцерогенен примес. ", "date": "2018.08.06", "title": "Изтича срокът, в който свободно можем да заменим блокираните лекарства с други"}
{"url": "http://www.cross.bg/grypa-proizvodstvo-dosudebno-1580873.html", "text": "/КРОСС/ Продължава работата на службите по разбитата преди дни организирана престъпна група, занимавала се с рекет, побой и наркотрафик. Днес се очаква да стане ясно дали има основания за отделно досъдебно производство срещу двама от групата, свързана със сочения за неин ръководител Димитър Желязков - Митьо Очите, задържани в Истанбул.Прокурори от Специализираната прокуратура ще анализират проведените разпити, претърсвания и ще преценят дали има доказателства за отделяне в досъдебно производство, обясни заместник-главния прокурор Иван Гешев.Вече над 30 различни адреса, свързани с престъпната група, бяха претърсени, включително и домашните адреси на лицата, които бяха предадени на МВР от турската страна. Властите потвърдиха, че претърсванията продължават и могат да станат и стотици. Освен това са се появили и нови свидетели, чиято сигурност ще бъде гарантирана.", "date": "2018.08.06", "title": "Над 30 претърсени адреса и нови свидетели по случая на Митьо Очите"}
{"url": "http://www.cross.bg/yvrezhdaniya-promeni-pomosht-1580872.html", "text": "/КРОСС/ Днес изтича срокът, в който двата лагера на протестиращи хора с увреждания трябва да представят становищата си по подготвяните законови промени.От това зависи документът да бъде придвижен напред, след като бъде финално редактиран. Законът, написан от социалното министерство, урежда индивидуална оценка на уврежданията, право на лична помощ и на месечна финансова подкрепа, както и въпроси, свързани с образованието и заетостта на хората с увреждания.", "date": "2018.08.06", "title": "Протестиращите хора с увреждания представят становищата си по законовите промени"}
{"url": "http://www.cross.bg/madyro-venetzyela-prezidenta-1580875.html", "text": "/КРОСС/ Шестима души са арестувани във Венецуела по подозрение, че са замесени в атентата с дронове срещу президента на страната Николас Мадуро.Има следа към задържаните и двата дрона с по един килограм експлозиви, предназначени да убият държавния глава.Два силни взрива се чуха в събота, докато Мадуро произнасяше в Каракас реч на военна церемония, предавана по телевизията. Телохранителите бързо прикриха президента, а войниците се разбягаха.Според властите това е терористична атака. Те обявиха, че в следващите часове ще има още арести. Седем служители от Националната гвардия бяха ранени при инцидента.", "date": "2018.08.06", "title": "Шестима са задържани във Венецуела за атаката с дронове срещу Мадуро"}
{"url": "http://www.cross.bg/chasa-provede-tzentur-1580867.html", "text": "/КРОСС/ От 09.45 часа министърът на труда и социалната политика Бисер Петков ще посети Дневен център за пълнолетни лица с увреждания - КСУ „Свети Георги“. От 10.30 часа е предвиден брифинг за журналистите в Дневния център. От 11.00 часа министърът ще посети и Дневен център за деца и младежи с увреждания „Св. Петка“.***От 09.00 часа в храм „Преображение Господне“ в кв. „Лозенец“ ще бъде отслужена архиерейска света литургия за големия християнски празник Преображение Господне. ***От 09.00 часа до 14.00 часа в кабинет № 108 на Катедра по инфекциозни болести на ВМА ще се проведат безплатни консултации и прегледи за лаймска болест и други инфекции, предавани при ухапване от кърлеж.***От 09.30 часа в Българска фондова борса на ул. „Три Уши“ 6, ет. 5, ще бъде даден официалният старт на търговията с акции на производителя на птиче месо Градус АД-Стара Загора.***От 10.00 часа Комисията за енергийно и водно регулиране (КЕВР) ще проведе открито заседание, по време на което ще обсъди заявление на „В.И.П. Енерджи България“ ООД за издаване на лицензия за дейността „търговия с електрическа енергия“, с включени права и задължения на „координатор на стандартна балансираща група“; заявление на „Езпада“ от Хърватия, за издаване на лицензия за дейността „търговия с електрическа енергия“; заявление на „Енергия Натуралис Инт.“ от Словения, за прекратяване на лицензия за „търговия с електрическа енергия“ и заявление с на „Фреа Акспо“ ЕООД за прекратяване на лицензия за „търговия с електрическа енергия“.***От 11.00 часа в Националния пресклуб на БТА ще се проведе трета открита дискусия по проблеми на адвокатурата. Модератор на събитието е адв. Светлозар Николов.***От 09.00 часа в благоевградския храм „Преображение Господне“ Неврокопският митрополит Серафим ще оглави архиерейска света Литургия по случай празника.***От 18.00 часа в зала „Ал. Г. Коджакафалията“ в Културен център „Морско казино“ ще бъде представена уникална изложба „Атон. Фотографии и гравюри от Света гора“. ***От 18.00 часа в МДТ „Константин Кисимов“ в голяма зала ще бъде представен детският спектакъл „Карлсон и дребосъчето“. ***От 16.00 часа до 17.30 часа в офиса на ГЕРБ – Враца на бул. „Демокрация“ №2 народният представител инж. Петя Аврамова ще се срещне с граждани. ***От 10.30 часа в художествената галерия ще се проведе лятна работилница за въображение. ***От 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. ***От 11.00 часа в Регионалния пресклуб на БТА ще се проведе прескоференция на Спортен клуб по акробатика в Плевен на тема „Близо 50 деца остават без база за тренировки. Гонят ги от залата!“.***От 09.00 часа в храм „Св. Преображение Господне“ в кв. „Тракия“ Пловдивският митрополит Николай ще оглави Архиерейска света Литургия. ***От 09.00 часа в зала 2 на Окръжния съд ще се гледа делото срещу Иван Р., обвинен в причиняване на смърт по непредпазливост при управление на моторно превозно средство. ***От 13.30 часа в зала 2 на Окръжния съд ще се гледа делото срещу Милко А., обвинен в лихварство. *** От 10.00 часа в Детския отдел на Градската библиотека ще се проведе инициативата „Чудесата на България” – пътешествие без куфар до природния парк „Персина” и резервата „Сребърна”. ***От 10.00 часа в детския отдел на библиотека „Родина“ ще се проведе лятна детска академия. ***От 10.00 часа в къща-музей „Гео Милев“ ще се проведат литературни занимания за деца от 5 до 9 години. ***От 15.00 часа в тетевенския манастир ,,Свети Илия“ ще бъде отслужен молебен за здраве и благоденствие на жителите на община Тетевен от Негово Високопреосвещенство - ловчанския митрополит Гавриил.***От 17.00 часа пред Общината ще се проведе информационна кампания „Вашите права“ на Европейския потребителски център, който функционира към Комисията за защита на потребителите. ", "date": "2018.08.06", "title": "Предстоящи събития в страната за 6 август "}
{"url": "http://www.cross.bg/tema-zhivo-parite-1580870.html", "text": "/КРОСС/ Тема: Политици, задържани с Митьо Очите. На живо от Бургас: Какви са отношенията им с несебърския бос и има ли връзка между политиката и организираната престъпност?Тема: Над два милиона долара дарение за Лом - кой е човекът, завещал парите, и как ще бъдат използвани?Тема: Ще се наказва ли със затвор психическият тормоз? Коментар на председателя на правната комисия в парламента Данаил Кирилов.Тема: Кога ще влезем в чакалнята на еврото и може ли да бъде реанимирано дясното? В студиото Стефан Софиянски.Тема: На живо: Каква е историята на уникалната гробница, открита при ремонт на тротоара в центъра на София?Тема: На живо от Бургас: След ареста на Митьо Очите и местни политици, отговор на въпроса: Докъде стигат връзките на подземния свят? Коментар на журналиста Слави Ангелов и бившия директор на НСБОП Кирил Радев.Велосипедистка блъсна бебе в Монтана и избяга. Среща с пострадалото дете и неговите родители, които поискаха тотална забрана за колоездачи в парковете.Семейство обвини Спешна помощ, че не се отзовала на сигнал за дете с критично виска температура. Говорят страните по казуса.Говори Александър Ваклин, бизнесменът, подал сигнал срещу бившия кмет на \"Младост\" Десислава Иванчева.След рекордните жеги в Европа, какво време ни очаква през следващите дни? На живо от БАН.\"На твоя страна\" с Георги Георгиев: Ще провали ли дъждът сезонът по морето? И можем ли да си върнем парите, ако няма слънце на плажа?И още от морето: Как се промени плажната мода през последното столетие?След 21 години суша:  Плувецът Антъни Иванов стигна финал на Европейско първенство. Гостува Петър Стойчев, световен шампион по плуване.\"Пълен абсурд\":  Румен Бахов спасява седем бездомни кученца в луковитско. ", "date": "2018.08.06", "title": "Теми и гости в ефира днес"}
{"url": "http://www.cross.bg/iisys-slava-apostolite-1580877.html", "text": "/КРОСС/ На шести август Светата Православна Църква чества Свето Преображение Господне. Тоя празник е установен в първи век на християнството и ни напомня едно от най-важните евангелски събития – явяването на Господа в небесната слава пред трима от учениците Си - апостолите Петър, Йоан и Яков.Той се изкачил с тях на Тавор планина, която се намира край Галилея. Тук той се отдалечил малко от тях и започнал да се моли. Учениците в това време заспали. Когато се пробудили, видели Иисус преобразен: лицето му се изменило и светело като слънце; дрехите му станали бели като сняг. С Него имало двама мъже, сияещи от слава - древните пророци Мойсей и Илия, които беседвали с Него за предстоящите му страдания и за края му в Йерусалим. Петър, поразен от това, което виждал, казал на Иисус: \"Господи, добре е да останем тук. Да направим три сенника: за теб един, един за Мойсей и един за Илия!\" Като говорел, изведнъж светъл облак осенил всички и из облака се чул глас, който казвал: \"Този е Моят Син възлюбен, в Когото е Моето благоволение! Слушайте Него!\" Учениците от страх паднали ничком.Но Господ се допрял до тях и им казал: \"Станете, не бойте се!\" И като станали видели само Иисус Христос в обикновения Негов вид. Те слезли от планината. А Той им забранил да говорят за това, което видели, докато Син Човечески не възкръсне от мъртвите. Това събитие било предназначено да предпази апостолите от униние и съмнение при вида на Христовите страдания и да укрепи вярата им. Учениците чули гласа на Самия Бог; двама най-велики представители на Стария Завет – Мойсей и Илия, които станали свидетели с явяването си, че Иисус е действително Оня, за Когото предсказвали пророците. Обкръжени от небесна слава, те беседвали с Господ Бог Иисус Христос за неговите спасителни страдания и доброволна смърт. Това чудно явление трябвало да отвлече апостолите от земните помисли за величие, като ги направи свидетели на небесната слава на Христа.Този велик празник се пада през Богородичните пости и празничната трапеза трябва да е от риба и рибни продукти.", "date": "2018.08.06", "title": "Преображение Господне е"}
{"url": "http://www.cross.bg/deteto-pomosht-speshna-1580876.html", "text": "/КРОСС/ Семейство от София обяви война на Спешна помощ в социалните мрежи. Даниела и Огнян Секирански твърдят, че на 9-годишната им внучка не е обърнато внимание, въпреки че е била с критично висока температура. Случката се разиграла на 31 юли вечерта. Бабата и дядото потърсили спешната помощ през телефон 112 , но тя така и не пристигнала. \", разказа Даниела за \"Здравей, България\". По думите на нейния съпруг детето е било с над 41 градуса. Двамата звъннали на 112, където ги посъветвали да предприемат действия за сваляне на температурата на детето.  допълни Огнян., каза съпругата му.  , заяви Катя Сунгарска, говорител на \"Спешна помощ\". ", "date": "2018.08.06", "title": "Баба и дядо срещу Спешна помощ - не помогнала на внучка им"}
{"url": "http://www.cross.bg/benchev-mosinov-bencho-1580878.html", "text": "/КРОСС/ БСП може без Бенчо Бенчев и ще бъдем без него оттук нататък, категорично заяви в предаването „Преди всички“ Евгений Мосинов, председател на групата общински съветници на БСП в Общинския съвет в Бургас. Зам.-председателят на Общинския съвет в Бургас от БСП Бенчо Бенчев беше задържан в Истанбул заедно с Димитър Желязков – Митьо Очите. Очаква се Специализираната прокуратура да реши дали срещу него да се образува отделно дело за лично укривателство. В дома на Бенчев криминалистите открили бележки колко пари да се дават на Желязков. Вероятно Бенчев ще бъде разследван и за пране на пари.„Една толкова годишна партия надали ще е в състояние да е зависима от един човек, бил той и Бенчо Бенчев“, коментира Мосинов. Според него Бенчев ще послуша партията и ще си подаде оставката като общински съветник и зам.-председател.По думите му реакцията както на националното ръководство на БСП, така и на местната структура е изключително бърза, навременна, остра и категорична. Той посочи, че както местната структура на партията, така и бургаската общественост са изненадани от случилото се.„Бенчев е характеризиран като голям данъкоплатец, бизнесмен със социални ангажименти, в една изцяло позитивна светлина“.Евгений Мосинов отбеляза, че сегашната обвързаност на Бенчев с „Аркус Секюрити“ започва след 2011 г., когато е включен в листа на БСП от гражданската квота. Той подчерта още, че на последните местни избори Бенчев е избран с преференции:„Винаги е укоримо един политик да има дейност, близка до организираната престъпност или да е свързана пряко с нея. Въпросът е кога политически структури узнават за тази дейност. Ето когато узнаваме, ние реагираме веднага“.„Ще изчакаме и неговата версия, както и становището на прокуратурата. Но озоваването му там с Митьо Очите е абсолютно неприемливо от политическа гледна точка“, коментира Мосинов. Той не изключи версията случилото се да е сценарий.Евгений Мосинов смята, че този случай ще предизвика начало на дискусия в БСП за хората от гражданската квота – за критериите, за стандарта на отношение на тези предлагани хора. Това е повод гражданската квота да се прецизира и като механизъм на определяне, и като конкретни имена, добави той.", "date": "2018.08.06", "title": "БСП може без Бенчо Бенчев, категоричен е председателят на \"червените\" общинари в Бургас"}
{"url": "http://www.cross.bg/tyristicheski-ostrov-lombok-1580874.html", "text": "/КРОСС/ Най-малко 82 души са загинали и стотици са ранени при земетресението с магнитуд 7 по Рихтер, което разтърси вчера индонезийския туристически остров Ломбок, съобщи БГНЕС. Земетресението разруши и повреди хиляди постройки, очаква се броят на жертвите да расте. Трусът е бил усетен и на съседния остров Бали. Издаденото предупреждение за цунами е предизвикало паника и хората са се втурнали да търсят безопасно място.Повечето жертви са в северната част на Ломбок, далеч от туристически места. В редица райони на острова електричеството е прекъснато.", "date": "2018.08.06", "title": "Броят на жертвите от земетресението в Индонезия надхвърли 80"}
{"url": "http://www.cross.bg/voiina-svetovna-armiya-1580866.html", "text": "/КРОСС/ 1623 г. - Кардинал Матео Барберини е избран за папа и приема името Урбан VIII.1806 г. - Франц II абдикира от императорския престол. Свещената Римска империя престава да съществувана.1825 г. - Боливия придобива независимост от Испания.1824 г. - Въстаническата армия на Симон Боливар нанася решително поражение на испанските войски при Хунин в Перу.1834 г. - Високата порта издава указ за организиране на териториална армия, наречена редиф - по един батальон от 1400 доброволци на санджак.1844 г. - В британската преса е отпечатана първата новина, получена от телеграф.1890 г. - За първи път в затвора Обърн в Ню Йорк е екзекутиран човек с електрически стол.1918 г. - Първата световна война: В битката при Марна Антантата, подкрепена от САЩ, успява да превземе Северна Франция.1929 г. - В СССР е създадена специална армия на Далечния Изток.1940 г. - Втората световна война: Естония е анексирана от СССР.1942 г. - Кралицата на Нидерландия Вилхелмина Холандска става първата коронована особа, държала реч в Конгреса на САЩ.1945 г. - Втората световна война: Град Хирошима в Япония е разрушен напълно от атомната бомба Little Boy, хвърлена от американският бомбардировач B-29 Енола Гей.1958 г. - България установява дипломатически отношения с Уругвай.1961 г. - СССР изстрелват втори пилотиран космически кораб (Восток-2). Космонавтът Герман Титов става първият човек, който прекарва в Космоса повече от едно денонощие.1962 г. - Британската колония Ямайка получава независимост.1997 г. - Боинг 747 на корейските авиолионии катастрофира в джунглата на Гуам, загиват 228 души.2007 г. - Скъсана част от стената на микроязовир \"Дервента\" предизвиква приливна вълна, която залива земеделски площи и причинява тежки разрушения в град Цар Калоян.", "date": "2018.08.06", "title": "6 август в историята"}
{"url": "http://www.cross.bg/zhivota-znae-chesto-1580869.html", "text": "/КРОСС/ Когато често се срещаме с дадени хора, те стават част от живота ни. И като станат част от живота ни, започват да се опитват да го променят. И се сърдят, когато не правим това, което те изискват от нас. Понеже всеки си мисли, че знае как другият трябва да живее живота си, но всъщност никой не знае как трябва да живее своя собствен. Паулу Коелю - Алхимикът", "date": "2018.08.06", "title": "Когато често се срещаме с дадени хора...."}
{"url": "http://www.cross.bg/gospodne-preobrazhenie-iisys-1580865.html", "text": "/КРОСС/ На 6 август Българската православна църква отбелязва един от най-светлите си празници - Преображение Господне.Началото на празника е в първите векове на християнството и е свързано с едно от най-важните евангелски събития - явяването на Иисус Христос в небесна слава пред трима от най-близките му ученици.Апостолите не допускали, че Иисус Христос ще понася унижения и страдания - според тях това било несъвместимо с величието и славата Му. Той им говорил често за страданията, които Го очакват, за смъртта и Възкресението Си.За да укрепи вярата на учениците Си, Иисус Христос решил да покаже на трима от апостолите истинната Си небесна слава. Заедно с Петър, Иаков и Йоан се изкачил на планината Тавор в Галилея, отдалечил се от тях и започнал да се моли.Скоро те заспали, а когато се събудили, видели своя Учител напълно преобразен.Лицето Му светело като слънце, а дрехите Му блестели като светлина. Иисус беседвал с двама от най-великите представители на Стария Завет - пророците Мойсей и Илия, за предстоящите Си страдания и Кръстна смърт в Йерусалим.В един момент светъл облак осенил всички и от него се разнесъл могъщ глас:\"Този е Моят възлюбен Син, в Когото е Моето благоволение. Него слушайте.\"При тези слова Свише апостолите в силен страх паднали ничком на земята. Когато славата Господня се скрила от тях, Господ се приближил към учениците Си и казал: \"Станете, не бойте се!\" Това чудодейно събитие трябвало да предпази апостолите от униние и съмнение при вида на Христовите страдания, да укрепи вярата им в Неговата Божествена природа.За всички вярващи християни и до днес Преображение Господне е свързано с промяна и с нова надежда. Затова празникът се отбелязва в края на християнската църковна година. На този ден в Светата Литургия на православните храмове се прибавя специален Тропар (молитвено песнопение) със старославянското название \"Начатки овощей\", а в Българската православна църква - \"Освещаване на гроздето\".Защото, ако в северните православни земи в началото на август има само ябълки, то в българските по-южни земи вече е откъсната първата чепка грозде. За първи път то се освещава в храма и се яде на празника Преображение Господне.В малките градове и села на България все още са живи колоритните народни обичаи, свързани с Преображение Господне. Правят се панаири, разменят се животни и стоки.Някога момите и ергените се сговаряли за годежи и женитби. Според традиция от най-дълбока древност женитбите се правели през септември, за да се роди дете през юни и невястата да се захване за работа през усилния летен период.Според българския народен календар на 6 август настъпва трайно преобразяване в природата. Слънцето обръща гръб на лятото и лице към зимата, щъркелите се събират на ята, преди да отлетят към топлите земи.Според вярванията на този ден се отваря небето и ако някой види това, се сбъдва всичко, което си нарече. Ако някой се разболее, натопява се връзка сушени плодове, болният пие от водата и болестта се преобразява.Преображение Господне е времето, когато дните видимо намаляват, очаква се студът. Всеки трябва да се размисли, да си спомни, че е имало много случаи, когато е бил лош и ето, сега е времето да се преобрази, да стане по-добър.", "date": "2018.08.06", "title": "Преображение Господне"}
{"url": "http://www.cross.bg/bivsh-sergeii-depytat-1580868.html", "text": "/КРОСС/ Александър Везенков, баскетболист Александър Миланов, управител на “ВMW Group България” Васил Мавриков, актьор Виолина Маринова, председател на УС и главен изпълнителен директор на Банка ДСК Георги Кючуков, бивш депутат от АБВ Димитър Димитров, бивш депутат от БСП Проф. Михаил Пеков, композитор и педагогПетър Паунов, кмет на КюстендилПроф. дин Сергей Сергей Игнатов,историк, основател на египтологията в България,  министър на образованието, младежта и науката в правителството на Бойко Борисов (2009-2013)Томас Лафчис, футболен мениджър, президент и собственик на Левски (София) от 1991 до 1999 г., бивш футболистТомислав Дончев, политик от ГЕРБ, заместник министър-председател по европейските фондове и икономическата политика  ", "date": "2018.08.06", "title": "Родени на 6 август"}
{"url": "http://www.cross.bg/leva-vestnik-benchev-1580871.html", "text": "/КРОСС/ \"Всички в Бургас и в самите партии са знаели за политическите ортаци на Митьо Очите от години, но са си траели\", пише на първата си страница вестник \"24 часа\". Всекидневникът припомня, че в събота призори Димитър Желязков беше задържан от турската полиция в истанбулски хотел, в стаята на общинския съветник на БСП Бенчо Бенчев и в компанията на бившия депутат от ДПС Несрин Узун. Бенчев е съдружник във фирмата \"Аркус сигурност\" - единственият официален източник на доходи на Желязков, който се води консултант в нея.Вчера БСП се разграничи от Бенчев и поиска оставката му от общинския съвет на Бургас, допълва \"24 часа\".\"Общинарят Бенчев - ковчежник на Очите\", пише по темата вестник \"Стандарт\". Изданието обяснява, че документи, доказващи черно счетоводство и бележки, в които пишело колко пари трябва да се платят на Очите, са открили вчера криминалисти в къщата на зам.-шефа на местния парламент в Бургас.\"Никой не контролира сделките \"паспорт срещу инвестиции\", съобщава вестник \"Сега\", като се позовава на отговори на различни институции на въпроси на изданието.Средно по 5-ма чужденци годишно получават българско гражданство, заради направени от тях инвестиции в страната в размер 1 млн. лева, показват данните, предоставени от Министерството на правосъдието. Според статистиката от началото на 2013 до 21 май тази година 27 лица са взели български паспорт с указ на вицепрезидента за изключителен принос към икономиката ни, допълва \"Сега\".\"Цената на зърното расте\", съобщава вестник \"Земя\". Изданието посочва, че тенденцията е на световните пазари, като се забелязва и у нас. Основните причини за това са неблагоприятните климатични условия и напрежението, свързано с политиката на САЩ, уточнява \"Земя\".\"Изкарахме 1 млрд. лева от наеми и продажба на имущество\", информира вестник \"Труд\". Всекидневникът посочва, че през 2017 година българите са получили 580 млн. лева от наеми. По данни на НАП от подадените данъчни декларации, от продажбата на имоти, коли и дялове от фирми, хората са получили 471 млн. лева. Над 34 млн. лева са изкарали българите от работа в чужбина, допълва \"Труд\". ", "date": "2018.08.06", "title": "Преглед на печата "}
