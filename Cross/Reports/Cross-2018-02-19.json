{"url": "http://www.cross.bg/koleda-bulgarskata-detza-1568172.html", "text": "/КРОСС/ Резултатите от тазгодишното издание на „Българската Коледа\", което се провежда за петнадесети пореден път под патронажа на Президента на Република България, бяха представени от организаторите на кампанията, в присъствието на партньорите и членовете на Експертния съвет към благотворителната инициатива.Екипът на президента изрази благодарност за безценната помощ на съорганизаторите на Кампанията - БНТ и НТВ, както и за активното участие на членовете на Експертния съвет в реализирането на благотворителната инициатива „Българската Коледа\", за ангажираността и отдадеността на каузата за по-добро детско здравеопазване и повече здрави деца.„Българската Коледа\" не би била възможна без подкрепата на хиляди добродетелни българи. Всички те за поредна година доказват, че благотворителността в България има дълбоки корени, а чувството за доброта и съпричастност са основни ценности. Над 3 000 индивидуални дарители  и 420 компании и организации са направили дарения на обща стойност 1 917 000 лeвa.  В полза на кампанията до този момент са изпратени 555 000 кратки съобщения на стойност 1 лв., като дарената сума от тях е общо 555 000 лв.Администрацията на президента изрази благодарност и към всички медийни партньори, за проявения професионализъм при отразяване на кампанията, и показаните в репортажите добронамереност, загриженост и хуманност към болните деца и техните семейства.Успеха на кампанията се дължи и на участието на известни личности, помогнали за популяризирането й - артисти, спортисти, режисьори, сценаристи и др. Всички те взеха участие в коледния благотворителен концерт и помогнаха идеите на кампанията да достигне до повече хора.Специална благодарност беше изразена и на родители, участвали в медийното отразяване на Кампанията, разказвайки историите на болните си деца. Сред тях са родители и деца, които са подпомагани през годините от „Българската Коледа\", участваха и такива, които не са подпомагани, но искаха да вдъхнат кураж на тези, които в момента са в беда.Екипът на президента изтъкна и заслугата на многобройните организатори на различни инициативи, събития и кампании в подкрепа на „Българската Коледа\". 97 училища от цялата страна са част от каузата в помощ на спасения детски живот.Благодарение на тези обединени усилия, общият размер на получените дарения за  периода 01.12.2017 г. - 16.02.2018 г., е 2 472 000 лв. Кампания 2017/2018 постави във фокуса на „Българската Коледа\" грижата за спасения детски живот.Новите методи на диагностика позволяват навременно откриване на заболяванията и прилагане на лечение, водещо до спасяване на живот. Спасеният детски живот се нуждае от продължителна грижа, за да бъдат предотвратени евентуални хронични заболявания и усложненията от тях. Поддържането на здравето на спасените деца изисква усилия за дълъг период от време, дори през целия живот, като в повечето случаи това е сериозно предизвикателство - както за лекарите, така и за техните семейства. При много от тези деца се налага системна медицинска грижа, постоянен медицински контрол, медикаментозно поддържащо лечение и много често продължителна, специализирана рехабилитация. Затова петнадесетото издание на благотворителната инициатива „Българската Коледа\" насочва своите усилия да помогне в грижата за продължителното лечение и активната рехабилитация.До този момент в Администрацията на Президента са постъпили 250 заявления за подпомагане на деца. Исканията за подпомагане са основно за: диагностика, медикаментозна терапия, рехабилитация, медицински изделия и помощни средства. Всеки родител, който има болно дете и се нуждае от помощ за осъществяване на лечението или рехабилитацията му, може да подаде документи за подпомагане от кампанията. Експертният съвет и Комисията към „Българската Коледа\" ще разгледат всички постъпили заявления и ще вземат решение за необходимото и възможно подпомагане.Молби за подпомагане на деца се приемат целогодишно.Към момента общо 33 лечебни заведения са подали заявления за закупуване на медицинска апаратура със средства от Кампанията.Организаторите на „Българската Коледа\" уверяват, че както и досега, набраните суми от кампанията ще бъдат разпределени публично, прозрачно и обществено отговорно.Кампанията се организира и провежда на основание Правилата за набиране и разпределение на средствата по благотворителната инициатива „Българската Коледа\". Набраната сума се изразходва само за: Лечение на деца, осигуряване на медицински изделия и помощни средства които не се финансират от републиканския бюджет, НЗОК или Ц\"ФЛД\", както и за допълнителни рехабилитационни процедури; Безвъзмездно предоставяне на медицинска апаратура, предназначена за лечение и рехабилитация на деца.Решенията за отпускане на средства за лечение на деца и за закупуване на медицинска апаратура се вземат с подписването на тристранен протокол от Комисия с представители от Президентската администрация, Нова телевизия и Българската национална телевизия, на основание предложение на Експертния съвет към „Българската Коледа\".В Експертния съвет са включени представители на Министерството на здравеопазването, Национални консултанти по различни видове детски болести, представители на Българската педиатрична асоциация, Асоциацията по неонатология, неправителствени и пациентски организации.Закупуването на медицинска апаратура се осъществява след осъществена процедура по Закона за обществените поръчки в Администрацията на Президента, съгласно споразумение между учредителите.С цел постигане на висока степен на публичност и прозрачност на дейността на Благотворителната инициатива, при съблюдаване на ограниченията, въведени с действащото законодателство, Правила на Благотворителната инициатива на Президента на Република България „Българската Коледа\" са публично достъпни на интернет страницата на инициативата www.bgkoleda.bg.  ", "date": "2018.02.19", "title": "Петнадесетото издание на благотворителната инициатива „Българската Коледа“ събра 2 472 000 лева"}
{"url": "http://www.cross.bg/keiit-nagradite-hertzoginya-1568147.html", "text": "/КРОСС/ Херцогиня Катрин попадна в деликатна ситуация на церемонията по раздаване на наградите на Британската академия за кино и телевизия (БАФТА).Красивата съпруга на принц Уилям беше изправена пред дилемата дали да облече или не черен тоалет на церемонията, на която двамата бяха почетни гости.Вероятно никой няма да остане изненадан от факта, че херцогиня Кейт излезе блестящо от деликатната ситуация, като избра елегантна тъмнозелена рокля на Джени Пакам с черен колан.Така бременната херцогиня нито подкрепи, нито игнорира призива за черни тоалети на наградите БАФТА.На червения килим и в залата имаше много жени, облечени в черно, включително актрисите Анджелина Джоли и Дженифър Лорънс, в израз на солидарност с пострадалите от сексуален тормоз и дискриминация.Вероятно никой няма да остане изненадан от факта, че херцогиня Кейт излезе блестящо от деликатната ситуация, като избра елегантна тъмнозелена рокля на Джени Пакам с черен колан.Така бременната херцогиня нито подкрепи, нито игнорира призива за черни тоалети на наградите БАФТА.На червения килим и в залата имаше много жени, облечени в черно, включително актрисите Анджелина Джоли и Дженифър Лорънс, в израз на солидарност с пострадалите от сексуален тормоз и дискриминация.Проблемът за Кейт идваше от факта, че в кралското семейство не е прието жените да се обличат изцяло в черно. Това става само при траур, а монархията по принцип не взима участие в публични протести. ", "date": "2018.02.19", "title": "Херцогиня Кейт не сложи черна рокля за наградите БАФТА"}
{"url": "http://www.cross.bg/orden-naykata-obrazovanieto-1568165.html", "text": "/КРОСС/ На 20 февруари 2018 г., на церемония от 14.00 ч. в Гербовата зала на „Дондуков\" 2 президентът Румен Радев ще удостои с висши държавни отличия дейци на образованието, науката и военномедицинското дело.За заслуги в областта на образованието и науката проф. Анна  Недялкова ще получи орден „Св. Св. Кирил и Методий\" първа степен.Доцент Тодор Ангелов Тодоров ще бъде удостоен с орден „Св. Св. Кирил и Методий\" първа степен за приноса си за утвърждаване и развитие на българската образователна система.Президентът Румен Радев ще удостои посмъртно с орден „Св. Св. Кирил и Методий\" първа степен проф. Янко Борисов за приноса си в областта на образованието и науката.За заслуги към Република България и утвърждаването на престижа на страната по света в областта на образованието и науката с орден „Св. св. Кирил и Методий\" огърлие ще бъдат удостоени проф. Владко Тодоров Панайотов и академик Иван Николов Юхновски.Проф. Крум Кацаров ще получи орден „Стара планина\" втора степен за големи заслуги към Република България в областта на военномедицинското дело.  ", "date": "2018.02.19", "title": "Президентът ще отличи дейци на образованието, науката и военномедицинското дело"}
{"url": "http://www.cross.bg/yambol-vino-vina-1568167.html", "text": "/КРОСС/ За трета поредна година най-старата изба в Южна България използва професионалния си празник, за да благодари на местната общност, служителите  и всички граждани и гости на Ямбол. Винарната организира мащабен празник, който събра над 6000 души. Събитието включваше традиционни танци от региона, кукери, които представиха ритуали, свързани с виното, музикални изпълнения на народни песни и кулинарно шоу, водено от Ути Бъчваров. Над 3000 литра вино се изпиха по време на тържеството и бяха раздадени 4000 порции. „Тук е пълно с тракийски знаци, че по тези земи са се правели още от древността страхотни вина. „Вила Ямбол\" продължава тази велика, хилядолетна история. А където има хубаво вино, има хубава храна и готини хора\", разказа Ути Бъчваров.Избата се похвали и с най-добрите си вина от последните 20 години насам. Реколта 2017 е била с отлично качество, което е позволило да се бутилират уникални партиди, споделиха още от производителя. В грижите за лозята и направата на вино и ракия участват над 160 човека от Ямбол и региона. Днес произвежда едни от най-търсените и харесвани ракии и вина на пазара: ракиите „Ямболска\" и „Стралджанска\", вината Villa Yambol и Kabile. За тази година производителят подготвя лансирането на две отлежали червени вина - едното от Каберне, другото от Мерло към серията Kabile, обявиха още по време на празника от „Вила Ямбол\". Серията Kabile е особено специална за \"Вила Ямбол\", защото е създадена в знак на почит и уважение към най-древните традиции във винопроизводството, останали още от времето на траките. Серията Kabile е кръстена на античния тракийски град Кабиле, чийто разкопки се намират в близост до Ямбол, а на етикета им е изобразена богинята Кибела.Голямото предимство за „Вила Ямбол\" е, че 90% от вината се правят със собствено грозде, което обезпечава производството. Избата управлява около 10 000 дка лозя - около района на Ямбол и Айтос. Работи с най-популярните и обичани сортове в България: Шардоне, Совиньон Блан, Мускат, Сира, Мерло, Каберне Совиньон, Мавруд. „Смятаме, че успяхме да се наложим като любим производител през годините, който предлага продукти на много добра цена и с много високо качество. Кaто пример ще спомена  - нашето вино Villa Yambol Резерва Каберне Совиньон 2014 г. То стана единственото българско вино с двоен златен медал на миналогодишния Concours Mondial de Bruxelles (известен като Световното по вино). Там с продукт за 7-8 лева надделяхме над вина от световен мащаб в много по-висок ценови клас. Друга наша гордост е Kabile Мавруд и Каберне Совиньон - вино, което където и да изпращахме за дегустации, се връщаше със златни отличия. Единият ни медал е от Mondial de Bruxelles, другият от Vinalies International, а третият от London experts in wine, който се провежда под патронажа на Негово превъзходителство княз Кирил Преславски.\", разказа още шефът на избата Красимир Аврамов.  ", "date": "2018.02.19", "title": "„Вила Ямбол“ почерпи с над 3000 литра вино град Ямбол"}
{"url": "http://www.cross.bg/levski-apostola-deloto-1568168.html", "text": "/КРОСС/ Военнослужещи от Единния център за начална подготовка - гр. Плевен и Представителният духов оркестър на Сухопътните войски, участваха вчера, 18.02., във възпоменателна церемония по повод 145 години от гибелта на Апостола на свободата - Васил Левски, която се проведе в град Ловеч пред паметника на Васил Левски в кв. „Вароша\".  Да се преклонят пред живота и делото на Апостола се събраха родолюбиви ловчанци, много гости и граждани от цялата страна. На ритуала присъстваха председателят на Народното събрание Цвета Караянчева, кметът на гр. Ловеч Корнилия Маринова, началникът на отбраната генерал-лейтенант Андрей Боцев, заместник-командирът на Сухопътните войски бригаден генерал Валери Цолов, Негово Високопреосвещенство Ловчанския Митрополит Гавриил, представители на местната власт.„Днес, както всяка година, цялата българска земя свежда глава пред делото и подвига на Дякона, който пръв ни накара да повярваме, че можем да бъдем свободни и сами да избираме и творим съдбините си\", заяви в словото си  Цвета Караянчева и продължи, че „влиянието на един велик човек се извършва и осъществява само тогава, когато най-хубавото от неговите дела и мисли влезе като съставна част в настроението и мислите на идващите след него поколения. Левски е най-святото име в България и продължава да живее навсякъде по света, където има поне един българин\".Възпоменателният митинг завърши с тържествена проверка и поднасяне на  венци и цветя от името на областната и общинската управа, държавни институции, средни и основни училищата в гр. Ловеч и неправителствени организации.Вчера, 18 февруари, и на площад „Васил Левски\" в гр. Карлово бе проведена възпоменателна церемония с участието на представителни формирования и Военният духов оркестър на 61 Стрямска механизирана бригада. Да се преклонят пред живота и делото на Левски на площада присъстваха министърът на отбраната Красимир Каракачанов, заместник-началникът на отбраната генерал-лейтенант Пламен Атанасов, началникът на Военна академия „Г. С. Раковски\" генерал-майор Груди Ангелов, народни представители, кметове на общини и населени места, родолюбиви карловци и граждани от цялата страна.Ритуалът бе открит от кмета на община Карлово д-р Емил Кабаиванов, а слово за Апостола произнесе заместник министър-председателят по обществения ред и сигурност и министър на отбраната на Република България Красимир Каракачанов, които след това поднесоха цветя на паметника на Васил Левски. С минута мълчание присъстващите се преклониха пред подвига и делото на Апостола, отдал сърце, воля и душа за свободата на нашата Родина, след което небето беше озарено от 3-минутни илюминации, приливащи в цветовете на българския трибагреник.Отбелязването на 145-та годишнина от героичната гибел на Апостола ще продължи и днес - 19 февруари от 09.00 часа в църквата „Света Богородица\" - гр. Карлово, където ще бъде отслужена архиерейска Света литургия и панихида в памет на Дякона Левски. От 11.00 часа отново на площад „Васил Левски\" ще се проведе  митинг-поклонение, който ще завърши с поднасяне на гирлянд, венци и цветя на паметника му от представители на държавната и местна власт, военнопатриотични организации и родолюбиви българи. Поклонението ще продължи с шествие до Национален музей „Васил Левски\", където от 12.00 ще  бъде отбелязана 140-ата годишнина от смъртта на Гина Кунчева.Мероприятията по повод 145 години от гибелта на Васил Левски, продължават и днес, 19 февруари, в различните гарнизони в страната.  ", "date": "2018.02.19", "title": "Свеждаме глави пред делото и подвига на Апостола"}
{"url": "http://www.cross.bg/beshe-pyongchang-igrite-1568156.html", "text": "/КРОСС/ Алпиецът Матьо Февр беше изхвърлен от френския олимпийски отбор и беше пратен вкъщи, след като заяви, че се интересува единствено от собственото си представяне и не се вълнува дали неговите сънародници печелят медали на Игрите в Пьонгчанг.Февр, който е приятел на олимпийската шампионка в слалома Микаела Шифрин (САЩ), направи коментара, след като завърши седми в гигантския слалом вчера.В последствие той се извини са изказването си, като обясни, че е бил разочарован от карането си и е изпуснал нервите си по време на интервюто след финала.\"Не исках да звучи неуважително. Винаги с гордост съм се състезавал за моята страна и съм подкрепял съотборниците си. Просто 10 минути след финала разочарованието от класирането ми беше голямо и мислех основно за това. Аз съм южняк, емоционален съм и думите изпревариха мисълта ми\", коментира Фавр.Той беше част от състава на Франция, който спечели световната отборна титла през миналата година, но няма да бъде включен в тима за смесената олимпийска надпреварата, която дебютира в програмата на Игрите в Пьонгчанг.  ", "date": "2018.02.19", "title": "Френският отбор в Пьонгчанг изгони скиор"}
{"url": "http://www.cross.bg/ninova-nyama-narod-1568157.html", "text": "/КРОСС/ \"Макар и толкова млад, Левски  ни остави много мъдри завети - България да бъде \"чиста и свята република\", а българският народ - \"равноправен на другите европейски народи\". Това каза председателят на НС на БСП Корнелия Нинова  по повод 145-та годишнина от смъртта на Апостола в Карлово\"За мен няма по-силни думи от тези, изречени от Апостола пред съда, попитан: \"Как е името ти, как е името на баща ти, откъде си, какво е занятието ти, на колко си години? Той отговаря - Васил, на баща ми - Иван, от Карлово съм [и] съм на двадесет и шест-двадесет и седем години, занятието ми е да облекчавам положението на българите и обикалях, за да им давам упование\", добави Нинова.\"Българският народ никога няма да те забрави,Апостоле. И днес той търси упование и черпи вяра от твоя идеал за свободна и независима България. Поклон и пред българката майка, родила и отгледала такова чедо\", каза още лидерът на левицата, която се поклони и пред паметника на Гина Кунчева. ", "date": "2018.02.19", "title": "Нинова: Българският народ никога няма да те забрави, Апостоле "}
{"url": "http://www.cross.bg/leva-knsb-domakinstvo-1568155.html", "text": "/КРОСС/ За нормален живот на човек от четиричленно домакинство - двама възрастни и две деца, са необходими 581, 31 лв. месечно, според данните на Института за синдикални и социални изследвания (ИССС) на КНСБ за четвъртото тримесечие на миналата година. Това съобщиха на пресконференция днес президентът на КНСБ Пламен Димитров, директорът на ИССС на КНСБ Любен Томев и експертът Виолета Иванова.Парите са необходими, за да се удовлетворяват основните нужди от храна, поддържане на жилището, здравеопазване, образование, транспорт и почивка спрямо средните български стандарти.Издръжката на живот на четиричленното домакинство е 2325 лева. Ако работната заплата е единственият източник на доходи, то нейният нетен размер не трябва да бъде по-нисък от 1163 лева за всеки от двамата родители (бруто 1489 лева). За декември нетният размер на средната работна заплата е 876 лева, което означава, че изостава с около 25 на сто от необходимите средни стойности за издръжка, посочиха от КНСБ.Необходимите средства за издръжка на живота на четиричленно домакинство в София са 3023, 64 лв., средно на човек от този тип домакинство са необходими 755.91 лева, което надхвърля средните за страната стойности с 30 процента.За всеки от двамата родители в семейство, живеещо в София, средната работна заплата не трябва да бъде по-ниска от 1512 лева, за да се осигурят необходимите средства за нормален живот в столицата.  ", "date": "2018.02.19", "title": "2325 лева месечно са нужни за нормален живот на 4-членно семейство"}
{"url": "http://www.cross.bg/mart-glasyvane-vladimir-1568161.html", "text": "/КРОСС/ До началото на март ще има не само готов образец на бюлетината за гласуване на президентските избори в Русия, очаква се дори вече да са в България.„Първото гласуване в България ще бъде на 3 март, образецът със сигурност ще е ясен до първи, а до 2 март бюлетините за гласуване трябва да са пристигнали в София. Заради празничните дни ще трябва още в началото на месеца бюлетиние да са тук. На 3 март ще могат да гласуват желаещите в Благоевград\", каза завеждащият консулския отдел в руското посолство у нас Алексей Ушаков, в отговор на репортер на Агенция КРОСС по време на разяснителна пресконференция за предстоящия вот.Ясен е вече списъкът с градовете и часовете, в които желаещите да упражнят правото си на глас могат да го направят:В битката за президентското кресло ще участват Сергей Николаевич Бабурин (\"Руски общонароден съюз\"); Павел Грудинин от Комунистическата партия; лидерът на либералдемократите Владимир Жириновски; Владимир Путин; Ксения Собчак (\"Гражданска инициатива\"); Максим Сурайкин (\"Комунисти на Русия\"); Борис Титов (Партия на ръста) и Григорий Явлинский (\"Яблоко\"). ", "date": "2018.02.19", "title": "Бюлетините за изборите за руски президент пристигат у нас най-късно на 2 март"}
{"url": "http://www.cross.bg/orban-yngariya-ohranata-1568158.html", "text": "/КРОСС/ Премиерът Бойко Борисов посрещна унгарския си колега Виктор Орбан в резиденция „Бояна\".Премиерът на Унгария е на работно посещение у нас.Двамата ще обсъдят развитието на двустранните отношения, възможностите за взаимодействие между Българското председателство на Съвета на Европейския съюз и Унгарското председателство на Вишеградска група, както и актуални европейски теми.В резиденция \"Бояна\" двамата премиери ще се срещнат в рамките на работното посещение на Виктор Орбан. Това е втората визита на унгарския премиер в България, който беше тук през 2016 г., когато инспектира охраната на българо-турската граница.Очаква се една от основните теми в разговора между двамата да е именно охраната на външните граници на ЕС и справянето с миграционната криза. Знаете твърдата позиция, която зае Унгария още през 2015 г., когато издигна ограда по границата със Сърбия. Оттогава досега Унгария прие редица мерки против миграцията. Страната е изключително критикувана през последните седмици заради проектозакон, който ще таксува с 25% неправителствени организации, работещи с мигранти, както и възможността МВР да закрива такива НПО-та.Очаква се двамата да обсъдят и интеграцията на страните от Западните Балкани в ЕС - една от основните теми на Българското европредседателство. В реч от вчера Орбан вече заяви, че след Брекзит ЕС трябва да се разшири именно в посока Западните Балкани.Самият Орбан в момента влиза в предизборна кампания за предстоящите избори на 8 април, припомня БНТ. В остра реч той заяви, че страните от Централна Европа вървят в посока, противоположна на тази на Западна Европа, и призова за създаването на глобален съюз срещу миграцията. Очакванията са, че неговата партия \"Фидес\" за пореден път ще спечели изборите.Унгария в момента председателства Вишеградската група, в която влизат още Полша, Чехия и Словакия. Именно тези четири страни са основният противник на плановете на ЕК за въвеждането на задължителна квотна система за преразпределяне на мигранти. Виктор Орбан отдавна настоява за засилване на охраната по външните граници на ЕС и невъзможност мигрантите да се придвижват свободно.Двамата с премиера са в доста добри отношения и неведнъж Бойко Борисов и българското правителство са получавали много добра оценка от Унгария именно по отношение охраната на българо-турската граница.  ", "date": "2018.02.19", "title": "Борисов посрещна Орбан в резиденция \"Бояна\""}
{"url": "http://www.cross.bg/makedoniya-imeto-bulgariya-1568162.html", "text": "/КРОСС/ В Скопие не са безразлични какво мисли България по въпроса за името, каза на пресконференция журналистът Коста Филипов, кореспондент в Скопие, член на Македонския научен институт, цитиран от news.bg.Според него е невъзможно да има промяна във формата на преговорите между двете държави под егидата на ООН. Той бе категоричен, че по време на посещението на президента Румен Радев в Македония въпросът с позицията на България по спора с името на Македония, е бил един от най-задаваните. По думите му посланието на президента Румен Радев не е втвърдяване на позицията към Македония. Според него българската държава прекалено дълго време е мълчала и не е взимала отношение по спора за името на Македония. Филипов коментира, че позицията на Радев, изразена в Македония и към неговия колега Георге Иванов, че България не е против рамката, в която се водят тези преговори, но България не е никак безразлична за това как се водят тези преговори.\"Македония просто трябва да преглътне една голяма жаба, за да стане член от ЕС и НАТО\", категоричен е Филипов.По думите му, ако Гърция и Македония се договарят за съчетано име с географско определение, то трябва да e такова, което да не поставя под съмнение Пиринската част на Македония в България. Той бе категоричен, че възприемане на вариант на името Северна Македония -не отговаря на интересите на Република България, тъй като тази част на географската област, която се намира на територията на Република България също е северна.Според него, ако се стигне до словосъчетание и не се признае Република Македония с името, с което е призната от България и още 137 държави по света, то следва да е Вардарска Македония.Доц. Наум Кайчев отбеляза, че решението на спора за името на Македония е важно за членството на страната в НАТО той бе оптимист по отношение на шансовете до юли месец да се стигне до решениe за името на страната, каквито са и заявките от страна на македонските власти.\"Това е важен сигнал, че Република България има отношение в преговорния процес и би желала крайният резултат да не засяга територията на република България. Варианти като Северна Македония и Горна Македония предизвикват много сериозни въпросителни у нас\", констатира председателят на Македонския научен институт доц. Александър Гребенаров, тъй като в географски означените наименования Горна Македония и Северна Македония се включва и Пиринска Македония.Той бе категоричен, че трябва да изразим нашата позиция, че в тази област са живели наши предци наши дядовци и баби. Нека да припомним и да знаят поколенията, че в Егейска Македония през 1913 г. се извършва геноцид.Георги Николов, зам.-декан на Историческия факултет към Софийски университет уточни, че името на Македония има освен исторически и етнически характер и това име продължава да съществува, като нейните граници според нас е Струма, а по римските представи е по Места, каза Николов. Тя се нарича още третият дял на Българското царство. Интересно е да се отбележи, че това продължава през цялото Средновековие. В периода на Османската власт се използва името Румелия, обясни Николов. Едва през 18-19 век се появява името на Македония като название на Балканския полуостров. Оттук насетне името на Македония се появява като номенклатура на Балканския полуостров, доуточни Николов и добави, че покрай това име започва да се говори и за населението като македонци. ", "date": "2018.02.19", "title": "Скопие не било безразлично какво мислят в София за името"}
{"url": "http://www.cross.bg/zona-zelenata-parkirane-1568163.html", "text": "/КРОСС/ \"Планираното разширение на \"зелената зона\" за паркиране в районите \"Красно село\", \"Възраждане\", \"Лозенец\" и \"Оборище\" ще увеличи приходите в Центъра за градска мобилност (ЦГМ). С колегите от групата на БСП в СОС ще настояваме категорично тези средства да бъдат разходвани целево за подобряване на инфраструктурата в кварталите, в които е разширена \"зелената зона\". Имам предвид за ремонт на тротоарите, на улиците, на шахтите на каналите, на уличното осветление и т.н.\". Това коментира общинският съветник от БСП Николай Николов, който е и председател на Районния съвет на социалистите в \"Красно село\". Той, заедно с председателите на останалите три района, в които има предложение за разширяване на \"зелената зона\" - Иван Таков, Николай Велчев и Михаил Ставрев, организираха допитване до гражданите, които живеят в посочените за платено паркиране карета от улици, с четири въпроса. Първият е дали гражданите знаят за предстоящо разширяване на \"зелената зона\", в която попада и тяхната улица или булевард. Следващите са дали са съгласни да има \"зелена зона\" на тяхната улица, смятат ли, че постоянното разширение на платените зони за паркиране в София ще решат проблема и предложение за възможно решаване на проблема с паркирането.\"Крайно време е управляващите в Столична община да кажат къде отиват парите на гражданите от платеното паркиране. Очевидно е, че не ги инвестират в поддръжка на инфраструктурата в районите със \"синя\" и \"зелена зона\". Вижда се по липсата на маркировка и ръждясалите стари колчета по тротоарите. Както и по \"лунните пейзажи\" по улиците, коментира Николай Николов. - Кметовете предложиха разширяване на \"зелената зона\" по настояване на гражданите в съответните райони. С колегите обаче решихме да направим наше допитване. Аз имам лични впечатления от тези граждански допитвания, които правят управляващите. На едно такова, на което присъствах, имаше точно 7 души. А и не сме забравили онази манипулирана анкета, която бяха пуснали в район \"Красно село\" преди две години. Тогава за два дни събраха 60 000 гласа \"за\" разширяване на \"зелената зона\" от общо 84 000 души, които живеят в района. И след като вдигнах скандал, кметът Йорданка Фандъкова и председателят на СОС Елен Герджиков признаха гафа и започнаха допитването отново. Тогава се оказа, че от 600 гласували, 80% бяха против разширяването на \"зелената зона\". Затова не вярвам на \"гражданските мнения\", които управляващите цитират за новото разширение на платената зона за паркиране. И реших в нашата анкета сега сам да се включа в допитването до гражданите\". ", "date": "2018.02.19", "title": "Николай Николов: Като разширяват \"зелената зона\" да гарантират и целево разходване на средствата"}
{"url": "http://www.cross.bg/doverieto-pravitelstvoto-dekemvri-1568166.html", "text": "/КРОСС/ Българското правителство излъчва стабилност. Фактът, че страната ни е поела Европредседателството очевидно засилва усещането у българите, че в държавата се работи и върви напред. Това показва проучване на \"Барометър България\", направено в периода 5-14 февруари сред 958 души и финансирано със собствени средства.Доверието в правителството се подхранва и от ръста в доходите. Възнагражденията в страната продължават да растат, като през декември м.г. средната брутна месечна заплата достига 1123 лв., което е увеличение от 11% спрямо същия период на 2016 г. Това показват данните на Националния статистически институт (НСИ) за четвъртото тримесечие на 2017 г. Така средното нетно месечно възнаграждение през декември става 875,90 лв.Неуспешният вот на недоверие към правителството, внесен от БСП, както и дебатите по него, определено не са повлияли негативно на отношението на избирателите към властта. Несбъднатите заплахи от страна друга опозиционна партия ДПС, че Европа нямало да погледне с добро око на участие на националисти във властта, също привнася положителен акцент към дейността на управляващите, изтъкват социолозите.Към средата на февруари 2018 г. 43% от анкетираните заявяват, че одобряват дейността на кабинета, с което се запазват нивата от декември 2017 г., но е значително повече от одобряващите работата на правителството в началото на мандата (месец май 2017 г.).Министър-председателят Бойко Борисов има одобрението на 36% - с процент повече, сравнено с последния месец на миналата година. Вицепремиерите Екатерина Захариева, Валери Симеонов, Красимир Каракачанов и Томислав Дончев получават доверието съответно на 22%, 13%, 34% и 27% от участниците в анкетата. Сравнено с декември 2017 г. се наблюдава спад от 4 пункта в доверието към Екатерина Захариева, с 1% се повишава доверието към Валери Симеонов и с 2% към Красимир Каракачанов, а при Томислав Дончев няма промяна, отбелязват социолозите.По отношение на позицията си дали подкрепят или не т.нар. Истанбулска конвенция (съответно ГЕРБ и Патриоти), то може да се заяви, че определено представителите на Обединените патриоти трупат точки заради твърдата си позиция срещу ратификацията на документа. Това обяснява и спадът в доверието към вицепремиера Захариева, която е един от най-големите защитници на приемането на Истанбулска конвенция. Тук следва да се отбележи, че анкетата ни е направена преди министър-председателят да обяви, че ГЕРБ оттегля предложението си за ратификация на конвенцията от Народното събрание.При предното си проучване „Барометър България\" тества нагласите към този спорен документ и данните красноречиво сочат, че обществото ни има дълбоки резерви към приемането на Истанбулската конвенция. Против приемането й се обявиха 63%.Нивата на доверие в правителството сочат, че управляващата коалиция е стабилна и има добра спойка между политическите субекти в нея. Повишаването на доверието към зам. министър-председателя Красимир Каракачанов, който е и военен министър, се държи на амбицията му за реформа в отбраната, както и на категоричната позиция на Патриотите по обществено значими теми като Истанбулската конвенция, втория лифт на курорта Банско и развитието на туризма въобще, което би довело до създаване на нови работни места и съживяване на цели региони от страната, изтъкват от \"Барометър България\".Вотът на недоверие по темата корупция, внесен от БСП, не мина в пленарна зала, като бе отхвърлен от депутатите. Очевидно корупцията, като основание за искането на левицата, не бе удачният избор на тема, показва още проучването. Българите повече ги вълнуват проблеми като доходите, социалните въпроси, проблемите с бюрокрацията и здравеопазването, припомнят социолозите.  ", "date": "2018.02.19", "title": "Барометър България: Кабинетът \"Борисов\" излъчва стабилност "}
{"url": "http://www.cross.bg/momenta-politziyata-kazino-1568164.html", "text": "/КРОСС/ Маскирани и въоръжени мъже са нападнали и ограбили казино в Пазарджик тази нощ, съобщиха от полицията. Инцидентът е станал малко преди 04:00 часа, в игрална зала на ул. „Стефан Караджа\".Двама неизвестни до момента обирджии са нахлули, заплашили са крупието с пистолет и са откраднали оборотни пари. За момента не се знае точната сума.От заведението са подали сигнал първо към частна охранителна фирма, откъдето пък са алармирали полицията. Екипите направили блокада на широк периметър около местопроизшествието, но не успели да заловят извършителите.При нападението няма пострадали хора.Образувано е досъдебно производство, издирването на престъпниците продължава.  ", "date": "2018.02.19", "title": "Въоръжени и маскирани обраха казино"}
{"url": "http://www.cross.bg/kaloyan-sofiya-priemna-1568154.html", "text": "/КРОСС/ На 20 февруари, от 15.00 до 17.00 часа, лидерът на БСП - София Калоян Паргов и народният представител от „БСП за България\" Христо Проданов  ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2018.02.19", "title": "Калоян Паргов и народният представител Христо Проданов ще проведат приемна за граждани"}
{"url": "http://www.cross.bg/club-yalta-artisti-1568145.html", "text": "/КРОСС/ От 1991 г. YALTA CLUB радва феновете на електронната музика с гостувания на световно признати артисти като Richie Hawtin, Ricardo Villalobos, Dubfire, Paco Osuna, The Martinez Brothers и много други. За да отпразнува 27 години от старта на едно приключение, което е формирало музикалната история на столицата, на 24 февруари клубът ще отвори и двете си зали. В Room 1 ще звучи музиката на легендарния Victor Calderone, докато Room 2 ще бъде в ръцете на Chris Lorenzo и един от резидентите на клуба - RUNO.Изборът на DJ за специалното събитие в голяма зала на клуба не е случаен. Victor Calderone безспорно е един от любимите артисти на българската публика, което прави участията му на наша територия чести и винаги запомнящи се.Влиятелният Calderone е забавлявал милиони хора на някои от най-легендарните локации по света, спечелил е уважението на огромен брой от колегите си и продължава да разбива универсалните граници на оригиналност и изобретателност. Постиженията му са многобройни, имайки предвид над 20-годишната му кариера, която включва колаборации с артисти като Adam Beyer, Richie Hawtin, Nicole Moudaber, Paco Osuna и много други.В Room 2 вечерта ще открие един от талантливите резиденти на YALTA CLUB - RUNO, a след него зад пулта ще застане Chris Lorenzo. Той е DJ и продуцент от Бирмингам, широко признат като пионер на все по-популярния стил Jackin' хаус, който той нарича просто House&Bass. Не по-малко признати са и качествените ремикси, които прави за британски артисти като Disclosure, Ed Sheeran, Rudimental и 99 Souls. Докато обикаля и обучава тълпите за нововъзникналия стил, той издава и няколко сингъла, които разбиват класациите, а списания като THUMP твърдят, че името му е запечатано в някой от най-добрите парчета, отличаващи се с изключителен бас.На 24 февруари клубът отново предлага Discount Guestlist, който важи до 01:00 часа. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си на info@yaltaclub.com. Билети за 24 февруари могат да бъдат закупени на входа на YALTA CLUB на цена от 20 лв.Повече подробности за програмата на YALTA CLUB може да намерите на официалната страница във Facebook, както и на yaltaclub.com. ", "date": "2018.02.19", "title": "YALTA CLUB празнува 27 години с Victor Calderone и Chris Lorenzo"}
{"url": "http://www.cross.bg/iiotova-iliyana-levski-1568146.html", "text": "/КРОСС/ „Каквото и да кажем за Левски ще е малко. Той е не само водач на националната революция. Неговите завети трябва да препрочитаме всеки ден, да разбираме посланията му.\" Това заяви вицепрезидентът Илияна Йотова пред журналисти. Пред паметника на Васил Левски в София вицепрезидентът участва в отбелязването на 145 години от гибелта на Апостола с рецитал на деца, членове на клубовете „Млади възрожденци\".„Всеки един от заветите му трябва да пазим дълбоко в сърцето си. Портретът му е в нашите кабинети, но не го гледаме в очите и не мерим своите действия спрямо неговите. За съжаление, често пъти използваме Апостола за политическа употреба. Чуваме заветите му в речи на държавници и политици, но след това не се изпълняват\", отбеляза Илияна Йотова. По думите й в последно време се наблюдават много опити за пренаписване на историята. „Левски е категорично доказателство, че България не получава даром свободата си, колкото и някои да се опитват да ни внушават обратното\", посочи вицепрезидентът.„Левски създаде не само идеите за национално освобождение, а човешките идеи за равенство и права. На днешния ден е изключително важно да си припомним тези негови завети, защото е жалко, че в XXI век трябва отново да се борим за човешки права\", подчерта още Илияна Йотова. ", "date": "2018.02.19", "title": "Илияна Йотова: Левски не е за политическа употреба"}
{"url": "http://www.cross.bg/kompost-byrgas-chistota-1568144.html", "text": "/КРОСС/ Компостирането е начин за оползотворяване на биоразградимите отпадъци, които произвеждаме в нашето ежедневие. Под различна форма са го правили бабите и дядовците ни, но съвременните хора в големия град са позагубили този полезен навик.Иде пролет и всеки бургазлия ще трябва да се погрижи за своите домашни растения. Такива има буквално във всеки панелен дом, а живеещите във фамилни къщи садят различни култури в дворовете си. На всички тях Община Бургас предлага полезната възможност да се сдобият безплатно с 5 литра пакетиран, висококачествен компост, произведен от ОП \"Чистота  ЕКО\". Това е доказан подобрител, особено за почви, изтощени от употребата на изкуствени торове. Още по-голяма е ползата от него в биоземеделието.За да получите безплатния компост, трябва просто да представите платежен документ, удостоверяващ, че като съвестен гражданин сте заплатил пълния размер на дължимите местни данъци и такса битови отпадъци.Компостът ще се раздава на желаещите всяка седмица от вторник до събота, в периода 15.02.2018 г. - 21.12.2018 г., от 10.00 до 18.00 часа, във всеки мобилен център за разделно събиране на отпадъците от домакинства, разположен на територията на гр. Бургас.Информация за разположението на мобилните центрове може да намерите в сайта на ОП \"Чистота Еко\":  ", "date": "2018.02.19", "title": "Община Бургас раздава безплатно висококачествен компост"}
{"url": "http://www.cross.bg/siriya-regiona-lavrov-1568149.html", "text": "/КРОСС/ Руският външен министър Сергей Лавров настоя САЩ \"да не си играят с огъня\" в Сирия, съобщават руските медии.По време на пресконференция в Москва, руският първи дипломат също така призова Вашингтон да разгледа последиците от действията си върху дългосрочната ситуация в региона, раздиран от война.\"Отново призовавам нашите американски колеги да не си играят с огъня и да хармонизират стъпките си, не въз основа на непосредствените нужди на днешната политическа ситуация, а по-скоро на дългосрочните интереси на сирийския народ и на всички народи в региона, включително, разбира се, кюрдите\", изтъкна Лавров.Той предупреди, че Москва няма да стои безучастна и да \"наблюдава с тревога опитите за разрушаване на Сирия\".Лавров подчерта, че действията на САЩ в региона се разпростират далеч отвъд официално обявената си цел за борба с тероризма и запазване на териториалната цялост на Сирия. ", "date": "2018.02.19", "title": "Русия предупреди САЩ да не си играят с огъня в Сирия "}
{"url": "http://www.cross.bg/izrael-ivitzata-hamas-1568150.html", "text": "/КРОСС/ Бойни самолети на Израел са ударили позиции на ХАМАС в Ивицата Газа рано тази сутрин, след като ракета, изстреляна от палестинците, е паднала в южната част на Израел, съобщава \"Франс прес\", позовавайки се на израелската армия.Не се уточнява какви цели са били поразени, но източници от палестинските сили за сигурност са заявили, че няколко ракети са ударили ферма източно от Рафах в южната част на крайбрежния анклав.Израелски \"изтребители удариха подземна инфраструктура в южните части на Ивицата Газа в отговор на ракета, изстреляна по-рано към Израел\", се уточнява в изявлението на израелската армия.Не се съобщава за жертви при никой от инцидентите.Ударите последваха ожесточените нападения и от двете страни през уикенда, при които израелски сухопътни части убиха двама палестински тийнейджъри в Ивицата газа при огън през границата. Бойни самолети също така са ударили 18 съоръжения на ХАМАС при две вълни от въздушни удари, допълниха израелските военни.Тези рейдове са били в отговор на експлозия в събота, при която четирима израелски войници, проверяващи граничната ограда, са били ранени при взрив на самоделна бомба, очевидно заложена от палестинците.Двама от мъжете са били тежко ранени, но няма опасност за живота им.Взривът и ответният огън бележат една от най-сериозните ескалации в Ивицата Газа, която е контролирана от ХАМАС, от 2014 г. насам, когато Израел и радикалното ислямистко движение воюваха.  ", "date": "2018.02.19", "title": "Бойни самолети на Израел удариха ХАМАС след нова ракетна атака"}
{"url": "http://www.cross.bg/ohraniteli-sudebnite-protesti-1568151.html", "text": "/КРОСС/ Организирани от синдикати на всеобщи протести излизат служители на дирекциите „Изпълнение на наказанията\" и „Охрана\", съобщиха до медиите от синдикалните организации.Служителите на арестите и съдебните охранители в Пазарджик, Добрич, Стара Загора и Велико Търново и съдебните охранители ще протестират пред съдебните палати по места днес в 17.00 часа. Охраняващите се бунтуват, тъй като смятат, че заплатите им са много ниски за рисковата работа, която полагат. Според тях управляващите нехаят за мизерните им заплати.От синдиката са категорични, че протестите ще продължат до края на работната седмица, а в събота те ще се пренесат пред Министерството на правосъдието, което е ресорното им ведомство. ", "date": "2018.02.19", "title": "Масови протести на надзиратели и служебни охранители"}
{"url": "http://www.cross.bg/repyblika-pernik-tzentralata-1568152.html", "text": "/КРОСС/ Пернишката ТЕЦ \"Република\" спря временно работа, съобщи изпълнителният директор на \"Топлофикация\" Любомир Спасов.При превключване на изводи извън територията на централата са се запалили кабели. При пожара е изключила защитата на основните съоръжения, което е наложило и спиране на работата на централата. По информация на NOVA Перник остава без парно днес.„Огънят е потушен, но все още ТЕЦ \"Република\" не работи\", каза Спасов.ТЕЦ \"Република\" осигурява парното отопление на около 20 000 абонати в Перник. ", "date": "2018.02.19", "title": "Перник остана без парно заради пожар в ТЕЦ \"Република\""}
{"url": "http://www.cross.bg/dypnitza-svurzani-operatziya-1568153.html", "text": "/КРОСС/ Осем души от Дупница са задържани в полицейския арест в края на миналата седмица при специализирана операция за противодействие на престъпленията, свързани с наркотици. Това съобщиха от полицията.Задържаните са на възраст между 18 и 30 години. Видът на наркотичните вещества е определен чрез полеви наркотест. Операцията е проведена от служители на РУ Дупница, служители от ОДМВР - Кюстендил, и криминалисти от столицата. Задържаните са известни на полицията с множество противозаконни прояви, трима от тях са осъждани за престъпления, свързани с наркотици.Специализираната операция е под прякото наблюдение на Районна прокуратура Дупница. Започнати са четири досъдебни производства. Изяснява се съпричастност на задържаните към престъпления, извършени на територията на съседни областни дирекции на МВР. ", "date": "2018.02.19", "title": "Задържаха 8 души при спецакция срещу наркоразпространението в Дупница "}
{"url": "http://www.cross.bg/polsha-izrael-izvurshiteli-1568142.html", "text": "/КРОСС/ Портите и информационният бюлетин на посолството на Полша в Израел са били нашарени със свастики, ден след като полският премиер обяви, че евреи са били сред извършителите на Холокоста.Полицията в израелската столица Тел Авив е започнала разследване, след като са били изписани също така ругатни и думата \"убиец\".Коментарите на министър-председателя на Полша Матеуш Моравиецки бяха категорично осъдени от Израел. Говорителката му в отговор изтъкна, че той не е имал намерение да обвинява еврейските жертви за \"геноцида, извършен от нацистка Германия\", нито да отрича Холокоста.Новият спор идва само седмици, след като Израел разкритикува новия полски закон, с който се забранява полската страна или държава да бъде обвинявана за съучастие в нацистките престъпления.Законът беше подписан от полския президент Анджей Дуда, но също така беше отнесен за разглеждане от Конституционния съд, който да се произнесе за неговото съответствие с конституцията.Засега никой не е поел отговорност за вандалщините по дипломатическата мисия на Полша.Полският премиер направи спорните коментари по време на Мюнхенската конференция за сигурност в събота. Той е отговарял на въпрос на израелски журналист, който го попитал дали някой, който казва, че е имало полски съучастници в Холокоста, ще бъде разглеждан като престъпник в Полша съгласно новия закон.Моравиецки отговорил: \"\"Изключително важно е първо да се разбере, разбира се, няма да бъде наказуемо, няма да бъде разглеждано като престъпление да се каже, че има полски извършители и съучастници - както имаше еврейски извършители, както имаше руски извършители, както имаше украински... не само германски извършители.\"Премиерът на Израел Бенямин Нетаняху отговори по-късно, че думите на полския му колега били \"възмутителни\" и показвали \"неспособност за разбиране на историята\". ", "date": "2018.02.19", "title": "Посолството на Полша в Израел нашарено със свастики и ругатни"}
{"url": "http://www.cross.bg/verde-kabo-bulgariya-1568143.html", "text": "/КРОСС/ \"Имаме много сериозни намерения за инвестиции в Кабо Верде в сферата на бизнеса, особено в сферата на туризма\", заяви премиерът Бойко Борисов след среща с премиера на Кабо Верде Жузе Юлисеш де Пина Корея е Силва.\"Голям интерес има в ИТ сектора, България е водеща и призната в това отношение, както и в сферата на управление на туризма\", посочи той.\"В момента в България има студенти от Кабо Верде, надяваме се повече студенти да завършват висшето си образование в България\", посочи Борисов, цитиран от Агенция \"Фокус\". „Кабо Верде има много близки отношения с ЕС и ЕНП\", обясни Бойко Борисов.\"Би било прекрасно България да бъде добър модератор и посредник в следващите месеци, защото ще има доста събития между Европа и Кабо Верде в рамките на годината\", каза още Борисов.\"Бихме искали да работим в посока на привличане на повече инвестиции от България. Заинтересовани и отворени сме да приемем български инвеститори в различни сфери, особено в сферата на туризма\", каза от своя страна премиерът на Кабо Верде Жузе Юлисеш де Пина Корея е Силва.„Предлагаме стабилност, доверие и предвидимост, така че е много нисък рискът за хората, които решат да инвестират в страната ни. Други европейски държави вече инвестират в Кабо Верде и постигат печалба\", каза още той.„Туризмът представлява 25% от БВП на Кабо Верде, имаме годишно нарастване с около 20%\", изтъкна той. „Кабо Верде се приготвя да функционира като трамплин за европейските страни към Африканския континент, за европейски бизнес инвестиции\", заяви премиерът.  ", "date": "2018.02.19", "title": "Борисов: Имаме намерения за инвестиции в Кабо Верде"}
{"url": "http://www.cross.bg/kosovo-imat-surbiya-1568132.html", "text": "/КРОСС/ Албанският министър-председател Еди Рама заяви вчера в Прищина, че допуска възможността един ден Косово и Албания да имат \"общ президент като символ на национално единство\", предаде АФП.\"Косово и Албания ще имат обща външна политика, а не само общи посолства и дипломатически представителства\", заяви Еди Рама пред косовския парламент по повод на десетата годишнина от независимостта на Косово. Двете страни имат няколко общи консулства, отбелязва АФП. \"А защо не един президент, като символ на национално единство, с национална политика за сигурност\", продължи албанският президент. Това изявление няма да се хареса в Сърбия, чиито лидери редовно обвиняват Тирана, че има планове за \"велика Албания\" - което тя отрича. Сърбия не признава независимостта на бившата си провинция Косово. Диалогът за нормализиране на отношенията между Белград и Прищина е замразен, добавя АФП.Президентите на Косово Хашим Тачи и на Сърбия Александър Вучич изразиха желание той да бъде подновен. \"Трудният диалог със Сърбия ще бъде исторически. Албанците и сърбите ще съжителстват в бъдеще като две държави, поддържащи добросъседски отношения и членуващи в Европейския съюз\", каза албанският премиер социалист. Хашим Тачи заяви, че ще се стреми държавата Косово да се сдобие възможно най-бързо със собствена армия. Косово има сили за сигурност, но не и армия и е под закрилата на НАТО.\"Силите за сигурност на Косово имат отдавна всички способности и действат като истинска армия на държава - професионална и многоетническа\", каза Тачи. Независимостта на Косово е призната от 115 страни, включително Съединените щати и 23 от 28-те страни в Европейския съюз. Около 80 страни, сред които са Русия и Китай, отказват да я признаят, добавя АФП. ", "date": "2018.02.19", "title": "Еди Рама: Косово и Албания могат да имат общ президент"}
{"url": "http://www.cross.bg/grypi-tahrir-hayat-1568133.html", "text": "/КРОСС/ Две големи ислямистки бунтовнически групи, действащи в северна Сирия, се обединяват, предаде АФП.\"Ние, Ахрар ал Шам и Нуредин ал Зинки, обявяваме нашето сливане под името Сирийски фронт за освобождение\", гласи комюнике на двете групи, които действат в провинциите Алепо и Идлиб. Идлиб е единствената провинция, в която режимът на Башар Асад няма почти никакво присъствие. Тя е под контрола на джихадистката коалиция Хаят Тахрир ал Шам, в която доминира бившият сирийски клон на Ал Кайда.Сливането на двете ислямистки групи се дължи на нарастването на влиянието на Хаят Тахрир ал Шам, обясни пред АФП Сам Хелър, анализатор в Международната кризисна група. \"Целта на сливането е да се създаде противотежест на Хаят Тахрир ал Шам\", каза той. Въоръжената опозиция срещу режима на Асад се разпадна на множество фракции, а успоредно с това се засилва влиянието на джихадистки групировки като Хаят Тахрир ал Шам, отбелязва АФП. В конфликта, разразил се в Сирия през 2011 г., са убити над 340 000 души. Той прерасна в сложна война, в която се намесиха голям брой участници. ", "date": "2018.02.19", "title": "Две големи ислямистки бунтовнически групи в Сирия се обединяват"}
{"url": "http://www.cross.bg/plochev-ministur-prof-1568134.html", "text": "/КРОСС/ \"Не смятам да подам оставка. Нищо незаконно не съм направил. На 2 февруари пиша писмо до здравния министър и го уведомявам за проблема на НЗОК, а писмото в Народното събрание го подавам на 13 февруари. Това заяви шефът на НЗОК проф. Камен Плочев.\"Може да се каже, че човекът, който го е заплашвал, е на по-високо ниво от министър, с претенции да управлява държавата, но не е премиерът\", разкри депутатът Славчо Велков.\"От няколко места му е оказан натиск. Оказан му е от човек на висок пост в управлението на държавата. Имаме му и телефона. Ако се стигне до дебати в пленарна зала, аз ще го изнеса в зала. Не си оставям коня в реката, така че има следа\", каза още  Велков.\"Преди това този човек е звънял на проф. Плочев\", добави той.\"Зам.-министър Жени Начева ми нареди директно за уволня главния секретар на касата\", каза проф. Плочев. ", "date": "2018.02.19", "title": "Човек с по-висок пост от министър заплашвал Камен Плочев"}
{"url": "http://www.cross.bg/trysa-oahaka-stihiyata-1568135.html", "text": "/КРОСС/ Правителството на Мексико въведе извънредно положение в 33 общини в южния щат Оахака заради последствията от земетресението със сила от 7,2 степен, станало на 16 февруари, предаде испанската агенция ЕФЕ.Тази мярка ще позволи на местните власти да получат допълнителни бюджетни средства за справяне с последиците от стихията.В Оахака при труса бяха повредени 200 къщи. Властите доставят храна и медикаменти на пострадалите от бедствието.Епицентърът на труса беше на 11 км от град Пинотепа Насионал, на дълбочина 12 км.По данни на властите, при удара на стихията са пострадали двама души, но жертви няма.", "date": "2018.02.19", "title": "Извънредно положение в 33 общини в Мексико заради силното земетресение"}
{"url": "http://www.cross.bg/vigenin-mozhem-makedoniya-1568136.html", "text": "/КРОСС/ „В Македония видяхме промяна в отношението на политическата класа и хората към България. Страхът е изчезнал и хората искат да разширят сътрудничеството със страната ни\". Това каза секретарят на ПГ на „БСП за България\" Кристиан Вигенин пред БНТ. Той добави, че ако основните политически сили и институциите работят по теми, свързани с нашето място и роля в ЕС така, както го правиха за Македония, можем да гарантираме интересите си за десетилетия напред. Вигенин поясни, че от подписването на договора до сега, стокообменът между двете страни се е увеличил с над 10%, нарастнал е и потокът на туристите от двете страни. „Този договор има преки последици в реалния живот на хората. Ако това се запази, можем да предвидим само положителни страни в нашите отношения\", категоричен бе народният представител. Той добави, че договорът за стратегическо партньорство, иницииран от президентите на България и Македония, ще бъде следваща стъпка в изграждането на двустранните отношения. „В него сърцевината ще бъде сътрудничество в сферата на сигурността и отбраната. Македония не е част от НАТО и тази стъпка ще уплътни допълнително нашето партньорство\", каза още Кристиан Вигенин. Той заяви, че визитата на президента Радев в западната ни съседка е била изключително успешна.„България направи много с поставянето на темата за Западните Балкани в дневния ред на ЕС. Това, обаче се посреща с недоверие и скептицизъм в някои от страните членки\", обясни народният представител. Той добави, че Българското председателство и ЕК правят немалко за ангажирането на страните от Западните Балкани и смисъла от тяхното членство. „Оттук нататък те трябва свършат своята работа и да убедят скептично настроените страни\", категоричен бе той.  Вигенин заяви още, че с европейски средства можем да постигнем много за свързаността на региона.\" Коридор №8 е един от акцентите в момента. Свързаността на Черно и Адриатическо море ще допринесе България да постигне целта си, да бъде и транспортен хъб\", добави Вигенин.Той обясни, че четири европейски коридора минават през страната ни, но ние все още не можем да усетим ползи, заради липсата на свързаност с останалите. „Докато Западните Балкани не са изцяло свързани с ЕС, ние не можем да бъдем пълноценна част от него\", категоричен бе Кристиан Вигенин. ", "date": "2018.02.19", "title": "Кристиан Вигенин: В Македония видяхме промяна в отношението към България"}
{"url": "http://www.cross.bg/iran-myastoto-ekipi-1568137.html", "text": "/КРОСС/ Иранската телевизия Press TV съобщава, че издирвателните и спасителните екипи са достигнали мястото на самолетната катастрофа, при която властите обявиха, че са загинали всичките 65 души на борда.Самолетът ATR-72-500 на иранския авиопревозвач Aseman Airlines, който е с двумоторен двигател и се използва за пътувания на къси разстояния, падна вчера в мъгливо време, разбивайки се в района на планинския масив Загрос в южната част на Иран.Уточнява се, че издирвателните екипи са достигнали мястото на катастрофата преди зазоряване тази сутрин. Телевизията отбеляза, че времето се е подобрило и показа кадри на хеликоптер, който се присъединява към издирването.От авиокомпанията обявиха, че всички на борда на полет EP3704 са загинали, включително шестимата членове на екипажа.Катастрофата е пореден фатален инцидент в Иран, на който от години му беше забранено да купува необходимите самолетни части заради санкциите на Запада във връзка със спорната му ядрена програма.  ", "date": "2018.02.19", "title": "Намериха мястото и отломките на разбилия се самолет в Иран"}
{"url": "http://www.cross.bg/zemetresenie-rihter-meksiko-1568138.html", "text": "/КРОСС/ Земетресение от 5,9 по Рихтер е регистрирано в Мексико, съобщава Европейският сеизмологичен център. Трусът е бил малко преди 9.00 часа българско време.Епицентърът е бил на 88 км. северозападно от град Пуерто Есконидо, на дълбочина 40 км. По информация на Ройтерс и БГНЕС, много местни жители са напуснали домовете си.Данни за пострадали и разрушения засега няма. ", "date": "2018.02.19", "title": "Земетресение от 5,9 по Рихтер в Мексико"}
{"url": "http://www.cross.bg/dyshi-vylkanut-izrigvane-1568139.html", "text": "/КРОСС/ Вулканът Синабунг на индонезийския остров Суматра изхвърли пепел и гореща пара на повече от 5000 метра в атмосферата и по склоновете си, предаде АФП.Вулканът е един от трите в страната, които са в процес на изригване сега.В продължение на четири века той бе спящ вулкан, преди да изригне през 2010 г. и да убие двама души. Четири години по-късно при ново изригване загинаха 16 души.Преди две години при изригването му загинаха 7 души.Заради настоящото вулканично изригване е издаден \"червен код\" за тревога за авиокомпаниите. Това означава, че рисковете са високи.В последните години заради зачестилите изригвания на вулкана около 30 000 души в района му напуснаха домовете си.", "date": "2018.02.19", "title": "Вулканът Синабунг в Индонезия изригна"}
{"url": "http://www.cross.bg/bila-bulgarka-zhenata-1568140.html", "text": "/КРОСС/ Екшън с българка в Италия. Нашенка зад волана на мощен лек автомобил беше преследвана в продължение на 80 километра по италианска магистрала.Жената била засечена да кара с над 200 километра в час и след това започнала гонката.Според медиите в Италия, дори след като жената е била спряна, тя пак се е опитала да се измъкне, а по-късно заявила пред полицаите, че се забавлявала.36-годишната българка получила огромна глоба от 20 000 евро. Причината -  нанесла щети по мантинелата, помела е и няколко полицейски коли. Има и ранен полицай.Шофьорската книжка на жената е отнета. Тя е отказала проба за алкохол и наркотични вещества. Автомобилът е с чуждестранен номер и е собственост на друг българин. Българката е била задържана за малко, а след това освободена. ", "date": "2018.02.19", "title": "Италиянски полицаи гониха българка, шофираща с над 210 км/ч"}
{"url": "http://www.cross.bg/vremeto-seksyalnite-izteche-1568141.html", "text": "/КРОСС/ Близо 200 британски и ирландски актриси подписаха писмо срещу сексуалните посегателства на работното място и за еднакво заплащане преди церемонията за наградите БАФТА.Ема Уотсън, Кери Мълиган, Кейт Уинслет, Ема Томпсън, Кристин Скот Томас, Джема Артъртън, Наоми Харис и Сирша Ронан са сред подписалите писмото 190 знаменитости.Те заявиха, че се вдъхновили от движението \"Времето изтече\" в САЩ и призоваха да се направят дарения за новия фонд \"Справедливост и равенство\" във Великобритания.\"Ако сте подкрепили \"Времето изтече\" и ако историите, които сте прочели във вестниците, са намерили отзвук у Вас и са Ви стресирали, присъединете се към нас. Нека заедно сложим край на сексуалните посегателства и сексуалното насилие\", се казва в писмото.Ема Уотсън е дарила 1 милион британски лири на фонда, а актьорът Том Хидълстън - 10 000 лири.Редица кинодейци заявиха, че за церемонията за наградите БАФТА ще се облекат в черно в знак на подкрепа за движенията \"Времето изтече\" и \"Аз също\".  ", "date": "2018.02.19", "title": "190 актриси подписаха писмо срещу сексуалните посегателства"}
{"url": "http://www.cross.bg/orlin-hydozhnik-prof-1568123.html", "text": "/КРОСС/ Калоян Махлянов (Котоошу), сумистВладимир Пенев, художникГеорги Миланов, футболистДетелин Далаклиев, световен шампион по боксПроф. Иван Димов, художникПроф. Милена Моллова, пианисткаНиколай Тодоров, режисьор аниматорОрлин Алексиев, съветник в СОС, председател на комисията по бюджет и финансиОрлин Лазаров, синоптик  ", "date": "2018.02.19", "title": "Родени на 19 февруари"}
{"url": "http://www.cross.bg/chasa-levski-vasil-1568122.html", "text": "/КРОСС/ ***София. От 18.00 часа президентът Румен Радев ще участва във възпоменателната церемония по повод 145 години от гибелта на Апостола на свободата Васил Левски. Президентът Радев ще произнесе слово и ще поднесе венец пред паметника на Васил Левски в столицата.***София. От 08.00 часа пред паметника на Васил Левски в столицата вицепрезидентът Илияна Йотова ще участва в отбелязването на 145 години от гибелта на Апостола с рецитал на деца, членове на клубовете „Млади възрожденци\".***София.Премиерът Бойко Борисов ще се срещне с министър-председателя на Кабо Верде Жузе Юлисеш де Пина Корея е Силва в сградата на Министерския съвет.***София.Премиерът Бойко Борисов ще се срещне с унгарския министър-председател Виктор Орбан в резиденция „Бояна\".***София. От 08.50 часа на Терминал 2 на Летище „София\" трябва да кацнат сноубордистката Александра Жекова и скиорката-алпийка Мария Киркова, които се завръщат след участието си в зимните олимпийски игри в Пьонгчанг.***София.Среща на директорите по отбранителната политика на страните - членки на ЕС ще се проведе на 19 и 20 февруари в Националния дворец на културата.***София. От 09.30 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.***София. От 10.00 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за организиране и ръководене на организирана престъпна група.***София. От 10.00 часа 5-и състав на Специализирания наказателен съд ще заседава по делото срещу Христо Х., Красимир Х. и др., на които са повдигнати обвинения за организиране и ръководене на организирана престъпна група.***София. От 11.00 часа омбудсманът Мая Манолова организира обществена дискусия под наслов „Социално-икономическа защита на деца, с един или с двама починали родители\" в институцията на омбудсмана на ул. „Георг Вашингтон\" № 22.***София. От 11.00 часа, в централата на КНСБ, Институтът за синдикални и социални изследвания (ИССИ) на КНСБ ще представи последните си данни за потребителските цени и издръжката на живот в България.***София. От 11.00 часа, в Националния пресклуб на БТА, Асоциацията за регулиране на отношенията в етажната собственост - Справедливост (АРОЕС) ще даде първата пресконференция след учредяването си.***София. От 11.00 часа Националната спортна академия ще отбележи 145-ата годишнина от гибелта на своя патрон - Васил Левски с честване пред паметника на Апостола в двора на НСА. На събитието ще присъстват кметът на район „Студентски\" Димитър Дилчев и ректори на университети, намиращи се на територията на района.***София. От 11.30 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.***София. От 12.00 часа пред паметника на Васил Левски ПП АТАКА и нейният лидер Волен Сидеров ще почетат паметта на Апостола на свободата.***София. От 12.00 часа в Националния пресклуб на БТА, КП Реформаторски блок - Глас Народен ще даде пресконференция на тема „Да спасим Северозапада\".***София.От 12.00 часа в Руския културно-информационен център ще се проведе пресконференция във връзка с организацията и провеждането на избори за президент на Русия на територията на Р България.***София. От 13.00 часа в Националния пресклуб на БТА Македонският научен институт ще даде пресконференция, на която ще обяви становището си относно спора за името между Македония и Гърция.***София. От 13.30 часа 23-ти състав на Софийски градски съд ще заседава по делото срещу съдия Анелия Рашева, обвинена за престъпление по служба.***София. От 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за организиране и ръководене на организирана престъпна група.***София. От 13.30 часа 18-и състав на Специализирания наказателен съд ще заседава по делото срещу Красимир К., Славчо А. и Галина А., на които са повдигнати обвинения за организиране и ръководене на организирана престъпна група.***София. От 14.00 часа в Националния пресклуб на БТА ще се проведе пресконференция на сдружение „Цифрова република\" по повод стартирането на кампанията „Спри робополицията\", която цели да даде гласност на предстоящата реформа на авторското право в Европейския съюз.***София. От 15.30 часа 3-ти състав на Специализирания наказателен съд ще заседава по делото срещу Георги Г., Цено Ф. и др., на които са повдигнати обвинения за организиране и ръководене на организирана престъпна група.***София. От 16.30 до 18.30 часа УМБАЛ „Св. Екатерина\" ще се проведат безплатни процедури по скрининг (откриване) на сърдечно-съдови заболявания.***София. От 17.00 часа в храм „Света София\" ще бъде отслужена Архиерейската панихида в памет на йеродякон Игнатий - Васил Левски, след това е организирано литийно шествие. От 18.00 часа пред Паметника на Апостола ще започне церемонията-поклонение.***София.От 18.00 часа в Литературен клуб „Перото\" в НДК ще бъде представен романът „Сахиб\" от Ненад Величкович и разказите \"Тъмна материя\" от Мойца Кумердей.***Асеновград. От 12.00 часа пред паметника на Васил Левски ще се проведе възпоменателен митинг и панихида по случай 145 години от обесването на Апостола.***Благоевград. От 11.00 часа пред бюст-паметника на Дякона, който се намира на едноименния площад „Васил Левски\" ще се проведе ритуал по полагане на цветя и венци по повод 145-ата годишнина от обесването на Апостола.***Благоевград. От 16.00 часа в детския отдел на Регионална библиотека „Димитър Талев\" ще се проведе рецитал „Апостолът на Свободата\".***Бургас.От 10.00 часа в зала „Георги Баев\" на Културен център „Морско казино\" ще бъде открита изложбата живопис „За Свободата\" по повод 145 години от обесването на Апостола на българската свобода Васил Левски.***Бургас.От 11.30 часа пред паметника на Васил Левски в Морската градина ще се състои преклонението пред паметта на Апостола на свободата. Пред монумента на Левски представители на бургаското духовенство ще отслужат заупокойна молитва, след която ще започне тържественият ритуал по полагане на венци и цветя от гражданите.***Бургас. От 14.30 часа в учителската стая на ПГЧЕ „Васил Левски\" ще се състои пресконференция на тема: ПГЧЕ „Васил Левски\"- 55 г. принос в българското образование. На събитието ще бъде представен Инициативен комитет и Програма за отбелязване на годишнината.***Бургас.От 18.00 часа в Дома на писателя ще се проведе среща-спектакъл „Пътят към Къкринската голгота\", посветен на Васил Левски.***Варна. От 10.00 часа пред барелефа на Васил Левски в кв. „Левски\" ще бъдат поднесени венци и цветя по повод 145 години от гибелта на Апостола. От 11.00 часа ще се проведат общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.***Варна. От 13.00 часа в зала 122 в академичната сграда на Икономически университет - Варна ще бъде представен проектът „Уроци по летене\" - риалити формат, който цели да подготви завършващите ученици за сложните житейски ситуации и да им предложи решения: как да си намерят работа, как да управляват бюджета си и др.***Варна. От 13.00 часа проф. Анелия Клисарова, народен представител от ПГ „БСП за България\" ще проведе приемна за граждани в централата на БСП на ул. „Македония\" 33.***Варна. От 15.30 часа в клуба на ПП ГЕРБ Варна на ул. „Г. Бенковски\" №1 народният представител Емилия Милкова ще проведе приемен ден за граждани.*** Велико Търново. От 12.30 часа в ОУ „Христо Ботев\" ще има среща на Клуб приятели на книгата - тема „Васил Левски\" - съвместно с Младежкия дом по програма „Деца четат на деца\".*** Велико Търново. От 15.00 часа в голяма зала на МДТ „Константин Кисимов\" ще бъде представен „Величието Асеневци\" - исторически спектакъл.***Велико Търново. От 17.00 часа пред сградата на съдебната палата в града ще се проведе протест на служителите в затворите.***Велинград. От 17.30 часа, във Велинград ще започне възпоменателното поклонение пред паметника на Васил Левски и концерт в памет на Апостола на Свободата под надслов ,,Пазим името ти свято\"***Видин. От 10.30 часа в катедралния храм „Св. вмчк Димитър Солунски\" ще бъде отслужена със заупокойна молитва по повод145 години от обесването на Апостола на свободата Васил Левски, която ще продължи с литийно шествие до бюст- паметника на Васил Левски. Там в 11.00 часа ще започне възпоменателно честване. Слово по повод годишнината ще произнесе кметът на Видин Огнян Ценков.***Враца. От 10.00 часа в Конферентната зала на хотел „Мира\" ще се проведе кръгла маса на тема бъде „Мотивирай се, за да успееш - мотивационно писмо\". Форумът е част от проект „Създаване на център за интегрирани комплексни социални услуги за хора с увреждания и техните семейства\".***Враца. От 10.00 часа в Конферентната зала на Общински съвет-Враца ще се проведе обществена поръчка с предмет: „Дейности по визуализация и публичност\" в изпълнение на проект, финансиран по Оперативна програма „Региони в растеж\" 2014-2020 година, по три обособени позиции.***Враца.От 11.00 часа в храм „Св. Възнесение\" ще бъде отслужена панихида по повод 145 години от гибелта на Апостола на свободата - Васил Левски. От 11.30 часа пред паметника на великия българин в центъра на града, деца от група „Мечо Пух\" от ДГ „Знаме на мира\" ще декламират стихотворението „Левски\" на Цветан Ангелов, а възпитаници на ОУ „Васил Левски\" ще изпълнят поетична композиция. В знак на признателност пред паметника ще бъдат поднесени венци и цветя.***Враца. От 12.00 часа в градинката пред паметника на Васил Левски Политическа партия ГЕРБ - Враца ще почете паметта на Апостола със стихове, песни и мисли за него. Инициативата е част от поредицата „СВЯТА И ЧИСТА РЕПУБЛИКА\" и се организира по повод 145-тата годишнина от гибелта на Васил Левски.***Враца. ВМРО-Враца ще отбележи 145-та годишнина от гибелта на Апостола на българската свобода Васил Левски със серия от прояви. От 09.30 часа народният представител от ПГ Обединени патриоти Красимир Богданов и общинските съветници от ВМРО Красимир Ангелов и Марин Цветков ще участват в честването на Левски в СУ „Мито Орозов\" към Затвора ВрацаОт 10.30 часа Младежката организация на ВМРО ще раздава картички посветени на Апостола пред Сувенирната палата в центъра на Враца.От 11.00 часа Патриотите ще се включат в общоградското възпоменание пред паметника на Левски до Централна пощаОт 17.00 часа в клуба на ВМРО на бул. „Христо Ботев\" 38 ще се излъчи филм за Левски дело на творчески колектив от БНТ. От 18.00 часа Патриотите ще поднесат цветя пред паметниците на Левски до Централна поща и на площад „Васил Левски\".От 19.00 часа Патриотите ще посетят ученическото състезание „Чиста и свята република...\", посветено на живота и делото на Васил Левски, което ще се проведе в голямата зала на Младежки дом - Враца, като част от Програмата за патриотично възпитание.***Враца. От 16.00 часа народният представител от ГЕРБ и областен координатор на партията инж. Петя Аврамова организира приемен ден за граждани в офиса на партията на бул. „Демокрация\" №2.***Враца.От 17.00 часа в митрополитския храм „Св. Николай Мирликийски\" започва Велико повечерие с първата част от Покайния канон на св. Андрей Критски.***Горна Оряховица. От 16.30 часа в Младежкия дом ще бъде открита „Работилница за умения и добродетели\" - изложба на мартеници, изработени от деца и ученици от детските и учебни заведения в общината.***Гоце Делчев. От 17.00 часа пред паметника на Васил Левски, който се намира пред сградата на Общинския исторически музей ще се състои поклонение по повод 145 години от обесването на Апостола на свободата. От 17.30 часа, в сградата на Общинския исторически музей, ще бъде представен филмът на режисьора Искрен Красимиров, посветен на Апостола, наречен „Лъвский: Европеец в Българско\".***Добрич.От 11.00 часа пред паметника на Апостола на българската свобода - Васил Левски ще се състои възпоменателна церемония по повод 145 години от неговата гибел.***Добрич.От 10.00 часа в Регионална библиотека „Дора Габе\" ще се проведе образователен урок с презентация „Пътят към една Голгота\" по повод 145 години от гибелта на Васил Левски. В библиотеката ще бъде изложена витрина с библиотечни документи по повод 145 години от гибелта на Васил Левски „Дела, а не думи\".***Добрич. От 17.00 часа пред сградата на съдебната палата в града ще се проведе протест на служителите в затворите.***Дупница.От 12.30 часа от площад „Свобода\" ще започне шествие, посветено на 145 години от гибелта на Васил Левски.***Дупница./с. Яхиново. От 16.30 часа народният представител от ГЕРБ Радослава Чеканска организира приемен ден в сградата на кметството.***Карлово. От 09.00 часа в храм „Света Богородица\" ще бъде отслужена архиерейска света литургия и панихида в памет на Васил Левски.***Карлово. От 11.00 часа на площад „Васил Левски\" ще се състои възпоменателен митинг-поклонение по повод 145 години от гибелта на Васил Левски. В ритуала ще участват министърът на отбранта Красимир Каракачанов, представителни роти и военният духов оркестър на 61-ва Стрямска механизирана бригада. В знак на признателност към делото на Апостола на Свободата военнослужещи от Българската армия ще поднесат венци и цветя на възпоменателни ритуали във Велико Търново, Горна Оряховица, Плевен, Асеновград, Благоевград, Белене, Сливен, Стара Загора, Хасково, Шумен, Смолян, София.***Карлово. От 12.00 часа в Национален музей „Васил Левски\" ще бъдат отбелязани 140 години от смъртта на майката на Левски Гина Кунчева.***Кюстендил.От 11.00 часа пред паметника на Васил Левски ще бъдат почетени 145 години от гибелта на Апостола.***Кюстендил.От 11.00 часа в Окръжен съд ще се гледа дело за убийството на Николай Радев от Дупница.***Кюстендил. От 11.30 часа в Регионалния пресклуб на БТА ще се проведе пресконференция по проект „Мисията е възможна\" на СНЦ „Политологичен център\", Център за подпомагане, иновации и развитие /Полша/ и сдружение „Ларго\".***Кюстендил./с. Соволяно. В 12.30 часа ще бъдат поднесени цветя на паметната плоча на Васил Левски, поставена в центъра на село Соволяно.***Ловеч. От 10.00 часа председателят на ПГ на ГЕРБ Цветан Цветанов ще бъде на Пази мост, където ще наблюдава възстановката на срещата на Левски и Никола Цвятков с турските заптиета, предшестваща неговото залавяне.От 10.30 часа Цветанов ще бъде на Къкринското ханче, където ще се включи в поклонението, ще поднесе цветя и ще наблюдава възстановката на залавянето на Апостола.***Монтана. От 10.30 часа в храм „ Св. св. Кирил и Методий\" ще бъде отслужена панихида в памет на Васил Левски. От 11.30 часа пред паметника на Васил Левски ще се състои поклонение по повод 145 години от гибелта му.***Несебър. От 10.30 часа народният представител и областен координатор на ГЕРБ Димитър Бойчев ще има приемен ден за жителите на община Несебър в офиса на партията в ж. к „Младост\", бл. 30, вх. Б, партер.***Перник. От 11.00 часа пред паметника на Васил Левски в града ще започне общоградското поклонение по повод 145 години от гибелта на Апостола на свободата.***Перник. От 18.00 часа в Двореца на културата ще бъде представен спектакълът „За теб, Апостоле\" по повод 145 години от гибелта на Васил Левски.***Петрич. От 18.30 часа от централния градски площад ще тръгне факелно шествие, с което ще бъде отбелязана 145-ата годишнина от обесването на Апостола на свободата.***Петрич. От 19.00 часа пред паметника на Народните будители ще се проведе литературно-музикалният спектакъл „Помним те, Апостоле\". От 19.20 часа тържествено ще бъдат поднесени венци и цветя в памет на Апостола.***Пловдив.От 09.30 часа в зала 10 на Окръжния съд ще се проведе заседание по делото срещу Георги Б. и Александър Н. във връзка с казуса за тютюневия склад на ул. „Одрин\".***Пловдив.От 09.45 часа в зала 1 на Апелативния съд ще се проведе заседание по делото, образувано по протест на Окръжна прокуратура-Пловдив и по жалби на подсъдимия Емил Д. срещу присъда на Окръжен съд - Пловдив, с която подсъдимият е признат за виновен в опит за умишлено убийство.***Пловдив. От 10.00 часа в църквата „Св. Св. Петър и Павел\" ще бъде отслужена панихида по повод 145 години от гибелта на Васил Левски. От 11.00 часа пред паметника на героя на Централната алея на Бунарджика ще се състои общоградското поклонение пред паметта на Апостола.***Пловдив.От 14.00 часа в зала 10 на Районния съд ще се проведе заседание по делото срещу Светослав М., адвокат от Адвокатска колегия - Хасково. Срещу него е повдигнато обвинение в закана за убийство.***Пловдив. Народните представители от ГЕРБ ще проведат приемни за граждани.Менда Стоянова, председател на Комисията по бюджет и финанси в 44-тото Народно събрание - от 16.00 в централния офис на ГЕРБ - Пловдив, на бул. „Марица\" 91;Димитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага\" 2; Атанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;Спас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.***Пловдив. Общинските съветници от ГЕРБ ще проведат приемни за граждани:Даниела Дженева, от 17 до 18:00 часа в офиса на ГЕРБ в район „Южен\", ул.\"Академик Петър Динеков\"№ 1А; Спартак Николов, от 17:00 до 18:30 часа в офиса на ГЕРБ в район „Източен\" на ул.\"Коста Паница\"№5; Вихър Захов, от 17:00 до 18:30 часа в офиса на ГЕРБ в район „Източен\" на ул.\"Коста Паница\"№ 5; Вера Тоскова, от 16 до 18:00 часа в офиса на ГЕРБ в район „Тракия\" в жк.\"Тракия\"бл.91.; Александър Радев, от 17:30 до 19:00 часа в офиса на ГЕРБ в район „Централен\" на ул.\"Прага\" № 2.; Атанас Узунов, от 17:30 до 19:00 часа в офиса на ГЕРБ в район „Южен\" на ул.\"Академик Петър Динеков\" №1А; Ели Гатева, от 16 до 18:00 часа в офиса на ГЕРБ в район „Тракия\" в жк.\"Тракия\"бл.91.***Пловдив. От 18.00 часа Пловдивският митрополит Николай ще оглави Велико повечерие с канона на св. Андрей Критски - първа част в митрополитски храм „Св. Марина\".***Провадия. От 16.00 часа в клуба на ПП ГЕРБ (на първия етаж в сградата на Младежкия дом) в Провадия народният представител Павел Христов организира приемна за граждани.***Роман./ с. Радовене.От 13.00 часа народният представител от ГЕРБ Красен Кръстев организира приемна в кметство Радовене.***Роман./ с. Кунино.От 15.00 часа народният представител от ГЕРБ Красен Кръстев организира приемна в кметство Кунино.***Симитли. От 11.00 часа пред бюст-паметника на Васил Левски в мемориалния парк в центъра на градажителите на Симитли ще почетат паметта на Апостола на свободата.***Смолян.От 16.00 часа в Държавен архив - Смолян ще се проведе вечер-поклон, посветена на 145 г. от обесването на Васил Левски.***Смолян.С митинг, военни почести, тържествена заря и редица прояви в Смолян ще бъдат отбелязани 145 години от гибелта на Васил Левски. От 10.00 часа в Спортната зала „Величко Чолаков\" в Смолян ще се проведе традиционното състезание „Лъвски скок.\"В 18.00 часа тръгва факелното шествие от читалище „Балкански просветител\" в Райково и ще продължи до двора на ППМГ.От 18.30 часа в двора на гимназията ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101 -ви Алпийски полк, Общинският духов оркестър и ученически блок от ППМГ.***Стара Загора. От 10.00 часа народният представител от ГЕРБ Маноил Манев организира приемна за граждани в офиса на партията на бул. „Митрополит Методий Кусев\" № 5.***Стара Загора. От 11.00 часа пред паметника на Васил Левски ще се състои общоградски ритуал с поднасяне на венци и цветя по повод 145 години от обесването на Апостола на свободата.***Стара Загора./с. Змейово. От 12.00 часа в НЧ „ Пробуда - 1928\" ще бъде представена изложбата „Моят идеал беше и е свободна България...\" .***Стара Загора. От 13.30 часа в зала 203 на Община Стара Загора кметът Живко Тодоров ще се срещне с Величко Донков - младеж, намерил чанта с пари и я върнал на собственика ѝ.***Стара Загора. От 13.30 часа библиотечен филиал „Августа Траяна\" на библиотека „Родина\" гостува с изложба и литературно четене в Клуб на пенсионера „Августа Траяна\".***Стрелча. От 10.30 часа пред храм-паметник „Св. Архангел Михаил\" ще бъде отслужена панихида по повод 145 години от смъртта на Васил Левски. От 16.00 часа в НЧ „Просвещение\" ще се проведе рецитал за Апостола на свободата, подготвен от III-тите класове на НУ „Паисий Хилендарски\", а веднага след него стрелчани и гостите на града ще могат да видят спектакъла „Левски в Стрелча\" в изпълнение на творческа група „Актьори\" по проект \"Обединени от знанието\" към СУ „Кирил и Методий\". В края на деня за всички желаещи ще бъде представен филмът „Левски пред съда на Портата и историята\".***Тутракан. По повод 145-та годишнина от обесването на Васил Левски пред двата паметника на Апостола на свободата в Тутракан ще бъдат поднесени венци и цветя, с участието на ученици.***Шумен. От 11. 00 часа пред паметника на Васил Левски в града с възпоменателна церемония ще бъде почетена паметта на Апостола.***Шумен. От 13.00 часа в залата на РУ- Шумен директорът на ОДМВР- Шумен ст.комисар Ялчън Расим, Маргарита Георгиева, административен ръководител- окръжен прокурор на Окръжна прокуратура Шумен и заместник-окръжният прокурор на Шумен Орлин Куздов ще дадат брифинг във връзка за успешна реализация срещу наркоразпространението на територията на областта.***Шумен. От 14.30 часа в заседателна зала на театъра на пресконференция ще бъде представена предстоящата премиера на спектакъла \"Нирвана\" от Константин Илиев.***Шумен. От 15.00 часа в зала 203 в сградата на общината ще се проведе заседание на ПК „Бюджет и финанси\".  ", "date": "2018.02.19", "title": "Предстоящи събития на 19 февруари 2018"}
{"url": "http://www.cross.bg/brekzit-partiyata-nova-1568170.html", "text": "/КРОСС/ Нова британска политическа партия, вдъхновена от идването на власт на френския президент Еманюел Макрон, започна днес кампания за спиране на Брекзита, предаде Ройтерс. От партията \"Обновление\" (Renew), основана миналата година, каза, че иска да поддържа дебата за Брекзит, защото според нея основните политически партии са загубили връзка с избирателите, които се чувстват забравени от политическите елити. \"Възнамеряваме да бъдем твърди по отношение на Брекзит и причините за Брекзит\", каза главният стратег на партията Джеймс Торанс. \"Ще окажем натиск върху депутатите да осмислят националния интерес и да сложат \"оставането\" (в ЕС, бел.ред.) отново на масата при гласуването за окончателното споразумение с ЕС\", добави той.", "date": "2018.02.19", "title": "Нова британска партия, вдъхновена от Макрон, опитва да предотврати Брекзита"}
{"url": "http://www.cross.bg/gradysa-predimno-snyag-1568148.html", "text": "/КРОСС/ През следващото денонощие времето ще бъде облачно, на места с превалявания от сняг, в югоизточните райони и по Черноморието - от дъжд. Ще духа умерен вятър от изток-североизток. Минималните температури ще са предимно между минус 1 и 4 градуса, максималните ще са между 3 и 8 градуса, посочват от НИМХ - БАН.По Черноморието ще бъде предимно облачно и с превалявания от дъжд. Ще духа умерен вятър от изток-североизток. Максималните температури ще са между 6 и 9 градуса. Температурата на морската вода е 7 - 8 градуса. Вълнението на морето ще е 3 - 4 бала.В планините ще бъде облачно, ветровито и със слаби валежи от сняг. Ще духа умерен до силен югоизточен вятър. Максималната температура на височина 1200 метра ще е около минус 2 градуса, на 2000 метра - около минус 5 градуса.Атмосферното налягане ще се понижи, но ще остане по-високо от средното за месеца.В сряда и четвъртък ще преобладава облачно време. С прекъсвания и на места ще превалява, предимно слабо и предимно дъжд, но в Предбалкана, по високите полета на Западна България, в крайните северозападни и в североизточните райони, е възможно временно, главно в нощните часове, дъждът да се примесва и да преминава в сняг.Вятърът ще бъде предимно от изток, слаб до умерен. Температурите ще са малко по-високи от обичайните - минималните най-често между минус 1 и 4 градуса, максималните - предимно между 2 и 7 градуса.  ", "date": "2018.02.19", "title": "Дъжд и сняг ще се редуват през следващите дни"}
{"url": "http://www.cross.bg/levski-apostola-dymite-1568171.html", "text": "/КРОСС/ „Преди 145 години тук, на това място, увисва на бесилото Васил Левски. Гробът му е неизвестен. Но заравяйки Левски, поробителят зарови зърното на свободата, което покълна и роди днешна България. От Апостола пазим едно тефтерче, кичур коси и кратки писма. Но те струват повече от доктрина. Учат ни, че дела трябват, а не думи. Дават ни вяра, че времето нас обръща, но и ние него обръщаме.\" Това заяви президентът Румен Радев на възпоменателната церемония в София по повод 145 години от гибелта на Апостола на свободата Васил Левски.„Днес сме република. Но чиста ли? Свята ли? Циниците приемат тези въпроси с презрение. Както други, в онези години вземаха Апостола за луда глава и мечтател. Тях обаче времето ги отнесе, а пред бесилото на дякона се покланяме всяка година\", подчерта в изказването си държавният глава.По думите на Румен Радев идеалът на Левски за чиста и свята република е дългосрочна програма. „Много време трябваше, за да стане България република. А колко още ще трябва, за да стане тя „чиста и свята\"? Това зависи от нас. Това зависи от нашата гражданска отговорност и позиция. Битката за справедливост и законност е задача на всяко поколение. Нашето още не я е постигнало. Републиката на Апостола принадлежи на всички граждани, а не на шепа хора. В нея Отечеството не се бърка с бащиния, а законът е един за всички. В чистата и святата република лъжата е позор, а човек тежи според делата си. В нея думите са свят ангажимент, каквито са думите в тефтерчето на Апостола\", подчерта още президентът Радев.Държавният глава припомни думите на Васил Левски: „Нашите българи желаят свободата, но я приемат, ако някой им я поднесе в къщите на тепсия\" и още: „Не си народен, ако знаеш народното зло и не го казваш\", които описват цялата българска драма. По думите на президента робството ни е приучило да се съобразяваме със злото и със силата, но за да бъдем свободни, трябва да победим унинието и примирението вътре в нас. „Преди век и половина един монах от Карлово заложи живота си, за да изкупи свободата ни, нашата свобода. Левски предизвика цяла империя и спечели облога си. Той пожертва живота си, но спечели за цял народ\", подчерта Румен Радев.Президентът беше категоричен, че блянът на Апостола не остарява с годините, а днешните българи сме призвани с „нашите задружни усилия\" да сбъднем идеала на Левски. Заради него, заради себе си и заради нашите деца. ", "date": "2018.02.19", "title": "Президентът: Чистата и свята република на Левски принадлежи на всички граждани"}
{"url": "http://www.cross.bg/vasilev-levski-predal-1568126.html", "text": "/КРОСС/ „Заветите на Васил Левски съставляват една философия, която е изпреварила времето си. Той казва неща, които днес звучат съвременно\", казва Васил Василев, председател на Комитет „Васил Левски\".„Неизпълненото от заветите е цяла идеология, не можеш да вземеш само едната част\", допълва Василев. Той определя заветите на Апостола като един набор от правила, който ако бъде приложен, България ще изглежда съвсем различно.По повод дългогодишните спорове кой е предал Васил Левски на турските власти, Василев казва, че има тенденция непрестанно да се търси недостатък в българския народ. „За това, че го е предал, че не го е спасил, че не е бил достатъчно единен\", изрежда Василев.По думите му обаче по време на дейността си организацията на Левски наброява над 10 хил. души из цялата страна и за три години никой не го е предал.Василев добавя, че не знаем дали не е правен опит Левски да бъде освободен. „Ако чета или група хора са се опитали да го спасят, но са били избити всичките, как ще разберем ние за това\", казва Василев.  ", "date": "2018.02.19", "title": "Василев: Заветите на Апостола са изпреварили времето си"}
{"url": "http://www.cross.bg/crew-lost-https-1568169.html", "text": " /КРОСС/ Най-активната и продуктивна метъл група в България, Odd Crew блесна в стилно ново видео. Момчетата са в елегантни смокинги на фона на тежки червени завеси, с класическа визия, която препраща към биг бенд времената.Парчето се казва „Same Old Me\" и е част от предстоящия акустичен албум  „The Lost Pages\" на Odd Crew, който ще излезе съвсем скоро на пазара. Интересното е, че песните в него не са акустичен прочит на познати парчета от предните им албуми, а изцяло нови композиции, писани специално за това издание.Клипът е реализиран от екипа на Supers4upen, с режисьор Огнян Костовски и оператор Георги Маринов. Видеото е заснето в един кадър в Националната Опера във Варна, а за него е работил екип от 20 души.„The Lost Pages\" излиза в средата на идния месец, а Odd Crew тръгват на акустично турне, в което ще го представят, но ще подготвят и unplugged версии на песни от старите си албуми.Точните дати и локации ще бъдат обявени в страницата на групата в Facebook: \n\t\t\t\t\t  ", "date": "2018.02.19", "title": "Odd Crew показват стил"}
{"url": "http://www.cross.bg/naii-dobur-nagradata-filma-1568127.html", "text": "/КРОСС/ Филмът „Три билборда извън града\" е големият победител на наградите на Британската академия за кино и телевизия, раздадени снощи в Лондон.Лентата на режисьора Мартин Макдона бе удостоен с пет награди БАФТА, включително за най-добър филм и за най-добра актриса - Франсис Макдорманд в главната роля, а Сам Рокуел получи наградата за най-добър актьор в поддържаща роля.53-годишният мексиканец Гийермо дел Торо спечели наградата за най-добър режисьор за филма „Формата на водата\".Гари Олдман бе удостоен с наградата за най-добър актьор за ролята на Уинстън Чърчил във филма „Най-мрачният час\".Вечерта мина и под призива за солидарност с пострадалите от сексуален тормоз, като много звезди изразиха своята съпричастност, обличайки черни тоалети.  ", "date": "2018.02.19", "title": "Филмът „Три билборда извън града” е големият победител на наградите БАФТА "}
{"url": "http://www.cross.bg/mig-iztrebitel-noviya-1568159.html", "text": "/КРОСС/ Завършиха заводските изпитания на новия многоцелеви изтребител на Русия МиГ-35, произведен по поръчка на руското министерство на отбраната. Летателните изпитания на машината започнаха на 26 януари 2017 година. Очаква се през 2019 г. такива изтребители вече да защитават руското небе. Според военните експерти при въздушен бой машината ще е конкурент на американския реактивен стелт изтребител F-35.Руският МиГ-35 фактически представлява коренна модернизация на изтребителя МиГ-29. Президентът на Русия Владимир Путин даде добра оценка на новия боен самолет и подчерта, че той има сериозен потенциал за експорт.Изпитанията на новия изтребител МиГ-35 са проведени през 2017 година с участието на пилоти -изпитатели от руското министерство на отбраната. Според генералния директор на Руската самолетостроителна корпорация „МиГ\" Иля Тарасенко по отношение на бойните си възможности, обема и ефективността на задачите, които ще изпълнява и съотношението цена -качество, изтребителят е съвършена бойна машина за действия в условията на въоръжен конфликт с висока интензивност.Руският президент Владимир Путин даде добра оценка на новия изтребител:„Многофункционалният изтребител МиГ-35 притежава високи летателни и технически характеристики, отговарящи на най -съвременното въоръжение . Той е способен да прихваща от 10 до 30 цели по земя и море. Това е действително интересна и уникална машина, от поколение 4 ++, доближава се до пето поколение\".Освен че ще бъдат значително подсилени руската армия и въздушно-космическите сили на Русия, многофункционалният боен самолет МиГ-35 има и сериозен експортен потенциал, категоричен е руският президент:„Този самолет има и добър експортесн потенциал, имайки предвид, че в повече от 30 страни активно се експлоатира другият ни изтребител МиГ-29. В тези страни е създадена добра инфраструктура за използването на тези изтребители, има и подготвени кадри. Но разбира се, промишлеността и всичко свързано с експлоатацията на тези машини трябва да е готово, за да бъде предложено на нашите потенциални партньори. Всичко, което е необходимо за поддръжката и обслужването на тази техника\".Според президента на Обединената авиостроителна корпорация Юрий Слюсар контрактът за доставка на изтребители МиГ-35 на въздушно-космическите сили на Руската федерация може да бъде подписан още през тази година:„Изтребителят е проектиран специално за бойни действия в условия на въоръжени конфликти с повишена интензивност и висока плътност на противовъздушната отбрана. Високите показатели, които самолетът има, са постигнати благодарение на новия комплекс бордово оборудване, оптико-локационната станция, а също така, в пъти намалената радиолокационна следа. По същество МиГ-35 може да използва целия спектър от съществуващи и перспективни оръжия, включително и лазерно. Всички системи на самолета МиГ-35 са руска разработка и производство\".В хода на изпитанията на МиГ-35 са проверени бордовото радиоелектронно оборудване, прицелно-навигационният комплекс, радиолокационната станция, двигателите и другите системи на самолета.„При изпълнението на изпитателните полети набелязаните цели и резултати бяха напълно постигнати. Всички бордови системи, комплексната система за управление на самолета работят безупречно. Качествената оценка на екипажа е положителна\", заяви летец -изпитателят Михаил Беляев.Изтребителят МиГ-35 позволява да се използва целият спектър от съществуващото и перспективното руско и чуждо въоръжение, включително и предназначеното за тежки изтребители, смята още директорът на РСК МиГ Иля Тарасенко.  ", "date": "2018.02.19", "title": "Завършиха изпитанията на новия руски МиГ-35"}
{"url": "http://www.cross.bg/premiera-razvitieto-obsudeno-1568128.html", "text": "/КРОСС/ Министър-председателят Бойко Борисов ще приеме премиера на Унгария Виктор Орбан, който е на работно посещение в България.В рамките на визитата ще бъде обсъдено развитието на двустранните отношения, възможностите за взаимодействие между Българското председателство на Съвета на ЕС и Унгарското председателство на Вишеградската група.И още от програмата на премиера. Министър-председателят ще се срещне с премиера на Кабо Верде - Жузе де Силва. На срещата ще бъде обсъдено развитието на двустранните отношения и партньорството на Кабо Верде с Европейския съюз. ", "date": "2018.02.19", "title": "Унгарският премиер Виктор Орбан на официална визита в София "}
{"url": "http://www.cross.bg/godina-dannite-razlika-1568129.html", "text": "/КРОСС/ У нас се наблюдава най-голямата разлика между социалните слоеве в Европейския съюз според досегашните данни за размера на издръжката на живот на Института за синдикални и социални изследвания на КНСБ.Според данните на синдиката за 2016-та година разликата в доходите на най-богатите и най-бедните у нас се е увеличила драстично. Около 8 пъти хората с по-висок доход надминават тези с най-нисък.Очаква се днес Институтът да обяви данните от последната година.  ", "date": "2018.02.19", "title": "8 пъти разлика в доходите на най-бедните и най-богатите у нас"}
{"url": "http://www.cross.bg/kyltyrata-deloto-razpitut-1568130.html", "text": "/КРОСС/ Очаква се днес в Пловдивския окръжен съд да продължи разпитът на основната част от свидетелите експерти по делото за разрушения тютюнев склад паметник на културата в Пловдив.Той беше почти напълно сринат през март 2016 г., като жива верига спря тоталното му разрушение.На мястото на паметника на културата е трябвало да бъде вдигната многоетажна офис сграда.На миналото съдебно заседание разпитът беше провален заради внасяне на нови доказателствени документи.Подсъдими по делото са двама от управителите на фирмата инвеститор.Срещу тях са повдигнати обвинения за подправяне на документ и за незаконни строителни дейности в имот паметник на културата. ", "date": "2018.02.19", "title": "Продължава разпитът на експерти по делото за разрушения тютюнев склад в Пловдив "}
{"url": "http://www.cross.bg/zatvornitzi-nadzirateli-bili-1568131.html", "text": "/КРОСС/ Затворници се разбунтуваха след осуетен опит за бягство от бразилски затвор и взеха надзиратели за заложници, предаде Франс прес, като цитира властите. Заложническата криза продължи няколко часа.Бунтът избухнал вчера следобед в затвор на около 50 км от центъра на Рио де Жанейро. Седем надзиратели били задържани за заложници. Заложниците са били освободени в полунощ местно време. Трима затворници са били ранени.Подобно на повечето бразилски затвори, и този е пренаселен. Бразилия е на трето място в света по брой затворници - близо 727 000 при преброяването през 2016 г., или почти два пъти повече от капацитета на затворите.Затворническият бунт избухна малко, след като президентът Мишел Темер обяви, че създава министерство на обществената сигурност и повери на армията командването на полицията в щата Рио де Жанейро, залят от вълна на насилие, добавя АФП.", "date": "2018.02.19", "title": "Бразилски затворници взеха надзиратели за заложници"}
{"url": "http://www.cross.bg/filimon-apfiya-arhip-1568118.html", "text": "/КРОСС/ Св. ап. Архип бил епископ след Епафраст на гр. Колоса, в малоазийската област Фригия.В същия град живеел и св. Филимон, до когото апостол Павел изпратил известното си послание по повод бягството на неговия роб Онисим. След обръщането си към Христовата вяра Филимон живеел благочестиво. В неговия дом извършвали божествените служби. Апостол Павел го ръкоположил за епископ и му възложил да благовести словото Божие. Филимон усърдно изпълнявал тази поръчка.Жена му Апфия пък от своя страна служела на Бога като помагала на тружениците Христови в благовестието на словото Божие: приемала ги в дома си, хранела ги, полагала грижи за тях, когато били болни, и във всичко се проявявала като вярна сътрудница на съпруга си. Заедно с апостолите Архип и Филимон и тя се удостоила с мъченическа смърт.Във време на едно езическо тържество те се събрали с другите християни, за да извършат богослужение на истинския Бог. Езичниците узнали, че всички християни са събрани на молитва в дома на Филимон, нападнали внезапно, разгонили богомолците, а Филимона, Архипа и света Апфия били отведени на съд пред ефеския областен управител, който ги предал на изтезания и смърт.  ", "date": "2018.02.19", "title": "Св. ап. Архип, Филимон и мчца и равноап. Апфия, Преп. Доситей "}
{"url": "http://www.cross.bg/voiina-svetovna-mars-1568119.html", "text": "/КРОСС/ На този ден слънчевите лъчи огряват четирите статуи на Птах, Ра-Хоракти, Рамзес II и Амон-Ра, намиращи се във вътрешността на храма в Абу Симбел. Този феномен се наблюдава и на 21 октомври. 356 г. - Константин Велики заповядва да се затворят всички езически храмове в Римската империя. 1199 г. - С була на папа Инокентий III е признат новият духовно-рицарски орден - Тевтонския орден. 1861 г. - С манифест на император Александър II в Русия е премахнато крепостничеството. 1878 г. - Американецът Томас Едисон патентова фонографа. 1882 г. - Град Хаджиоглу Пазарджик е преименуван на град Добрич чрез указ на княз Александър Батенберг 1886 г. - По стар стил: Сръбско-българската война: След приключване на войната е сключен Букурещки договор между България и Сърбия. 1910 г. - Открит е Олд Трафорд - стадионът на един от най-големите английски клубове - Манчестър Юнайтед. Съоръжението е с капацитет 80 000 места и става най-големият стадион на Острова. 1915 г. - Първа световна война: Започва Битката за Галиполи. 1924 г. - Персийският шах Ахмад е свален от престола. 1942 г. - Втора световна война: Японската авиация напада град Даруин, Австралия. 1943 г. - Втора световна война: В Тунис започва Битката при прохода Касерин. 1949 г. - Политическият кръг „Звено\" престава да съществува самостоятелно и се влива в Отечествения фронт 1963 г. - СССР се съгласява да изтегли войските си от Куба. 1986 г. - Космическа програма на СССР: В околоземна орбита е изстреляна космическата станция Мир - първата изследователска станция за дълго обитаване. 1992 г. - С указ на президента за Главен прокурор на България е назначен Иван Татарчев. 2002 г. - Космическият апарат на НАСА Марс Одисий започва мисията по картографиране на повърхността на Марс. 2003 г. - Самолет Ил-76 на иранските авиолинии катастрофира над Шахдад (Иран), загиват 275 души.  ", "date": "2018.02.19", "title": "На 19 февруари"}
{"url": "http://www.cross.bg/ychenikut-ne-e-sud-koiito-tryabva-da-bude-zapulnen-1568120.html", "text": "/КРОСС/ \"Ученикът не е съд, който трябва да бъде запълнен, а факел, който трябва да бъде запален.\" - Плутарх", "date": "2018.02.19", "title": "Ученикът не е съд, който трябва да бъде запълнен..."}
{"url": "http://www.cross.bg/levski-vasil-apostola-1568116.html", "text": "/КРОСС/ Отбелязваме 145 години от гибелта на Васил Левски - Апостола на свободата.В София ще бъде отслужена рхиерейската панихида в памет на йеродякон Игнатий - Васил Левски в храм \"Света София\" от 17.00 ч., а след това е организирано литийно шествие. В 18.00 ч. пред Паметника на Апостола ще започне церемонията-поклонение, където участие ще вземе президентът Румен Радев. Държавният глава ще произнесе слово и ще поднесе венец пред паметника на Васил Левски.По-рано вицепрезидентът Илияна Йотова ще приветства деца, членове на клубовете \"Млади възрожденци\", които ще изнесат рецитал пред паметника на Левски в София.Председателят на Народното събрание Цвета Караянчева ще присъства в Брюксел на възпоменателна церемония за отбелязване на 145 години от гибелта на Апостола на свободата пред барелефа на Васил Левски на сградата на консулската служба към посолството на България в Белгия. Отбелязването ще бъде в 17.00 часа. Почетен гост ще бъде председателят на Европейския парламент Антонио Таяни. На събитието ще присъстват народни представители, членове на Европейския парламент и представители на българската общност. Цвета Караянчева и Антонио Таяни ще отправят послания по повод годишнината. Ученици от българското училище „Пейо Яворов\" към посолството на Република България ще изпълнят стихотворения, посветени на Апостола. Поднесени ще бъдат цветя пред барелефа на Васил Левски. Председателят на Народното събрание Цвета Караянчева ще бъде в Брюксел за участие в Интерпарламентарната конференция за стабилност, икономическа координация и управление в Европейския съюз.Вицепремиерът и министър на отбраната Красимир Каракачанов ще участва във възпоменателния митинг-поклонение пред паметта на Апостола на свободата, който ще започне в 11.00 ч. на площад \"Васил Левски\" в Карлово. В ритуала ще участват военнослужещи от 61-ва Стрямска механизирана бригада. Годишнината от обесването на Апостола на свободата ще бъде отбелязана в цялата страна. ", "date": "2018.02.19", "title": "145 години от гибелта на Васил Левски "}
{"url": "http://www.cross.bg/tema-zhivo-bulgariya-1568121.html", "text": "/КРОСС/ БНТ, „Денят започва\"Тема: Великденските пости започнаха - между духовното пречистване и диетатаТема: Нова схема предлага да поръчаме такси с наддаване. Законно ли е, питаме Комисията за защита на потребителитеТема: Опасност от лавини - как да се предпазим? Всички детайли от Планинската спасителна службаТема: Какво казаха на България монасите от Бигорския манастир в Македония - Кристиан ВигенинТема: България и темите на Европа - говори вицепремиерът и външен министър Екатерина ЗахариеваТема: Почит за Апостола - Иво Харманджиев - момчето, което ще каже своите думи за Левски по време на церемонията пред паметника в СофияТема: Златен успех за българските гимнастички в Москва - всичко за постиженията им в \"Денят започва\"БТВ, \"Тази сутрин\" Тема: Спазваме ли днес заветите на Левски? В студиото Васил ВасилевТема: 145 години от гибелта на Апостола - на живо от паметника деца рецитират вечните слова на ДяконаТема: Отблъскваща мизерия в училището в Градежница. На живо: защо в 21-ви век децата и учителите използват външна тоалетна?Тема: Убийство на психичноболен бездомник във Варна. Толерантно ли е обществото ни към хората с ментални проблеми?Тема: Ексклузивно - проф. Камен Плочев и депутатът от БСП Славчо Велков пред bTV. Заплашван ли е управителят на Здравната каса и как ще отговори на искането за оставката му?Тема: В рубриката „Чети Етикета\": Защо над 90% от българите имат проблеми със зъбите? Ще отпусне ли държавата повече средства за зъболекарите?Тема: Невиждано шоу в първия епизод на „Гласът на България\". Кои са новите таланти? Треньорът Иван Лечев с едно от големите завоевания в отбора сиНова телевизия, „Здравей, България\"Тема: Министър и шеф на Здравната каса - обвинения за лъжи, заплахи и интриги в гръб. Коментар на проф. Генчо НачевТема: 800 лева ток за чужд апартамент - как продължава абсурдът от Варна?Тема: Близки на убитата от дрогиран шофьор на протест. Защо смятат, че няма да бъде наказан?Тема: Фурор и златни медали на гимнастичките ни в Москва. За успехите и скандалите в спорта - гостува Илиана РаеваТема: 145 години от обесването на Васил Левски - на живо за паметта и заветите на AпостолаТема: Без родител и без пенсия. Наказва ли държавата още веднъж сираците за това, че са сираци?Тема: Шофьори се обръщат по таван, ако не забележат бетонна мантинела - очаквайте в \"Пълен абсурд\" с Румен БаховТема: Пазар на килограм. Какъв е пътят на дрехите втора ръка и опасни ли са здравето ни - темата в \"На твоя страна\"  ", "date": "2018.02.19", "title": "В сутрешните блокове"}
{"url": "http://www.cross.bg/srok-dvizhenieto-ogranicheno-1568117.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 3° до +8°. Времето над страната е облачно. Слаб до умерен вятър духа в областите Варна, Добрич, Русе, Смолян и Шумен. Слаб дъжд вали в областите Бургас, Варна, Велико Търново, Видин, Враца, Габрово, Добрич, Кюстендил, Ловеч, Монтана, Плевен, Разград, Русе, Силистра, София, Търговище, Шумен, „Ришки\" проход, както и в района на Панагюрски колонии /обл. Пазарджик/, Извор /обл. Перник/, Карлово /обл. Пловдив/. Сняг вали на проход „Петрохан\", както и в района на Леденика /обл. Враца/, Беклемето и Шипково /обл. Ловеч/, Брезник /обл. Перник/, Вакарел, Владая, Бистрица, обхода на Витиня, Козница, Своге, Гинци, АМ „Люлин\", АМ „Тракия\" от 0 до 46 км, АМ „Хемус\" /обл. София/.Пътните настилки са предимно сухи, като по високите и усойни места са частично мокри, заледени и обработени.Намалена видимост поради мъгла до 50 м има в района на Радуил, Боровец, Железница /обл. София/, до 100 м на проход „Шипка\", както и в района на Омуртаг /обл. Търговище/ и до 150 м. в района на Кубрат /обл. Разград/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - забранен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т; - „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: Път II-48: Движението по път II-48 Градец - Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.Ситуационен и координационен център на Агенция „Пътна инфраструктура\" ", "date": "2018.02.19", "title": "Обстановката по пътищата тази сутрин"}
{"url": "http://www.cross.bg/levski-macha-gola-1568125.html", "text": "/КРОСС/ Легендата на Левски и българския футбол Павел Панов почина внезапно на 67-годишна възраст. Роденият на 16 септември 1950 година бивш футболист до последно бе сред имената, свързвани с родния футбол. Той дори присъства на конгреса на БФС миналия петък.Павел Панов е 4-кратен шампион на България и 5-кратен носител на Купата на страната с Левски. Легендарният нападател защитава цветовете на България в 44 мача (7 като капитан) и реализира 13 гола за тима, с който участва на Световното първенство през 1974 в Германия, където играе в 3 мача. Последният му двубой за националния отбор е на 6 юни 1979 г. срещу Англия 0:3 в София. За \"Б\" националния тим има 3 мача и 1 гол, за младежкия - 31 мача и 14 гола, а за юношеския, с който става европейски шампион през 1969 г. записва 28 мача и отбелязва 11 гола.Роден на 16 септември 1950 г., нападателят е носил екипите на Септември (София) (1963-1967), Спартак (София) (1967-1968), Левски (София) (1969-1981), Хасково и Арис (Солун) (Гърция). Той има 309 мача (301 за Левски и 8 за Спартак) и 140 гола (135 за Левски и 5 за Спартак) в \"А\" група.През забележителната си кариера е награждаван с редица отличия: \"Заслужил майстор на спорта\" от 1975 г., Голмайстор на първенството през 1976 г. с 18 попадения и 1977 г. с 20 гола за Левски. Футболист номер 1 на България за 1977 г.Треньорската му кариера започва като помощник в Левски, а след това е начело на \"сините\" през 1986/1987 и от 1989 до 1990 година. Треньор на Иваняу национален, Нигерия - шампион, младежкия национален отбор през 1992-1993 г., Ботев (Пловдив), Септември, Локомотив (София) и Родопа. Легендарният нападател на \"сините\" поема столичните \"железничари\" през пролетта на 2000 г., сменяйки на поста Георги Петков, но е уволнен през есента на същата година след слабия старт на Локомотив в първенството. След това е назначен за председател на Спортно-техническата комисия към Управителния съвет на Левски. През юни 2006 г. става треньор на \"Родопа\", а мястото му в УС на Левски е заето от друг бивш играч на „сините\" - Кирил Ивков.За последно Павел Панов бе технически директор на БФС и отговаряше за всички треньори на националните юношески отбори.Източник: Оффнюз ", "date": "2018.02.19", "title": "Внезапно почина легендата на Левски Павел Панов"}
{"url": "http://www.cross.bg/post-sedmitza-velikdenskiya-1568124.html", "text": "/КРОСС/ За православните християни от днес започва Великденския пост, който завършва в навечерието на Пасхалното възкресение. Въздържанието има за цел да закали волята и да преведе вярващия към победата над духа и плътта.Великият пост е най-строг и най-продължителен. Нарича се Четиридесетница, понеже трае 40 дни, но с него се съединява и седмицата на Христовите страдания, в която се спомнят последните събития от земния живот на Господа, особено Неговите страдания, смърт и погребение. Затова тя се нарича Страстна седмица, т.е. Седмица на страданията.През целия пост риба се разрешана два пъти - на Благовещение (ако не се пада през Страстната седмица) и на Връбница. След Неделя Месопустна се преустановява яденето на месо, а след Неделя Сиропусна - и на мляко, млечни продукти и риба.Смята се, че когато пости и се моли, човек се доближава до Бога.Строгият пост не се препоръчва на болни, малки деца, възрастни хора, бременни жени и кърмачки. Венчавките са забранени до 10 април.През Великденския пост всяка седмица е посветена на някакво събитие или на личност, чиито дела призовават към смирение и покаяние. През първата седмица от поста се освещава вареното жито, което се приготвя в памет на великомъченика Теодор Тирон и се празнува Тодоровден.Християнската църква нарича началото на Великденския пост \"преддверие на божественото покаяние\".  ", "date": "2018.02.19", "title": "Начало на Великия пост, без месо и венчавки до Великден"}
