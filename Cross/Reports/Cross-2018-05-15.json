{"url": "http://www.cross.bg/gora-cherna-zhivkovich-1574837.html", "text": "/КРОСС/ Черна гора е на едно от първите места по катастрофи и загинали на пътя в Европа. Изграждането на първата автомагистрала е най-обсъжданият проект в страната. Финансирането и строежа изпълняват китайци.Първата магистрала в Черна гора трябва да свърже пристанището Бар с град Боляри на границата със Сърбия. Това са 167 км през планински терен. Първите 21 км трябва да са готови догодина.„Това е един от най-скъпите участъци, не само в Черна гора, но в Западните Балкани, а в момента и в Европа. 60% от тези 21 км са тунели, мостове, виадукти. Имаме 17 км тунели в двете посоки. Трябва да изградим и 20 моста\", обясни Ангелина Живкович, главен секретар в Министерството за транспорта.Само тези 21 км от трасето струват 10 милиона евро. 85% от финансирането на проекта е от осигурено чрез заем от една от китайските държавни банки. Останалите 15% са държавно участие. Изпълнител е китайски консорциум. През последните години същата фирма поема различни инфраструктурни проекти на Балканите. Цената и процедурата по избор стават повод за разгорещени дебати в парламента.„Този проект ще повиши външния дълг на страната. Ако строежът закъснее, ще има други суми, които трябва да покрием, а това ще е допълнителна тежест за Черна гора. Вече имаме дълг, който е 70% от БВП, което е много над критериите от Копенхаген, а Черна гора е кандидат за ЕС\", каза депутатът Александър Дамянович.И Брюксел също има резерви.„Тези 20 км ще помогнат на Черна гора, а и на останалата част от региона, да стане по-атрактивна и да има повече икономически ползи. Например от северната част на община Ядреница, ако сега искате да пътувате до столицата, това са 200 км. Когато бъде изградена тази отсечка, тя ще е само 17 км, тоест скъсяваме разстоянието със 130 км\", изчисли Ангелина Живкович.Магистралата ще продължи и от другата страна на границата. Плановете са пътят между Белград и Подгорица да се скъси наполовина.  ", "date": "2018.05.15", "title": "Китайци инвестират в първата автомагистрала в Черна гора"}
{"url": "http://www.cross.bg/dimitur-ydarni-vokal-1574784.html", "text": "/КРОСС/ В рамките на пет дни Бургас отново ще живее в ритъма на джаза. През юли и август на откритата сцена в експо център \"Флора\" ще чуем и видим някои от най-добрите български и чуждестранни изпълнители в този музикален стил. Датите са 12, 13 и 14 юли, 3 и 4 август.В първия фестивален ден, 12 юли, своята публика очакват два музикални проекта - \"So nice... south jazz\" и \"Golden project\".Фестивалът продължава на 13 юли с гости от Германия и Холандия, участващи в проекта \"Zootcase\". Втората фестивална вечер ще остане в сърцата на джаз феновете и с още два музикални проекта. \"Jazz fusion trio PLAYIS\" ще заформят Ясен Велчев /пиано/, Ивайло Звездомиров /бас/ и Стоян Янкулов - Стунджи /ударни/. Краят на вечерта е запазен за уникалните музиканти от \"Lilly Ilieva & \"The Minimum Quartet\".Четиринадесети юли започва с \"Джазта-праста трио\" и поставя един неповторимо сладък финален концерт за юлската част на фестивала - \"Хилда Казасян квинтет\". Със стил и очарование Хилда Казасян /вокал/, Михаил Йосифов /тромпет/, Живко Петров /пиано/, Димитър Карамфилов /контрабас/ и Христо Йоцов /ударни/, ще омагьосат публиката и ще настроят сетивата ви за следваща гореща порция джаз през август.Очаквайте програмата и на втората част от \"Джаз в Бургас\" през август.Билети - в продажба от края на май!Следете събитието във фейсбук: https://www.facebook.com/events/1873721836261295/ ПРОГРАМА12 юли /четвъртък/  от 20:00 ч.1/ \" So nice ...south jazz \"Михаела Тенев - Мишел- вокалПавел Цонев - пианоХристо Минчев -басКристиан Желев - перкусии 2 / \" Golden project \"Димитър Льолев - саксофонМартин Ташев - тромпетАлександър Логозаров - китараЕвден Димитров - басЕмил Пехливанов - ударни ФЕСТИВАЛЕН  ДЖЕМСЕШЪН 13 юли / петък / от 20:00 ч.1/\" Zootcase\"Кеес Шаграт / Холандия /- вокалДимитър Бодуров -пианоНейко Бодуров - тромпетМихаил Иванов - контрабасЙенс Дюппе / Германия /- ударни 2/  \"Jazz fusion trio PLAYIS \"Ясен Велчев - пианоИвайло Звездомиров -басСтоян Янкулов - Стунджи - ударни 3/ \" Lilly Ilieva & \"The Minimum Quartet\"Лилия Илиева - вокалДимитър Льолев - саксофонАлександър Логозаров - китараБорис Таслев - контрабасБорислав Петров - ударни ФЕСТИВАЛЕН  ДЖЕМСЕШЪН 14 юли / събота / от 20:00ч.1/ \"Джазта-праста трио\"Мартин Любенов - акордеонАнгел Демирев - китараМихаил Иванов - контрабас 2/ \"Хилда Казасян квинтет\"Хилда Казасян - вокалМихаил Йосифов - тромпетЖивко Петров - пианоДимитър Карамфилов - контрабасХристо Йоцов - ударни ФЕСТИВАЛЕН  ДЖЕМСЕШЪН.  ", "date": "2018.05.15", "title": "\"Джаз в Бургас 2018“ стартира на 12 юли "}
{"url": "http://www.cross.bg/pokrivi-padnali-byrya-1574831.html", "text": "/КРОСС/ Природно бедствие в Северозападна България. Силна буря с градушка удари района и причини много щети.Кметът на Бяла Слатина обяви бедствено положение заради разразилата се буря. На моменти градушката е била с размер на топка за голф, а на други - колкото орех.Има паднали дървета, наводнени улици. Пречупени са електрически стълбове. В един от кварталите няма ток и вода, но най-големи са пораженията по къщите.Десетки домове са останали без покриви заради отнесени керемиди.В Плевенско и Врачанско са паднали между 15 и 20 литра дъжд на квадратен метър дъжд, поривите на вятъра са достигали и прехвърляли 100 км в час.В Плевенско заседава Кризисен щаб. Там също има наводнени приземни етажи и отнесени покриви.Гръмотевичната буря със силен вятър и градушка засегна община Плевен към 17 ч.. В регионалната дирекция на пожарната са получени около 70 сигнала за паднали дървета, електрически стълбове и покриви.Мобилизирани са всички екипи на пожарната в различни дейности за отстраняване на последствията, съобщиха от МВР.  ", "date": "2018.05.15", "title": "Бедствено положение в Бяла Слатина след градушката"}
{"url": "http://www.cross.bg/vecherya-turzhestvenata-iftar-1574809.html", "text": "/КРОСС/ На 16 май 2018 г. от 20.45 часа в столичния хотел Кристъл Палас (ул. „Шипка\" 14) президентът Румен Радев ще бъде домакин на тържествената вечеря ифтар по случай свещения за мюсюлманите месец Рамазан.На празничната вечеря са поканени представители на всички традиционни вероизповедания в България, представители на дипломатическия корпус, учени и хора на изкуството.Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.  ", "date": "2018.05.15", "title": "Държавният глава ще бъде домакин на тържествената вечеря ифтар по случай Рамазан"}
{"url": "http://www.cross.bg/ministur-nankov-stranata-1574828.html", "text": "/КРОСС/ Министерството на регионалното развитие и благоустройството стартира образователно-патриотична кампания, насочена към учениците от цялата страна. Тя се нарича „Моят град е моята крепост\" и си поставя амбициозната задача да накара подрастващото поколение да се гордее още повече с родните си места. Това обяви пред журналисти в Слънчев бряг министърът на регионалното развитие и благоустройството Николай Нанков, който откри 12-тото заседание на Комитета за наблюдение на Оперативна програма „Региони в растеж\" 2014-2020 г. Партньор на инициативата, която се финансира по мярката за техническа помощ на европейската програма, е Министерството на образованието и науката. Името и логото на кампанията са регистрирани в Патентното ведомство на Република България.„Целта ни е децата да се гордеят още повече с родните си места, да открият предимствата им и че в тях се случва нещо прекрасно\", каза министър Нанков. Той обясни, че кампанията ще популяризира патриотизма и постигнатото в регионите чрез образователни игри, като водещи ще са известните актьори Димитър Рачков и Васил Василев - Зуека. Те ще изпитват децата под формата на конкретни игри. За целта Министерството на образованието е селектирало чрез подбор по двама ученици-отличници в дисциплините история и география от всички области на страната, които ще формират отбори. Ще бъдат проведени 4 полуфинала на надпреварата - в Кюстендил, Шумен, Стара Загора и Габрово, а финалът ще е в София. На него ще бъдат определени победителите и ще бъдат връчени наградите.Отчитаме  сериозен напредък по изпълнението на Оперативна програма „Региони в растеж\" 2014-2020 г. Програмата е обявена напълно за кандидатстване, като 73% от средствата, които са общо над 3 млрд. лв., вече са договорени, отчете министър Нанков. Сключените договори към днешна дата са 495. Очаква се до края на годината да приключат 163 проекта. Разплатените средства са около 660 млн. лв., като очакванията са до края на годината да бъдат разплатени минимум още около 300 млн. лв., съобщи регионалният министър. Той коментира, че ще бъде предложено да бъде пренасочен ресурс от 209 млн. лв. към мярката за модернизиране на образователната инфраструктура в страната от мярката за енергийна ефективност на публични сгради в големите градове, като вътрешна компенсация на наддоговаряне на програмата. Така ще постигнем индикаторите за енергийна ефективност и ще отговорим на големия интерес, който общините имат към обновяването на училища и детски градини. Модернизирането на образователната система  е един от основните приоритетите на правителството, подчерта министърът.Той заяви, че амбициозната цел на МРРБ е да изпълни всички етапни цели, заложени в оперативната програма, както по отношение на физическо, така и на финансово изпълнение и призова бенефициентите да са проакативни, да изпълняват бързо и качествено проектите и да подават максимално бързо заявки за плащане и отчитане, за да се гарантира доброто изпълнение на програмата. Той подчерта, че летният и есенният сезон трябва да се използват максимално, особено за обновяване на образователната инфраструктура, за да се навакса допуснатото закъснение.Регионалният министър посочи, че при неизпълнение на етапните цели, средства ще бъдат пренасочени от бенефициентите, които отичат по-слабо изпълнение към тези, които работят бързо и качествено и напомни, че с решение на Министерския съвет срокът за отчитане на етапни цели е удължен с 3 месеца, защото най-тежките проекти са в процес на реализация.Програмата извървя своя път и на база направения преглед се нуждае от преоценка и изменение. Това не трябва да минимизира работата по изпълнение на останалите проекти и постигането на другите индикатори. ОПРР трябва да направи градовете и центровете за растеж по-привлекателни.Министър Нанков отбеляза, че сред важните проекти с финансиране от нея е предстоящата модернизация на спешната медицинска помощ в страната. Той се реализира от Министерството на здравеопазването и предвижда ремонт и ново оборудване за 170 филиала на спешната помощ в страната, 27 центъра за спешна медицинска помощ и 34 лечебни заведения. Предвидено е и закупуване на над 400 линейки, оборудвани с най-съвременна апаратура. „Това са единствените европейски средства в размер на над 163 млн. лв. за здравеопазване в този програмен период\", подчерта министър Нанков. Той призова процедурите по проекта да се изпълняват максимално бързо, за да не се окаже рисков и да не се загубят средства по него. Проектът е важен за всички български граждани, но бе забавен и заради промяна в концепцията. Сега ресурсът е пренасочен към повече ново оборудване и линейки, коментира регионалният министър.Заместник-министърът и ръководител на Управляващия орган на ОПРР Деница Николова също апелира за голяма мобилизация на бенефициентите, за да може до края на годината да се отчете усвояване на отпуснатия ресурс по програмата. Предизвикателствата са големи, защото предстои да отчетем различни показатели, сред които и физическо изпълнение. Целта ни е да минимизираме всякакви рискове, включително с решение за пренасочване на ресурс към наддоговорения приоритет за образователна инфраструктура. Другата мярка в риск е мярката, свързана с  предоставяне на социални услуги в големите 39 града. Важно е и изпълнението на проектите с финансови инструменти чрез фонд мениджъра, който избира фондове за градско развитие, всеки управляващ ресурс от близо 90 млн. лв. Тези проекти ще генерират приходи и трябва да докажат жизнеспособност. За такива, които са с много висока обществена значимост, но ниски приходи, е осигурено и допълващо безвъзмездно финансиране, заяви Деница Николова.Пред журналисти министър Николай Нанков информира още, че до началото на активния летен туристически сезон, ще приключат ремонтите по всички пътища, които водят към Черноморието. В момента се работи по рехабилитацията на 22 км от АМ „Тракия\" между Пловдив и Стара Загора в посока Бургас. Още 12 км ще се ремонтират наесен по трасето в област Стара Загора. Работи се и по тунели и мостови съоръжения на АМ „Хемус\". В тръбата на тунел „Витиня\" в посока София остава да се монтира само вентилацията за опасните газове и системата за опасни течове. На тръбата в тунел „Ечемишка\" ремонтите са по-сериозни и ще продължат до края на годината. С 4 месеца предсрочно ще завърши и строителството на четирилетовия път Бургас - Слънчев бряг с дължина 10 км и обходът на Ахелой, увери още министър Нанков. Той уточни, че движението по новия път се пуска до 18 юни. Очакванията са през месец юли да започне и строителството на обхода на Поморие, който ще е готов до пролетта на 2019 г. Догодина започва и строежът на северния обход на Бургас.  До 15-16 юни ще се ремонтират около 25 км от важния за Северното Черноморие път Добрич-Албена, а останалите 15 км - през есента. Във Варна предстои ремонта на моста „Звездица\" и 7 км от АМ „Черно море\". Ремонтите по пътищата в Северна България и останалите области на страната са съобразени с трафика, коментира министър Николай Нанков.   ", "date": "2018.05.15", "title": "МРРБ стартира образователно-патриотична кампания, насочена към учениците"}
{"url": "http://www.cross.bg/iran-seiif-sanktzii-1574827.html", "text": "/КРОСС/ САЩ наложиха санкции на официални представители на Иран, включително и на гуверньора на Централната банка на Ислямската република, съобщава \"Ройтерс\".Вашингтон общо санкционира четири физически лица и базирана в Ирак банка. Рестрикциите са част от програми за санкциониране на поддръжници на глобалния тероризъм.В съобщението на сайта на финансовото министерство на САЩ се казва, че са санкционирани гуверньорът на Централната банка на Иран Валиолах Сейф и базираната в Ирак Al-Bilad Islamic Bank.Валиолах Сейф е определен за терорист. Той е обвинен във финансиране на ливанската групировка \"Хизбула\". САЩ също налагат и така наречените \"второстепенни санкции\" на Сейф, което означава, че тези, които правят бизнес с гуверньора, ще бъдат изолирани от финансовата система на САЩ.Санкциите имат за цел допълнително изолиране на Иран от световната финансова система. ", "date": "2018.05.15", "title": "САЩ наложиха санкции на Иран, определиха гуверньора за терорист"}
{"url": "http://www.cross.bg/pozitziya-bulgarskite-otnosno-1574829.html", "text": "/КРОСС/ Във връзка с твърдения, че страната ни не е защитавала правата на българските превозвачи при обсъжданията на пакета „Мобилност\", сме длъжни в интерес на истината да представим кратка хронология на процеса по пакета \"Мобилност\" досега. На 31 май 2017 г. Европейската комисия представи на всички държави - членки Пакет за мобилност 1. Българската страна незабавно изрази своята ясна, категорична и недвусмислена позиция, която беше одобрена от Министерския съвет по предложение на министъра на транспорта, информационните технологии и съобщенията. Позицията на България беше представена по време на заседанието на Съвета на министрите по транспорт в Люксембург на 8 юни 2017 г., където беше изразено мнението, че предвидените разпоредби относно прилагането на директивата за командироване на работници на международния транспорт е мярка, която създава неравнопоставеност за транспортните оператори относно достъпа до Единния европейски пазар. Предвидените изменения относно каботажните дейности нямат добавена стойност и са в разрез със заложените цели в Бялата книга за транспорта. Налице е липса на цялостна визия и хоризонтален подход относно предвидените разпоредби за място на ползване на седмичната почивка, защото това ще доведе до финансови загуби за сектора, поради липсата на достатъчен брой обезопасени паркинги по трансевропейската транспортна мрежа.Тази позиция е изразена още преди България да поеме председателството на Съвета на Европейския съюз и е следвана и защитавана на всички следващи Съвети, като категорично ще продължи да бъде отстоявана и защитавана и занапред.На Съвета на министрите в Брюксел на 5 декември 2017 г. няма промяна в изразената от българската държава позиция, като отново се подчертава, че пакетът за мобилност следва да се основава на справедливи решения, които отчитат необходимостта от упражняването на основната свобода за предоставяне на услуги. На същия Съвет са проведени и двустранни срещи с министрите на Германия, Швеция, Франция, Великобритания и Естония, на които отново категорично е заявена българската позиция за защита на интересите на българските транспортни оператори. Среща бе проведена и с комисаря по транспорт Виолета Булц.В рамковата позиция за досието, свързано с директивата за командироване на работници на международния транспорт, като „червена линия\" (такава, която не можем да прескочим) изрично е посочено, че България не желае налагането на рестриктивен режим относно ползването на седмична почивка от водачите. По аналогичен начин са заложени „червени линии\" и за другите текстове, които засягат директивата за командироването и могат да поставят българските транспортни предприятия в изключително неблагоприятно положение.На 27 юни 2017 г. Министерството на транспорта, информационните технологии и съобщенията организира среща в Европейския парламент с участието на българските евродепутати от всички политически сили. Там отново беше потвърдена българската позиция.Приоритетите на българското председателство на Съвета на Европейския съюз през 2018 г. в областта на транспорта, информационните технологии и съобщенията бяха представени от министъра на транспорта, информационните технологии и съобщенията на редовно заседание на Комисията по транспорт, информационни технологии и съобщения в Народното събрание на 11 октомври 2017 г. В изказването си пред постоянната комисия в Народното събрание министър Московски отново ясно и категорично е изразил българската позиция - „четиринадесет държави сме заявили категорично, че няма да го пуснем\" (предложенията по първия автомобилен пакет в частта им за защита интересите на българските транспортни оператори).Това са само част от документите, които доказват последователната позиция на нашата държава за защита на интересите на българските транспортни компании. Българската страна никога не е изразявала или защитавала теза за включване в приложното поле на законодателството от първия автомобилен пакет на текстове, които да създадат и най-малката възможност за това, българският транспортен сектор да бъде поставен в неравностойно положение. Напротив, винаги е отделяно и обръщано специално внимание и са предприемани действия за преодоляване на фрагментирането, протекционизма и прекомерната бюрокрация на пазара на Европейския съюз.Припомняме, че още през декември 2015 г. по време на заседание на Съвета на Европейския съюз по транспорт, телекомуникации и енергетика - формат „Транспорт\", което се проведе в Брюксел, министър Ивайло Московски защити правата на българските превозвачи пред транспортните министри на ЕС, по отношение на рестриктивни практики, въведени от някои от държавите в ЕС. Тези практики бяха свързани с  ограничения за използването на нормалната седмична почивка в кабината на превозното средство и изисквания за заплащането на водачите, съобразено с държавата през която преминават. При изготвянето на Пакета за мобилност 1 тези дискриминационни практики бяха заложени като изискване за всички държави.В прикачения документ можете да видите позицията на българската страна, относно пакета „Мобилност\". Информация за цялостната работа по пакета „Мобилност\" също е обявявана публично. ", "date": "2018.05.15", "title": "МТИТС: Не е вярно, че не сме защитили българите при обсъжданията на пакет \"Мобилност\""}
{"url": "http://www.cross.bg/makedoniya-gurtziya-razreshavane-1574835.html", "text": "/КРОСС/ Гърция съобщи, че са \"далеч\" от разрешаване на дългогодишния спор за името с Македония, въпреки че е постигнат напредък между двете държави по време на преговорите, информира \"Ройтерс\".Спорът е от 1991 г., когато Македония обяви независимост от разпадащата се Югославия. Гърция отказва да я признае с името Македония, тъй като с него Скопие показва, че има териториални претенции към северна гръцка област със същото име. Атина блокира опитите на Македония да се присъедини към НАТО и ЕС.По време на нашите продължаващи преговори със съседите ни има значителен напредък, но все още сме далеч от приключване на преговорите и постигане на споразумение, каза говорителят на гръцкото правителство.Премиерите на Гърция и Македония се очаква да разговарят в кулоарите на срещата на върха ЕС-Западните Балкани в България в четвъртък.Говорителят на гръцкото правителство коментира, че срещата ще бъде \"много полезна и важна\", но двете страни трябва да проведат нов кръг преговори за разрешаване на спора.  ", "date": "2018.05.15", "title": "Атина: Далеч сме от разрешаване на спора с Македония"}
{"url": "http://www.cross.bg/gradysa-raiioni-kratkotraiini-1574815.html", "text": "/КРОСС/ През нощта, главно в Западна България ще има краткотрайни валежи, придружени с гръмотевици и временно усилване на вятъра. По-интензивни ще са явленията в северозападните райони на страната, където валежите ще са значителни по количество и са възможни градушки.Жълт код е въведен за шест области - Видин, Монтана, Враца, София-област, София град и Перник. В тези райони през нощта срещу сряда ще има краткотрайни и интензивни валежи, придружени с гръмотевични бури и градушки. Очакваните количества на валежите ще са около и над 30 л/кв.м за 3-6 часа.До сутринта явленията ще отслабнат и през деня само на отделни места отново ще се развива купесто-дъждовна облачност и ще превали; ще има и слънчеви часове. Вятърът от северозапад ще се усили и с него за кратко в Северна България ще нахлуе малко по-хладен въздух; в югоизточните райони ще духа до умерен югозападен вятър. Температурите ще са близки и малко по-високи от обичайните - максималните ще са предимно между 23 и 28 градуса.В планините ще се развива купесто-дъждовна облачност и на много места ще има краткотрайни валежи с гръмотевици. Ще духа умерен до силен, само по най-високите части временно бурен югозападен вятър. Максималната температура на височина 1200 м ще е около 16 градуса, на 2000 м - около 9 градуса.По Черноморието ще преобладава слънчево време с временни увеличения на облачността. Само на отделни места е възможно краткотрайно да превали. Ще духа до умерен югоизточен вятър, който след обяд в южните райони ще се ориентира от югозапад. Максималните температури ще са 23-27 градуса. Температурата на морската вода е 18-19 градуса, вълнението на морето ще е 2-3 бала. ", "date": "2018.05.15", "title": "Отново краткотрайни валежи и бури на места в страната"}
{"url": "http://www.cross.bg/zayavi-stranata-gaza-1574836.html", "text": "/КРОСС/ Белгия настоя ООН да проведе разследване за насилието в Газа и извика израелския посланик в страната във външното си министерство за разговори. Това се случи, след като посланика описа всички палестински жертви, като „терористи\", съобщава БГНЕС.Белгийският външен министър заяви, че е привикал Симона Франкел заради нейните изказвания. В същото време министър-председателят на страната Шарл Мишел заяви, че „ние искаме международно разследване, водено от ООН\". Също така Кувейт възнамерява да разпространи проекторезолюция на ООН за защита на палестинските цивилни граждани, заяви посланикът на страната в ООН.Мансур ал-Отаиби заяви, че проекторезолюцията ще бъде разпространен „най-вероятно утре\" и ще бъде създадена да защити палестинските цивилни граждани и да „осигури международна закрила за цивилните\". Той говори малко преди Съвета по сигурността да открие извънредна среща, за да обсъди насилието, при което 60 палестинци загубиха живота си. Заседанието бе открито с минута мълчание в памет на загиналите.„Цикълът на насилие в Газа трябва да спре\", заяви Николай Младенов, специалният координатор на ООН за мирните процеси в Близкия изток, пред Съвета по сигурността. „А ако не, то конфликтът ще нарасне и ще завлече всички други в региона в други смъртоносни сблъсъци\", допълни той пред съвета, чрез видео връзка от Йерусалим.По време на същата извънредна среща американският посланик в ООН заяви, че съюзника им Израел е действал сдържано срещу провокацията от страна на „Хамас\".„Нито една страна в тази стая не може да действа по-сдържано от колкото Израел действа\", заяви Ники Хeйли.„Всъщност фактите показват, че повечето страни тук ще бъдат доста по-малко сдържани\", допълни тя.  ", "date": "2018.05.15", "title": "Белгия привика израелския посланик заради Газа"}
{"url": "http://www.cross.bg/iiovev-proekti-zamestnik-1574817.html", "text": "/КРОСС/ „В страната ни има реални предпоставки и условия за привличане на външни инвестиции и доказателство за това е поредната инвестиция в голям мащаб.\"Това каза заместник - министърът на регионалното развитие и благоустройството Валентин Йовев при откриването на Полиграфия Офис Център в столицата. Заедно с посланика на Южна Африка н.пр. Ванеса Калверт и изпълнителния директор на Центъра той преряза лентата на новооткритото бизнес здание.„Подобни проекти са допълнителен стимул за активизиране на бизнеса, от една страна и от друга са положителна предпоставка за развитието на икономиката ни\", каза още на събитието заместник - министърът. По думите му реализацията на такива проекти е важна, защото не само предоставят възможност за разкриване на нови работни места, но и защото с подобни проекти се осигуряват по - добри условия за иновации за компаниите и техните служители. Ползи има и за градската среда, която придобива нов и по-модерен облик.От името на Министерството на регионалното развитие и благоустройството инженер Йовев увери инвеститорите, че могат да разчитат на партньорство и сътрудничество за развитието и подобряването на условията за бизнес в цялата страна. ", "date": "2018.05.15", "title": "Зам.-министър Йовев: В страната ни има реални предпоставки за привличане на външни инвестиции"}
{"url": "http://www.cross.bg/izrael-ankara-gaza-1574819.html", "text": "/КРОСС/ Турското министерство на външните работи привика посланика на Израел във връзка с най-новите събития в Газа, предаде турската частна телевизия НТВ. Телевизионният канал се позовава на източници от министерството.Според информацията турската страна е изразила пред посланика на Израел в Анкара Ейтан Наех възраженията си във връзка със събитията в ивицата Газа. Било е препоръчано на дипломата да се върне в Израел „за известно време\".Същевременно посланикът на Турция в Тел Авив Кемал Йокем е бил повикан за консултации в Анкара и вече се намира в страната.По-рано днес Анкара призова мюсюлманския свят да преразгледа връзките си с Израел. Турция поиска извънредна среща на Организацията за ислямско сътрудничество.Междувременно ден след като десетки хиляди палестинци протестираха на границата на ивицата Газа с Израел, десетки тела бяха пренесени по улиците на анклава за погребение, предаде ДПА.Общо 60 палестинци бяха убити от израелските сили по време на протестите и 35 бяха погребани днес.Опечалените скандираха \"Аллах е велик\" и \"Смърт на Израел\" и носеха на рамене телата на загиналите, обвити в различни знамена. ", "date": "2018.05.15", "title": "Турция гони израелския посланик в Анкара"}
{"url": "http://www.cross.bg/gradyshka-durveta-pleven-1574823.html", "text": "/КРОСС/ Голяма буря и градушка с големината на топки за голф удари преди минути Плевен.                    Бурята е нанесла и сериозни щети, има изокоренени дървета и паднали покриви и огради вследствие на голямата градушка има множество потрошени коли, а улиците са новоднени.                                        \"Гражданска защита\" е на крак заедно с пожарната, за да отводняват и режат падналите дървета.                    *Снимки : Фейсбук ", "date": "2018.05.15", "title": "Жестока буря с градушка като топка за голф удари Плевен (Снимки)"}
{"url": "http://www.cross.bg/evropeiiskite-grazhdanite-sredstva-1574820.html", "text": "/КРОСС/ Следва да търсим максимална прозрачност, отчетност и контрол при разходването на средствата от европейските фондове. Търсим резултати, които са видими и позитивно се отразяват върху качеството на живота на гражданите. Затова България цени високо ефективните мерки за планиране и контрол на европейските средства. Това заяви държавният глава Румен Радев, който днес на „Дондуков\" 2 проведе среща с председателя на Европейската сметна палата Клаус-Хайнер Лене.Румен Радев и Клаус-Хайнер Лене бяха единодушни, че трябва да се оценява добавената стойност, която проектите, финансирани с европейски средства, носят за хората и дали са от реална необходимост в тяхното ежедневие. Президентът акцентира още върху необходимостта бюджетът на ЕС да бъде ефективно използван за преодоляването на дисбалансите между регионите по осите Север - Юг и Изток - Запад.В рамките на срещата бяха обсъдени механизмите на Европейския съюз за отпускане на средства за реформиране на ключови сектори, визията за бъдещата Многогодишна финансова рамка на ЕС, продължаването и подобряването на кохезионната политика.Държавният глава изрази мнение, че ефективната кохезионна политика трябва да се реализира чрез изпълнението на по-голям брой проекти с по-малък мащаб, но за сметка на това по-близо до гражданите и с по-голяма добавена стойност на местно ниво в регионите, които изостават в развитието си. Средствата от европейските фондове трябва да се изразходват така, че да повишат доверието на гражданите в европейските институции, подчерта Румен Радев. „Образованието, науката и иновациите са сфери, към които трябва да насочим усилията си. Ако не го направим, ще изоставаме\", заяви още президентът и добави, че Европейският съюз трябва да е готов да отдели в бъдеще достатъчно средства и в подкрепа на своята обща отбрана.„Трябва да сме подготвени с внимателен анализ на своите бъдещи нужди и действия и сферите, които ще поставим като приоритети. Отбраната недвусмислено е една от тези сфери\", заяви Клаус-Хайнер Лене. Председателят на Европейската сметна палата благодари на България за активното включване на институцията в различните  формати и инициативи, проведени по време на нашето председателство на Съвета на ЕС.  ", "date": "2018.05.15", "title": "Радев: Средствата от европейските фондове трябва да се изразходват така, че да повишат доверието на гражданите в европейските институции"}
{"url": "http://www.cross.bg/lager-boyan-ytre-1574824.html", "text": "/КРОСС/ Издирването на Боян Петров в подножието на връх Шиша Пангма в Хималаите не е приключило. Операцията ще  продължи и утре, предаде БТВ. Днес китайските спасители са претърсили за следи от алпиниста в района на лагер 1, но отново не са открили нищо.Единствената потвърдена следа от Боян до момента е негов инсулин в района на последния лагер преди върха - номер 3. Пак там спасителите са открили част от екипировка и оборудване, но все още не е доказано, че са на алпиниста.„Утрешния ден продължаваме, защото утре денят ще е много хубав, ще е ясно и един допълнителен оглед на планината винаги е плюс\", каза Кирил Петков, който е част от спасителния екип. „Продължава да се обследва територията между базовия лагер и лагер 1. Използва се всеки възможен последен вариант да се търси в места, където не сме гледали досега\", подчерта той.И днес хеликоптери са били в готовност да облетят района за още следи, но времето отново не го е позволило.Жената до алпиниста Радослава Ненова, разказа, че с Боян не са си взели „сбогом\". „Знам, че е голям риск в планината, но никога не се сбогувам с него, все едно няма да се видим\", посочи тя. ", "date": "2018.05.15", "title": "Издирването на Боян Петров ще продължи и утре"}
{"url": "http://www.cross.bg/chitalishteto-zhitelite-vitzeprezidentut-1574822.html", "text": "/КРОСС/ Над 40 книги подари вицепрезидентът Илияна Йотова на библиотеката в читалището в село Велчево, община Велико Търново. Така вицепрезидентът отговори на молбата на жителите, отправена от тях в репортаж, излъчен по Българската национална телевизия. Във възстановеното от самите тях читалище жителите са си направили библиотека, която непрестанно попълват.Илияна Йотова бе радушно посрещната в къщата на най-възрастния жител на Велчево - 86-годишната баба Анка. Над два часа вицепрезидентът разговаря със събралите се в читалището хора, които поставиха различни въпроси пред нея. Те споделиха, че не са очаквали такъв високопоставен гост да ги посети. По думите им политиците идвали при тях само преди избори.В сградата на читалището жителите на селото са подредили етнографска сбирка. Част от автентичните предмети за нея намерили в старите изоставени къщи. Стените на читалището са окичени със стари фотоси и грамоти от участия на певчески фестивали.Всичко в селото жителите са възстановили със собствени сили. Така са спасили създадената през 1875 г. църква „Св. Георги\". Вицепрезидентът подари на храма икона на светеца.Кметският наместник Мустан Юсменов и кметът на Велико Търново Даниел Панов запознаха вицепрезидента с управлението на селото и проблемите пред него.  ", "date": "2018.05.15", "title": "Вицепрезидентът дари книги на библиотеката в село Велчево"}
{"url": "http://www.cross.bg/london-godishen-angelov-1574821.html", "text": "/КРОСС/ 48-годишен бургазлия е изчезнал в Лондон на 12 май. За това съобщи синът му Ростислав Ангелов, който живее в Англия.Христо Ангелов е кацнал на летище „Лутън\" на 12 май и оттогава няма никаква следа от него.Първоначално телефонът му е давал сигнал „свободно\", но вече е изключен.Неговите роднини са уведомили българското посолство, Министерството на външните работи, властите в Лондон и в България.Ростислав призовава всеки, който има информация за баща му, да му пише във Фейсбук.  ", "date": "2018.05.15", "title": "48-годишен българин изчезна в Лондон. Виждали ли сте го?"}
{"url": "http://www.cross.bg/katastrofa-tezhka-shest-1574825.html", "text": "/КРОСС/ Тежка верижна катастрофа е станала около 16.40 часа на кръстовището на бул. \"Сливница\" и бул. \"Христо Смирненски\" във Варна. Според първоначалната информация, става дума за сблъсък между шест автомобила.Четирима души са отведени за преглед в болнично заведение.На място има полицейски екип, който изяснява причините и обстоятелствата за възникването на инцидента, както и колко точно са автомобилите, участващи в произшествието, предаде Дарик.  ", "date": "2018.05.15", "title": "Тежка катастрофа с шест коли във Варна, има ранени"}
{"url": "http://www.cross.bg/sgradi-efektivnost-energiiina-1574818.html", "text": "/КРОСС/ „С изпълнението на мерки за енергийна ефективност с финансирането по Програмата за развитие на ООН, по Оперативните програми „Регионално развитие\" 2007-2013 г. и „Региони в растеж\" 2014-2020 г. и Националната програмата за енергийна ефективност на многофамилните жилищни сгради, с финансиране от бюджета, ще бъдат завършени общо 2438 сгради в цялата страна.\"Това каза заместник - министърът на регионалното развитие и благоустройството Валентин Йовев на откриването на семинар на тема „Подобряване на енергийната ефективност  на обществените и жилищните сгради\", част от конкурса „Екообщина 2018\".„Програмите в момента обхващат близо половин милион български граждани, живеещи в стари жилищни сгради и освен повишаване на стандарта на живот на хората, с мерките за енергийна ефективност подобряваме и облика на населените места\", подчерта заместник - регионалният министър. По думите му годишно, след окончателно завършване на всички започнати сгради, ще пестим по 1,4 млн. MWh/енергия, а подобрената жилищна инфраструктура ще обхване 17, 4 млн.кв.м разгърната застроена площ.„По Оперативна програма „Регионално развитие\" 2007-2013 сме успели да обновим 158 многофамилни сгради с 2 203 жилища, по които е спестена  енергия в размер на  16 355,14  MWh/годишно\", стана ясно от изказването на инженер Йовев.Само по Оперативна програма „Региони в растеж\" 2014-2020 ще бъдат санирани 467 сгради (344 многофамилни и 123 еднофамилни) с 5 752 домакинства.„Програмите за енергийна ефективност са сред най-работещите и видимите, защото дават бърз и осезаем резултат. И ако се търсят икономически решения за ефективно разпределяне на ограничените ресурси за придобиване на различни блага, то вече е дошло времето да адаптираме икономиката и живота си така, че да ставаме все по-малко зависими от съществуващите ресурси, които да пестим за блага на идващите поколения\", заключи в изказването си Валентин Йовев. ", "date": "2018.05.15", "title": "Близо половин милион българи ще се възползват от програмите за енергийна ефективност"}
{"url": "http://www.cross.bg/putya-ryse-byala-1574826.html", "text": "/КРОСС/ На пътя Русе - Бяла след местността Мойсеев баир, на около 16 км от Русе е възникнал пътен инцидент между товарен и лек автомобил.  По първоначални данни, пострадал е шофьорът на леката кола към 18 часа.Товарният автомобил се е преобърнал извън пътя.Екипи на пожарната от Русе са пристигнали на място, за да обезопасят слаб теч на дизелово гориво от тежкия камион.При инцидента не е възникнал пожар.След оглед на място от екип на Пътна полиция, при необходимост ще бъде организиран обходен маршрут.  ", "date": "2018.05.15", "title": "Товарен и лек автомобил се удариха на пътя Русе - Бяла, има теч на гориво"}
{"url": "http://www.cross.bg/natzionalnata-patzientska-organizatziya-1574811.html", "text": "/КРОСС/ Проблемът с лекарствата за ХИВ в София е временно решен. Но само в София. В останалите градове в страната пациентите остават без терапия. За това алармира Националната пациентска организация.Стана ясно, че в Националната пациентска организация независимо един от друг са постили няколко сигнала за липсващи медикаменти за ХИВ в аптеките на специализираните центрове. Сигналите се отнасяли за Стара Загора и Варна.Според пациенти от Стара Загора от 2 седмици в болничната аптека в областния град липсват медикаментите Презиста, Трувада, Стокрин и други подобни.Пациентите във Варна пък съобщават, че от четвъртък, 10 май, в аптеките липсва медикаментът Дерунавир. Лекарството липсвало, въпреки информацията, че медикаментът е закупен от болницата. Към момента лекарството все още не е налично в аптеката и пациенти с ХИВ не си получават необходимата терапия.\"Не сме правили проучване за положението в специализираните отделения в Пловдив и Плевен, но вероятността там да съществува подобен проблем, е голяма\", обясняват от Националната пациентска организация.Според организацията най-притеснително е, че пациентите вече са прекъснали терапиите си заради липсата на медикаменти.\"Това може да доведе до резистентност към медикаментите, което би оскъпило лечението, но и създава реална опасност за живота на хората\", алармират пациентите.  ", "date": "2018.05.15", "title": "Няма лекарства за ХИВ в страната"}
{"url": "http://www.cross.bg/detzata-iiotova-iliyana-1574810.html", "text": "/КРОСС/ „Да следваме завета на Каралийчев - да правим така, че децата ни да са радостни и усмихнати. Да ги учим на най-ценното в живота - приятелството, родено от споделените трудности и задружно постигнатия успех.\" С тези думи вицепрезидентът Илияна Йотова се обърна към жителите и гостите на Стражица, където се провеждат традиционните Каралийчеви дни. Тази година дните са под патронажа на вицепрезидента. Илияна Йотова присъства на кулминацията на Каралийчевите дни - Карнавала на приказките. В него участваха над 20 групи от детски градини и училища, които представиха герои от емблематични произведения на Ангел Каралийчев.„Каралийчев живее днес, превъплътен в своите герои и ни вълнува с майсторството на поетичния си език. 116 години след рождението на знаменития писател Стражица е изпълнена с вълшебния му свят. Свят, пропит от неизчерпаема любов към децата. Превърнал личната си болка в светла усмивка за поколения деца, Ангел Каралийчев  посвещава живота и таланта си на тях\", отбеляза в приветствието си вицепрезидентът.Илияна Йотова призова децата да съхранят приказното в живота си. „Нека искрицата светлина, която Каралийчев е запалил в сърцата ви с прекрасните си слова, гори винаги\", подчерта вицепрезидентът. В навечерието на светлия български празник 24 май - Денят на славянската писменост и българската просвета и култура, Илияна Йотова пожела на децата и учениците да пренесат през годините любовта към словото и към българщината.„Вие сте истински пример за това как творчеството може да учи и да възпитава\", обърна се вицепрезидентът към организаторите на Каралийчевите дни и всички жители на Стражица. „В тези дни на българската писменост и култура вие напомняте на цяла България, че „Народността не пада там, дето знаньето живей!\", подчерта Илияна Йотова.Вицепрезидентът и кметът на Стражица Румен Павлов удостоиха с грамоти участниците в приказното карнавално шествие.Каралийчевите дни на културата са неизменна част от културния календар на община Стражица. Програмата включва различни културни прояви, повечето от които са ориентирани към децата. Литературни четения, срещи с писатели от всички поколения, научни конференции, конкурси и спортни прояви са част от богатата програма.  ", "date": "2018.05.15", "title": "Вицепрезидентът в Стражица: Да следваме завета на Каралийчев – да усмихваме децата си"}
{"url": "http://www.cross.bg/huawei-yslygi-operatzii-1574807.html", "text": "/КРОСС/ София отново е сред домакините на пътуващото експо на Huawei. Водещият световен доставчик на ИКТ технологии за поредна година представя най-новите си разработки на Huawei Roadshow 2018, което гостува у нас от 14 до 16 май.В София експо камионът ще отвори врати на три локации. На 14 май е на Megapark/The Mall на „Цариградско шосе“. На 15 май е пред Antim Tower в кв. Захарна фабрика, а на 16 – в столичния Бизнес парк, на Arena parking.                    Сред акцентите в тазгодишното „турне“ на технологичния гигант са 5G иновациите, включващи вече демонстрираната облачна технология за мобилни мрежи CloudAir, технологията на Huawei за разделяне на ъплинк и даунлинк трансмисии, и мн. др. Всички тези нововъведения, вече успешно тествани, ще ускорят трансформирането на мрежите във виртуализирани и облачно-базирани структури, ключово за по-бързата и сложна мрежа от пето поколение (5G).Huawei ще представи визията си за по-добра свързаност: за B2B, IT и облачните услуги, както и за индустрията на теснолентовия „интернет на нещата“, движена от цифровото развитие на бизнес средата, „умните градове“ и дигитализацията на всекидневието.Посетителите на шоуто ще се запознаят и с идеите на компанията мрежовите доставчици от традиционни мрежови операции да се преориентират към операции, фокусирани върху потребителя.Според Huawei бизнесът ще се разраства по-бързо и устойчиво с B2C подход (бизнес – потребител) B2H подход (бизнес – хора), и видео услуги.                   Компанията декларира стремеж да реализира максимално облачния изчислителен потенциал на SDN (Network/Software Defined Network), Big Data и Интернет на нещата в името на отворени, гъвкави, устойчиви и сигурни информационни и комуникационни технологии. Такава интернет екосистема създава условия за всеобщо развитие – както на публичните институции, така и на финансовите услуги, енергетиката, транспорта, строителството, образованието, заявяват от Huawei.До момента 197 от общо 500-те най-големи компании в света, включени в класацията Fortune Globe 500, са избрали Huawei за свой партньор в дигиталната си трансформация. Сред тях са и почти половината от компаниите в топ 100 на престижния списък. Oсвен България, тази година роудшоуто на Huawei ще мине през още 16 държави от Централна и Източна Европа, както и през скандинавските страни.", "date": "2018.05.15", "title": "Huawei отново сочи пътя към дигиталното бъдеще "}
{"url": "http://www.cross.bg/stoiinev-godini-belene-1574808.html", "text": "/КРОСС/ „Нашата позиция е ясна и категорична - България има нужда от нови ядрени мощности. За нас проектът АЕЦ „Белене\" винаги е бил на дневен ред\". Това заяви зам.-председателят на ПГ на „БСП за България\" Драгомир Стойнев на пресконференция в централата на партията. „Въпреки удължаването на работата на 5 и 6 блок в АЕЦ „Козлодуй\", след 10 години ние трябва да ги нарежем на скрап. Тогава какво ще правим? Трябва да имаме сигурна мощност\", допълни Стойнев.Той припомни, че по инициатива на БСП, правителството трябва да изготви пътна карта за рестартиране на проекта „Белене\", което е гласувано преди около месец и половина. „Настоявахме за отмяна на прословутия мораториум. Тогава ни се обясняваше, че това не зависело от парламента. Хубаво е, че сега се говори за този проект\", коментира народният представител. Той подчерта, че са изминали 10 години откакто е бил спрян.„Искаме да се убедим дали това не е поредната ПР акция на правителството. Искаме да говорим с конкретика - какви са стъпките и какво трябва да се случи\", каза още Стойнев. ", "date": "2018.05.15", "title": "Стойнев: За нас проектът АЕЦ „Белене“ винаги е бил на дневен ред"}
{"url": "http://www.cross.bg/svilenski-pravitelstvoto-prevozvachi-1574805.html", "text": "/КРОСС/ \r\n„Българските превозвачи бяха предадени от премиера и министъра на транспорта. Председатели сме на Съвета на Европейския съюз и не можем да защитим националните си интереси. Проблемът с приемането на Пакета за мобилност ще засегне около 70 000 наши превозни средства и над 190 000 български шофьори, които ще останат без работа.” Това заяви на пресконференция в централата на БСП зам.-председателят на ПГ на „БСП за България” Георги Свиленски. „Както винаги, за премиера трябва да има някой виновен. Този път няма как да е виновна БСП, че правителството проспа над година, за да вземе отношение по Пакета за мобилност и по защита на правата на българските превозвачи и шофьори. Борисов намери виновник и това са Чърчил и Рузвелт- че така са разпределили България в тази част на Европа”, добави народният представител. Свиленски допълни, че през ноември м.г., правителството е взело решение как да гласува транспортният ни министър на Съвета по транспорт. Позицията на правителството ни е била: „Българската страна, благодари на Естонското председателство за положените усилия за постигане на напредък по отношение на предложението, подкрепяме доклада за напредъка с оглед подготовката за по-нататъшен напредък по предложенията за предложенията за автомобилен пакет”. Правителството е взело и решение, с което министърът на транспорта Ивайло Московски или упълномощени от него лица да вземат участие в заседание, касаещо Пакета за мобилност, за да изложи позицията на България. Според Свиленски на заседанието на Съвета по транспорт на 5 декември 2017 г., представителите на всички държави взимат отношение. Например Румъния е изразила притеснение относно ограничаването на каботажа, въпроса за връщането у дома, както и забраната за ползване на седмична почивка в кабината на водача и др. Отношение взимат и: Ирландия, Австрия, Чехия, Великобритания, Финландия, Испания, Португалия, Франция, Германия, Белгия, Словения, Швеция, Дания, Унгария, Латвия, Малта, Холандия, Люксембург, Хърватска, Полша, Гърция и Италия. България е мълчала. „Там където е било обсъждането, страната ни мълчи, а тук казват, че защитават интересите на българските превозвачи. Трябва да им е ясно, че през тази една година, те са били предадени от българското правителство. Тук си говорим едно, на срещата с Макрон в Евксиноград също, но там където трябва да бъдат отстоявани българските интереси, министър-председателят и министърът на транспорта – мълчат” отсече Свиленски. Едва в миналия петък, когато НС прие позиция, с която задължи правителството да вземе решение и да каже какво защитава от исканията на превозвачите, има раздвижване.След това премиерът се е срещнал с еврокомисаря по транспорта Виолета Булц, която му е отговорила - да си дадем предложенията. Свиленски обясни, че това означава, че до вчера, българското правителство не е имало позиция и предложение по казуса, за да защити българските превозвачи. Той добави, че „БСП за България” ще поиска утре министър-председателят да докладва в парламента- какво е свършило правителството за превозвачите. ", "date": "2018.05.15", "title": "БСП вика в НС Бойко Борисов да каже какво е направил за превозвачите "}
{"url": "http://www.cross.bg/bulgarskiya-strana-fytbol-1574813.html", "text": "/КРОСС/ Ръководството на ЦСКА изрази публично притесненията си с планираните промени в рекламирането на лицензирани лотарийни игри.Вчера БФС излезе с отворено писмо, в което изрази възражението си с въпросните бъдещи действия от страна на държават. По-рано днес това стори и другият столичен гранд \"Левски\". \"Червените\" смятат, че промените биха навредили пряко на българския футбол и българския спорт. От клуба поставиха въпрос към вносителите на поправките в закона, който гласи: \"На какво основание давате предимство на чуждестранните компании за сметка на българските?\"Публикуваме отвореното писмо от сайта на \"червените\" без редакторска намеса:", "date": "2018.05.15", "title": "ЦСКА подкрепи Левски и скочи срещу готвените промени в закона за хазарта"}
{"url": "http://www.cross.bg/hristov-prof-balkanite-1574804.html", "text": "/КРОСС/ Актуалните геополитически процеси и възможните варианти на тяхното развитие анализира в Пловдив народният представител от „БСП за България” и социален учен проф. Иво Христов. Той очерта мащабни интереси с огромни залози на световните сили в контекста на Балканите, Близкия Изток, Европа и Азия.„Отговорният поглед при анализа на геополитическите реалности съчетава моралното с академичното задължение, защото в решаващи етапи от българската история външният фактор е същественият”, подчерта в началото на срещата проф. Христов. Той посочи, че   . „В разглеждания период Руската федерация претърпя тежки неудачи на Балканите, поради неадекватна политика в региона”, смята анализаторът. По думите му традиционното руско влияние беше редуцирано в Босна, Черна гора и Македония, остана относително запазено единствено в Сърбия. „Въпросът е докога, защото колективният Запад предлага много повече от руските инвестиции във въоръжение и високоскоростни жп линии”, посочи проф. Христов. Той очаква сблъсък на англосаксонския свят с Русия в региона. Турция смята, че Балканите й принадлежат по право, заедно с Кавказ, Сирия и Северен Ирак, стана ясно от изложението му. „Задачата на Ердоган и неговата партия е да възстанови османското влияние чрез четири дългосрочни политики, първата от които е пълна интеграция на турските и мюсюлманските малцинства, започвайки от Босна, през Албания, Косово, Македония, България и Гърция”, обясни проф. Христов. Според него глобалната цел е изграждането на т.нар. Зелена дъга, прочутият план „Баязид”. Важен елемент в тази „дъга” е Албания, защото контролът върху нея означава контрол върху пет държави - Черна гора, Сърбия, Македония, Гърция и България. Проф. Христов счита, че албанската експанзионистична политика не противоречи на този етап на турския стратегически интерес. По негови наблюдения турските и мюсюлманските малцинства в Западна Тракия изцяло се контролират от Турция, а бърз процес на турцизация тече и в Родопите, и Делиормана. „Четвъртият мощен геополитически играч на Балканите е Китай. Този вход към Европа е важен за Поднебесната империя”, каза проф. Иво Христов. По думите му целта на Китай е да замени американския пазар с европейския, който е по-платежоспособен. Американците гледат на Стария континент като на запазено „ловно поле” – икономически, политически, финансово, затова анализаторът не изключва сблъсък между двете сили именно на Балканите. САЩ имат ресурсите да дисциплинират европейските лидери при всеки опит за еманципация от решения на Вашингтон, стана ясно от мнението на проф. Христов по повод реакциите на Меркел и Макрон относно денонсираното от Тръмп споразумение с Иран. Той се съмнява, че на Китай ще бъде позволено да изгражда АЕЦ „Белене”, въпреки анонсите от тези дни. Според него, акоедна „нишка” от „Турски поток” тръгне към България би било добре, но е скептичен, че ще ни бъде позволен газов транзит на запад. „Руският газ ще ни бъде доставян като турски със съответната надценка”, поясни народният представител, критикувайки пропуска на българските управляващи. Така Турция ни държи с газа, с бежанците и с българските изселници. Последните в качеството си на млади пенсионери масово се завръщат и купуват земя като български граждани. Проф. Христов се опасява, че в един момент „Румелия ще падне, защото ще бъде купена”. „Точно преди 100 години една балканска драма беше „завързана” кърваво и може би, сегаисторията ще ни го върне с лихвите”, каза той, преди да се спре върху другата гореща тема . Той очерта важните моменти от сблъска на сирийска територия с основни играчи Русия, САЩ, Турция, Иран и Израел. „На терена Иран изгради шийтската дъга, която е кошмар за САЩ и Израел”,обобщи проф. Христов успешните ирански действия с блицкрига в Ирак и предотвратяването на опита за свалянето на иранското правителство. По думите му Израел, който няма изгубена война, този път „преигра”, тъй като вакуумът, създаден от разрушаването на Ирак, Сирия и Египет, беше запълнен от геополитическите „хищници” Турция и Иран. Според него ситуацията има няколко възможни варианти за развитие. Може да се очаква голяма иранско-израелска война или ограничаване до локални военни действия. Най-лошият сценарий за Европа и България е война на пет фронта, която може да избухне след денонсирането на иранската ядрена програма. Той смята, че Русия играе много умно на терен и подробно разясни мотивите за руския маньовър в Сирия. „Източното Средиземноморие беше единственото място за бърз удар с крилати ракети срещу Русия”, каза проф. Христов, след като обясни как руската страна е елиминирала подобна възможност от Балтийско море, от Черно море и от Баренцово море. „Стратегическото обкръжаване на Русия не се състоя, тя вече разполага с две бази в Средиземноморието”, заключи той.", "date": "2018.05.15", "title": "Проф. Иво Христов за геополитическите интереси на Балканите и Близкия изток"}
{"url": "http://www.cross.bg/godina-detza-initziativata-1574814.html", "text": "/КРОСС/ В България за последната година са се родили по-малко деца, отколкото през Втората световна война. Статистиката на фондация „Искам бебе\" показва, че през 2017 г. у нас са проплакали 50 000 бебета, а на този фон хората с репродуктивни проблеми в страната са 145 000. В името на каузата да се промени разбирането за успех и мястото на децата в него вече втора година развива своята дейност инициативата \"ДНК\", предава Дарик.Във всички области на България естественият прираст за 2017 г. е отрицателен, показват данните на инициативата \"ДНК\". Традиционните мерки за борба с демографската криза не работят, смятат още от нейния екип и затова трябва да се променят нагласите на хората.В подкрепа на каузата застават и от Фондация \"Искам бебе\", чийто председател Мария Янева допълва: \"Ние вярваме, че си заслужава човек да се бори за създаването на всеки един човешки. Не е достатъчно в днешно време просто да бъдем добри професионалисти в това, което вършим. Трябва да имаме и нашата социална отговорност. Социалната отговорност, по която вече втора година ние с \"ДНК\" работим, всъщност и финансира първото българско семейство, което е на път да сбъдне своята мечта и да има своя рожба, а защо не и две. Повечето хора с репродуктивни проблеми не искаме едно или две деца, Дай Боже и повече. Нека има повече деца за България\".Лица на инициативата \"ДНК\" и тази година са волейболистът Владо Николов и телевизионната водеща Нели Хаджийска. В момента от \"ДНК\" организират второто масово кръщение на бебета, което предстои през есента. От екипа работят и по създаването на платформата \"Bulgaria wants you\", която цели да насърчава младите българи да създават семейства в родината си.  ", "date": "2018.05.15", "title": "По-малко бебета са проплакали в последната година у нас, отколкото през войната"}
{"url": "http://www.cross.bg/moskovski-nyama-ministur-1574816.html", "text": "/КРОСС/ Премиерът Бойко Борисов пое ангажимент така разписани текстовете с приемане от страна на бранша в България, с компромиси от страна на ЕК лично да бъдат предадени на президента Еманюел Макрон, за да може той да въздейства, ако има желание. Това каза министърът на транспорта, информационните технологии и съобщенията Ивайло Московски по време на конференция с международно участие на тема: „Европейското бъдеще на транспорта от Централна и Източна Европа\", предаде Агенция „Фокус\".„Решението, което приехме - да бъде задължение на компанията да осигури възможността на превозвача да се прибере вкъщи или да отиде в база на компанията, където той да отседне. Как ще се докаже предложението към водача - декларация от компанията, която водача би могъл да предостави, но негово право е да избере дали да го направи\", каза още Московски.„Втората тема, която е проблемна и така разписана в пакета за мобилност, не дава възможност за почивка в кабината на пътното превозно средство. Говорим за седмичната почивка, не за кратката. Текстът, който те предлагат е - може да бъде направена почивката в кабината, но на специални за това места - охраняеми паркинги. Но не е намерено решение от другата гледна точка, която касае сигурността. Всички вие знаете, че в застрахователните полици, ако има щета на товара и пътното превозно средство плащат, ако водачът не е бил място. Решение по тази тема няма\", допълни още той.„Ако е на безстопанствено място - тогава нямате право да стоите в кабината и да почивате, но ако сте на паркомясто и там има охрана и осветление, тогава може да си почивате в кабината. В това няма голяма логика. Това, което като текст ще бъде прието е, че нашето желание е правилата да бъдат такива каквито са в момента, докато не бъдат осигурени такива паркинги в цяла Европа. Европейската комисия ще съфинансира или изцяло финансира създаването на тези паркинги, като след това ще бъдат предоставени за частно управление. Хубаво е, че има политика да се създадат необходимите условия, в които водачите да не бъдат санкционирани. Този текст трудно ще бъде приет, но това е нашето желание. Докато няма такива условия няма как да задължаваш някого да спазва тези правила\", каза още министър Ивайло Московски.Не искаме българските превозвачи да напуснат страната ни, принудени от Европейско законодателство, подчерта министър Московски.„Друга тема, която е чувствителна е - след кой ден да започват да текат командировъчни спрямо държавата в която се намирате. Тук намираме дефицит в решението на Комисията. Липсва механизъм за проверка на това нещо. Ако една българска компания за предходен месец има задължения да изплаща Х командировъчни за някоя държава, която е била повече от определените дни, няма проблем тя да бъде проверена от съответен Европейски орган\", каза още Московски.„Как обаче ще бъде проверена една иранска или турска фирма? Не лъжем ли, като казваме, че важи за всички. Кое е социалното, кое е справедливото? Ако важи за всички, трябва да има механизъм, по който да се контролират всички. Това, което устройва нашите превозвачи относно командировъчните са 7 или 9 дни в месеца, но задължително последователни. Нашето желание беше да са 7 последователни дни\", допълни още той.„Безпрецедентна е подкрепата от всяка една институция в държавата. Вярваме, че ще се намери справедливо и балансирано решение на тези проблеми, тъй като ако това не стане, знаем, че резултатът няма да е добър - ще се завишат разходите на всички нас, ще стане до голяма степен неконкурентен нашият транспорт и нищо чудно нашите шофьори в един момент да се окажат във френски и белгийски фирми\", каза още министър Московски.Виждаме сериозен дефицит в подготвените от ЕС пакети за мобилност, каза още Московски.„Даваме си ясно сметка като правителство и аз лично като ресорен министър за значимостта на сектора. Той определя значителен процент от БВП на страната. Ако добавим и около 100 000 пряко заети е изключително голяма отговорност да се взимат решения и за това винаги сме се опитвали да го правим съвместно с вас, да отстояваме максимално вашия интерес и общата полза за обществото. Това, което се случва последните месеци е точно обратното - виждаме сериозен дефицит в подготвените пакети за мобилност. От първото заседание на работна група по тези въпроси нашата позиция винаги е била максимално съгласувана с превозвачите\", допълни още той.„Миналата година се предложи в социалното законодателство на ЕС така познатия закон „Макрон\". Взе се решение транспортът да бъде изваден от този социален пакет. Започна подготовката на пакетите за мобилност от страна на Европейската Комисия. За голямо съжаление нещата не се промениха. В така разписаните правила, в конкретния случай, откриваме сериозни дефицити и доста раздалечени позиции относно тези правила. От една страна са държавите от Централна и Източна Европа, от друга, държавите от Западна Европа\", каза още министър Московски.„Убедени сме, че трябва да има консенсусно решение, когато такива правила се предлагат. За нас е неприемливо на базата на желанието на 3 или 4 Западни държави силово да се предлагат мерки в законодателството, които изглеждат рестриктивни за вас и колегите ви от Централна и Източна Европа. Това са принципни решения, които, ако днес ощетяват най много България и Румъния и ако не намерят принципна подкрепа утре могат да се обърнат в обратната посока\", каза още транспортният министър.  ", "date": "2018.05.15", "title": "Московски: Премиерът се ангажира приетите от бранша текстове лично да бъдат предадени на Макрон"}
{"url": "http://www.cross.bg/sinod-nesuglasie-pravoslavna-1574812.html", "text": "/КРОСС/ От Светия Синод изразиха своето принципно и категорично несъгласие с провеждането на гей парад в София на 9 юни 2018 г. Становището е прието в пълен състав, информираха от Светия Синод.\"Св. Синод на Българската Православна Църква и тази година изразява своята принципна и непроменена позиция на категорично несъгласие за провеждането на парада и на отеческа загриженост и призив към благочестие и неучастие в такава демонстрация на греха\", се казва в становището.Зачитайки свободата на волята Светата Православна църква отново се обръща към своите хората и с обич им напомня, че свободата е отговорност. Истински свободният човек, ако поиска, може да се освободи от греха с помощта на Бога и на ближния в лоното на Светата Православна църква.\"Всяка човешка душа е по-ценна от целия свят, затова Св. Синод припомня, че Бог не иска смъртта на грешника, \"но да се отвърне той от пътя на злото и греха и да бъде жив\" (Йезекия 33:11).\" ", "date": "2018.05.15", "title": "От Светия Синод изразиха несъгласие с планирания гей парад"}
{"url": "http://www.cross.bg/bulgariya-reklamata-reklama-1574791.html", "text": "/КРОСС/ Организацията на водещите интернет медии в България излезе със становище относно готвените промени в Закона за хазарта. То е адресирано до председателя на Комисията по бюджет и финанси в парламента Менда Стоянова и до председателя на Комисията по култура и медии Вежди Рашидов.Интерактив Адвъртайзинг Бюро България (наричана „IAB България\") е неправителствена организация на водещите Интернет медии в България. IAB България е лицензиран представител на IAB Europe за България. Мисията на организацията е да популяризира преимуществата и възможностите на интерактивния маркетинг и да спомага за ускореното развитие на дигиталния пазар в България, чрез провеждане на специализирани обучения, събития, пазарни проучвания и анализи.Като организация, защитаваща интересите на българските интернет медии, няма как да пропуснем да коментираме предложенията за промени в законодателството в областта на рекламата на хазартни игри и по-конкретно законопроекта за изменение и допълнение на Закона за хазарта (ЗИДЗХ), внесен от н.п. Христиан Митев и група народни представители.На първо място бихме искали да заявим, че предложението не е коментирано със сдружението и нашето мнение не е взето предвид. Като организация на водещите интернет медии[1], считаме че е важно гласът на бизнеса да бъде чут и да бъде взет под внимание при формиране на законовата рамка в областта на рекламата на хазартни игри. Още повече и с оглед спецификата на интернет медиите, считаме, че законопроектът създава възможност за неправилно тълкуване и прилагане както от страна на регулатора, така и от страна на администраторите на интернет сайтове.Следва да отбележим, че макар през последните години пазарът на интернет реклама да бележи ръст, големите международни платформи като Google и Facebook продължават да доминират на този пазар, като само Facebook привлича 27% от всички приходите от онлайн реклама през 2017 г., а Google около 23%. Третият голям играч е разбира се Youtubе с 11%. С дял от приходите повече от 60%, посочените играчи ще имат възможност да публикуват и излъчват реклама на хазартни игри без да са ограничени от националните правила, което няма как да се прилага за местните администратори. Ето защо, за нас е от особено голямо значение всяко законодателство регулиращо рекламата да бъде съгласувано и обсъдено, което очевидно не е приложено по отношение на ЗИДЗХ.Без да искаме да се намесваме в политиката на парламента и правителството, бихме искали да предложим своята експертна помощ и експертиза за формулиране на ясни текстове в ЗИДЗХ, които няма да дискриминират местните играчи за сметка на чуждестранните.Конкретно по законопроекта и извън обстоятелството, че той не е преминал процедура по обществено обсъждане, можем да заявим следното:1. От Законопроекта не става ясно каква е „разрешената\" реклама на хазартни игри и има ли изобщо такава, както се твърди в мотивите на законопроекта. От една страна чл. 10, ал. 2, т. 1 и 2 от действащия Закон за хазарта допуска обявяване на наименованията на игрите и регистрираната търговска марка на организатора. Това се запазва и от законопроекта. От друга страна обаче, § 2, т. 1 във връзка с § 3 от законопроекта забранява (посредством дефиницията на „непряка реклама\") съобщаването на наименованията на игрите и регистрираната търговска марка на организатора.Считаме, че подобни противоречия и неясноти ще попречат на правилното прилагане на закона, както от страна на регулатора, така и от адресатите.2. С § 2, т. 3 от Законопроекта се отменя чл. 10, ал. 6 от действащия закон. Посочената разпоредба предвижда, че като част от Националните етични правила за реклама и търговска комуникация се разработват специални правила относно рекламата на хазартни игри. Юридическите лица и едноличните търговци, които публикуват, излъчват или разпространяват рекламата, са длъжни да публикуват на сайта си Националните етични правила за реклама и търговска комуникация, включително за рекламата на хазартни игри. Юридическите лица и едноличните търговци, които публикуват, излъчват или разпространяват рекламата, са длъжни да спазват правилата по предходното изречение.Следва да посочим, че членовете на IAB България спазват Етичния кодекс на Националния съвет по само регулация, включително Етичните правила за реклама и търговска комуникация на хазартни игри. В тази връзка буди недоумение защо тази работеща, според нас, разпоредба се отменя. В документите, придружаващи законопроекта на практика липсват мотиви за това.3. Като цяло считаме, че текстовете се нуждаят от сериозно прецизиране, за да могат да бъдат защитени интересите на всички страните - гражданите, рекламодателите, пъблишърите и администраторите. Това може да бъде постигнато ако бъде спазена законовата процедура по обществени консултации, преди приемането. По този начин ще се даде възможност на бизнеса да участва при решаването на стратегически въпроси от значение за сектора на електронните онлайн медии.Като се надяваме, че нашето становище ще бъде взето предвид оставам,С уважение,Христо Христов, председател на Управителния съветИнтерактив Адвъртайзинг Бюро България  ", "date": "2018.05.15", "title": "IAB България със становище за готвените промени в Закона за хазарта"}
{"url": "http://www.cross.bg/albyma-boocheemish-horut-1574799.html", "text": "/КРОСС/  Новият албум на \"Мистерията на българските гласове\" ще бъде официално на световният музикален пазар на 25 май 2018 г., съобщават продуцентите му от . Той носи звучното заглавие \"BooCheeMish\" и съдържа 12 нови произведения, специално написани за световноизвестния български състав.  Това е и първият студиен запис на хорът от почти 20 години насам.У нас \"BooCheeMish\" ще бъде достъпен за меломаните на CD, SACD, книжка с два CD, включващи и бонус тракове, плоча и бокс сет. Те ще са достъпни в България  преди световната премиера на албума и така от 23 май \"BooCheeMish\" ще бъде наличен на българския пазар. Можете да го намерите в книжарици “Сиела” в цялата страна, в бензиностанции OMV и Shell. След 25 май албумът ще бъде наличен и във всички дигитални платформи.                       : от утре (16 май) албумът ще е достъпен за предварителна продажба и то с 15 % отстъпка единствено онлайн на: . Отстъпката ще важи в рамките на 6 дни и единствено за онлайн поръчки. Раждането на \"BooCheeMish\" е плод на над двегодишна работа на хорът, продуцентският екип и всички останали участници. Специален гост в него е австралийката Лиса Джерард - известна на меломаните като член на дуото  и като композитор и изпълнител на филмова музика. Тя е носител на  \"Златен глобус\" за музиката към филма \"Гладиатор\", създадена съвместно с композиторът Ханс Цимер. В албумът участват още световният шампион по бийтбокс – SkilleR и немският перкусионист Дейвид Кукерман. С неповторимо присъствие са и българските музиканти: Петър Миланов - китара, Христина Белева - гъдулка, Костадин Генчев – кавал и Димитър Карамфилов – контрабас. Албумът е продуциран от , а песните в него са специално композирани от българският композитор и музикален продуцент на албума Петър Дундаков, от Лиса Джерард и от ирландският композитор Джулс Максуел.   Официален разпространител на албума (извън България) е независимата немска звукозаписна компания .12-те изключителни музикални произведения предлагат ново, уникално изживяване за ценителите и феновете на \"Мистерията на бългаските гласове\".  Част от тях са разработки на основата на български фолклорни мелодии със съвременно звучене и на световно ниво. Дни преди премиерата престижни световни медии, като британските списания  и  отразиха предстоящото излизане на албума, като събитие в музикалния свят и публикуваха интервюта с участници в проекта.На 12 юни световноизвестният бългаски хор и Лиса Джерард ще изнесат специален концерт - в рамките на фестивалa Варненско лято. През 2017 г. хорът представи новите песни от албума най-напред пред българска публика с вълнуващи концерти в София и Пловдив. От тогава до днес \"Мистерята на българските гласове\" направи редица блестящи концерти в Белгия, Холандия (в рамките на фестивала  Италия и други. През лятото и есента на тази година хорът ще представи новият си албум на концерти в Швейцария, Полша, Белгия, Италия, Германия и други.", "date": "2018.05.15", "title": "Новият албум на “Мистерията на българските гласове” с официална  световна премиера на 25 май 2018!"}
{"url": "http://www.cross.bg/fytbol-igri-lotariiini-1574792.html", "text": "/КРОСС/ След БФС, АБРО, КРИБ и ИАБ, и футболният клуб \"Левски\" се обяви против законопроекта, предвиждащ рестрикции върху рекламите на лицензирани букмейкъри и лотарийни игри в България.Искаме официално да подкрепим Вашето отворено писмо, изразяващо несъгласие с планирани промени, свързани с рекламирането на лицензирани букмейкъри и лотарийни игри.Развитието на професионален футбол изисква сериозни инвестиции към поддържане и изграждане на инфраструктура, издръжка на професионални футболисти и треньори, детско-юношеска школа и необходимите поддържащи дейности, които подпомагат дейността на един футболен клуб.Имайки предвид, че само много малка част от приходите на професионалните футболни клубове идва от разпределението на продадени телевизионни права, ние виждаме в ограничаването на рекламирането на дейности, традиционно асоциирани със спорта, сериозна заплаха за дейността и съществуването не само на професионалния футбол, но и на спорта като цяло. Щом няма желание да се помогне, нека поне не се пречи, за да има български футбол и утре. Нека не убиваме спорта в България.Затова напълно подкрепяме отвореното Ви писмо и се надяваме, че Вие ще защитите успешно позицията на българския футбол пред законодателната власт\".  ", "date": "2018.05.15", "title": "И ПФК \"Левски\" против затягане на рекламата на лотарийни игри"}
{"url": "http://www.cross.bg/balkani-yspeh-nito-1574798.html", "text": "/КРОСС/ Вицепрезидентът Илияна Йотова заяви, че най-големият успех от Срещата на върха ЕС - Западни Балкани след два дни в София ще бъде, ако заключителната декларация бъде подписана от всички европейски лидери и държавните глави на шестте балкански страни. \"Няма да бъде добър знак, ако основният текст бъде подписан само от лидерите на Европа и в някакъв допълнителен документ или анекс бъдат прибавени подписите и на страните от Западните Балкани\", коментира Йотова. Тя подчерта, че срещата на 17-и май ще бъде успешна, ако бъдат поети конкретни ангажименти от ЕС за инфраструктурни проекти и конкретен хоризонт за разширяването на Съюза. \"Аз не съм романтик, напротив, реалист съм и смятам, че България трябва да направи максималното в тази посока, защото нито в приоритетите на Румъния, нито в Австрия Западните Балкани са на същото ниво, както за България\". ", "date": "2018.05.15", "title": "Йотова: Голям успех от срещата на 17 май ще бъде подписването на декларацията от всички лидери"}
{"url": "http://www.cross.bg/pytin-frenskiya-makron-1574797.html", "text": "/КРОСС/ Руският президент Владимир Путин обсъди по телефона с френския си колега Еманюел Макрон иранското ядрено споразумение и ситуацията в Сирия, предадоха Ройтерс и ТАСС, като цитираха изявление на Кремъл. Двамата президенти са потвърдили ангажимента си към ядрената сделка с Иран.Путин е изразил съболезнования на френския си колега във връзка с терористичния акт в Париж, където на 12 май чеченец с френско гражданство намушка минувачи, уби един човек и рани четирима, преди да бъде ликвидиран от полицията. Организацията \"Ислямска държава\" пое отговорност за атака, допълват от ТАСС.Телефонният разговор се е състоял по инициатива на френския лидер. Двамата президенти са обсъдили предстоящата визита на Макрон в Русия на 24 и 25 май, където той ще участва в международния икономически форум в Санкт Петербург.", "date": "2018.05.15", "title": "Путин и Макрон обсъдиха ситуацията в Сирия и иранското ядрено споразумение"}
{"url": "http://www.cross.bg/ykraiina-peskov-medii-1574796.html", "text": "/КРОСС/Дмитрий Песков, и. д. прессекретар на руския президент, нарече възмутителни действията на Службата за сигурност на Украйна (ССУ) срещу представители на руски медии, предаде ТАСС.ССУ съобщи днес, че е обискирала киевския офис на руската осведомителна агенция РИА Новости Украйна. Самата РИА Новости Украйна информира освен това, че е задържан нейният главен редактор Кирил Вишински, предаде ТАСС.Същевременно ССУ заяви, че е разкрила \"мрежа от медийни структури, използвани от Москва за водене на хибридна война\" срещу Киев.По-късно украинското интернет издание \"Главред\" цитира Маргарита Симонян, главен редактор на руската телевизия Ар Ти, който написа в Туитър, че Киев е решил \"да отмъсти\" на Русия за Кримския мост.Новоизграденият мост свързва континентална Русия с Кримския полуостров, който страната отне от Украйна през 2014 година. Анексията бе критикувана като нарушение на международното право.Симонян съобщи, че украински сили на реда са нахлули в офиса на Ар Ти в Киев. \"Нашите служители не отговарят на обажданията, сайтът ни не се обновява, телефоните са блокирани\", пише тя.Говорителката на ССУ потвърди, че е обискиран и киевският офис на Ар Ти - по думите й телевизията е \"забранена в Украйна\", посочват още от руската агенция ТАСС.\"Ако тези действия на правоохранителните органи в Украйна имат някаква връзка с професионалната дейност на тези медии, това са възмутителни и дразнещи действия, които са в разрез с всички норми и правила и заслужават да бъдат най-твърдо осъдени по линия на съответните международни организации\", заяви пред журналисти Дмитрий Песков.\"Ние впрочем ще очакваме с нетърпение тази твърда и безкомпромисна реакция\", добави той.Русия ще вземе ответни мерки след действията на ССУ спрямо руски медии - ще действа квалифицирано, но и настойчиво, бранейки интересите на руските средства за масова информация, увери говорителят на Кремъл. ", "date": "2018.05.15", "title": "Песков: Службата за сигурност на Украйна действа \"възмутително\""}
{"url": "http://www.cross.bg/izpulnenie-dluzhnika-zapoved-1574800.html", "text": "/КРОСС/ Министерството на  на образец за възражение на длъжника пред съда срещу заповед за изпълнение в случаите на недължими разноски или когато доброволно е платил задължението си в двуседмичния срок от връчване на заповедта.Новият образец е част от проекта за изменения и допълнения на който можете да видите тук:Промяната е във връзка с влезлите в сила изменения и допълнения в Гражданския процесуален кодекс (ГПК) през октомври 2017 г., с които се дадевъзможност на длъжник, който е платил изцяло или частично в срока за доброволно изпълнение да възрази писмено срещу заповедта за изпълнение.Образецът за възражения по новия чл. 414а от ГПК, във вид на Приложение № 8 в наредбата,съдържа реквизити, необходими за обосноваване на възражението срещу заповедта за изпълнение. Обоснованото възражение се изпраща до съда подписано от длъжника. Към него се прилагат доказателства за изпълнението на задължението с препис за заявителя. Когато само част от задължението се признава, това се посочва изрично.С проекта за промени в наредбата се внася задължение за конкретизиране на възможните начини за плащане от длъжника към кредитора или заявителя, за посочване на банковата сметка, по която средствата да бъдат внесени, както и указания относно прилагането на доказателства за изпълнение и спирането на изпълнението.Публикуваните текстове за обществено обсъждане целят улесняване на упражняването на правата на гражданите и юридическите лица, в качеството им на заявители или длъжници в заповедното производство по ГПК, както ипостановяване на законосъобразни съдебни актове от съдилищата и установяване на непротиворечива съдебна практика в производствата по глава тридесет и седма „Заповедно производство“ от ГПК.", "date": "2018.05.15", "title": "Министерството на правосъдието публикува образец за възражение на длъжника срещу заповед за изпълнение"}
{"url": "http://www.cross.bg/raiion-klyb-slychaii-1574803.html", "text": "/КРОСС/ Днес в 18.00 часа лидерът на БСП – София Калоян Паргов ще се срещне с членове и симпатизанти от район „Люлин“. Събитието е по случай обновяването на районния клуб на партията, който се намира в блок № 348.По време на срещата ще бъдат връчени членските карти на новоприети социалисти и ще бъде поздравен един от ветераните на организацията по случай 90-ата му годишнина.„Обновеният ни клуб ще бъде средище за дискусии, събития от календара на района и политически мероприятия“, сподели домакинът на събитието районният председател на БСП - „Люлин“ Таня Пазийска.", "date": "2018.05.15", "title": "Лидерът на БСП – София Калоян Паргов ще се срещне с членове и симпатизанти от район „Люлин“"}
{"url": "http://www.cross.bg/gyokov-horata-mesta-1574801.html", "text": "/КРОСС/„Държавата да гарантира минимална цена при изкупване на розовия цвят, както е при тютюна, но управляващите нямат интерес и няма да го направят”, каза зам.-председателят на социалната комисия в парламента Георги Гьоков при срещи с жители в община Гурково. Розоберачи дойдоха в изнесената Приемна на депутата, за да представят проблема с еднодневните договори, които предизвикват затруднения и при работодателите и при работниците, защото се плащат осигуровки, но не се зачитат за трудов стаж. „Розопреработвателите изнудват розопроизводителите чрез ниската изкупна цена, този натиск и хаос трябва да се спре”, настояха хората, заети в розопроизводството.Жители от общината, дошли в Приемната, искат денонощно присъствие на  полицаи, заради  международния трафик, преминаващ през Гурково. Според тях работното време от 8 до 17ч., не дава сигурност на населението и предпоставя опасности. Гурковци се надяват да се реконструират всички  пътища в общината. От Паничерево пък настояват пътната им връзка с общинския център да се реконструира незабавно.В Приемната депутатът изслуша проблемите на хората в малките населени места, които са свързани с инфраструктура, некачествени ремонти, недостатъчни пенсии, социални въпроси, липса на перспектива и др. „Управляващите забравиха за малките населени места, за хората, които ежедневно оцеляваме”, споделиха с болка хората от гурковския край, които живеят много трудно. Социални работници се оплакаха от ниските работни заплати, от липсата на защита при работа с рискови групи.„Сегашните управляващи не виждат електорална подкрепа сред българските пенсионери, определят ги като лош човешки материал. Дадоха много средства за саниране, а за децата, за пенсионерите пари няма. В здравеопазването положението е трагично.”, каза Гьоков по време на срещите си. По думите му за 10 години управление на ГЕРБ болниците в България задлъжняха с близо 450 млн.лв. „Управляващите нарушават Конституцията и принципите за равнопоставеност, солидарност и диалог. Европейската комисия критикува България, че минималната работна заплата се увеличава без да се спазват някакви правила. БСП внесе законопроект за възрастните хора, който имаше за цел да регламентира отношението на държавата към възрастните хора, но той отново не бе приет.”, подчерта Гьоков.", "date": "2018.05.15", "title": "Георги Гьоков, БСП: Държавата да гарантира минимална цена на изкупване на розовия цвят"}
{"url": "http://www.cross.bg/most-pytin-krimskiya-1574802.html", "text": "/КРОСС/ Руският президент Владимир Путин участва в церемонията по откриването на магистралната част на Кримския мост.Държавният глава подкара камион Камаз за да провери готовността за движение по новият мост, освен него делегацията бе водена от още 35 камиона.Това е най-дългото съоръжение от този тип в страната – 19-километрово трасе, по което на ден ще могат да преминават 40 000 превозни средства и 47 двойки влакове, а годишно 14 милиона пътници и 13 милиона тона товари.                  Максималната разрешена скорост по Кримския мост ще бъде 90 километра в час. Предвидено е до края на годината да бъде изцяло завършен и железопътното трасе по моста.В другия край на 19-километровия мост в Крим Путин ще присъства на митинг-концерт по повод откриването . Преди строителите, инженерите и работниците ще се представят звездите на руската сцена - Лариса Долина, Дмитрий Билан, Валерия, Пелагея, Зара, Олег Газманов, Григорий Лапс и др.                  Автомобилният трафик и общественият транспорт ще може да се движи по новият мост от  сряда 16 май.", "date": "2018.05.15", "title": "Путин откри Кримският мост с камион"}
{"url": "http://www.cross.bg/greha-sofiya-pravoslavna-1574795.html", "text": "/КРОСС/ \"Във връзка с обявения гей парад в София на 9 юни 2018 г. Св. Синод на Българската Православна Църква и тази година изразява своята принципна и непроменена позиция на категорично несъгласие за провеждането на парада и на отеческа загриженост и призив към благочестие и неучастие в такава демонстрация на греха. Това пише на сайта на БПЦ в съобщение във връзка със София Прайд 2018.\"Зачитайки свободата на волята, Светата Православна църква отново се обръща към своите чеда, братя и сестри и с обич им напомня, че свободата е отговорност, и че истински свободният човек, ако поиска, може да се освободи от греха с помощта на Бога и на ближния в лоното на св. Православна църква. Всяка човешка душа е по-ценна от целия свят, затова Св. Синод припомня, че Бог не иска смъртта на грешника, „но да се отвърне той от пътя на злото и греха и да бъде жив” (Йез. 33:11)\", пише още в съобщението на Българската православна църква", "date": "2018.05.15", "title": "Светият Синод за София Прайд 2018: Освободете се от греха"}
{"url": "http://www.cross.bg/krymovgrad-metals-preshus-1574789.html", "text": "/КРОСС/ В Деня на отворените врати граждани и журналисти видяха напредъка по      новостроящия се рудник „Ада тепе\"Новите половин милион лева през 2018 г. ще направят Крумовград и околията още по-добро място за живот и работа и ще върнат интереса на младите хора към региона. Припомняме, че в края на миналата година „Дънди Прешъс Металс\" беше удостоена с почетна грамота „Общински дарител\" от Националното сдружение на общините в България (НСОРБ). Призът беше връчен в категория Общински дарител средни общини за дарените над 1,6 млн. лв. в подкрепа на проекти и инициативи за подобряването на инфраструктурата, здравеопазването, образованието, развитието на културата и спорта в общината.„Споразумението за инвестиции в обществото, което подписахме днес с община Крумовград, е вече традиция, която гарантира, че подкрепата на „Дънди Прешъс Металс\" за развитие на региона ще стане многогодишна. Така че заедно ще вървим напред \", каза Илия Гърков.   „Благодарни сме за всички инвестиции от страна на „Дънди Прешъс Металс\", които са много необходими за нас. Фирмата успя да удовлетвори всички наши претенции по реализирането на проекта за рудник „Ада тепе\" и това е трети пореден годишен рамков договор, в който приоритет са развитието на инфраструктурата и социални значими обекти в общината и близките до рудника селища. Благодарим на „Дънди Прешъс Металс\" за голямата подкрепа\", заяви по време на подписването кметът г-жа Себихан Мехмед. В деня на  подписването на Годишния рамков договор, от „Дънди Прешъс Металс Крумовград\" организираха и Ден на отворените врати в рудник „Ада тепе\". По време на събитието представители на минното дружество показаха на местните граждани и журналисти напредъка по новостроящия се обект. Над сто души посетиха „Ада тепе\" и получиха пълна информация за новостроящия се обект и прилагането на най-високите световни стандарти за строежа на рудника.    ", "date": "2018.05.15", "title": "Община Крумовград и „Дънди Прешъс Металс\" подписаха Годишен рамков договор за инвестиции в обществото на стойност 500 000 лева"}
{"url": "http://www.cross.bg/vlast-sudebnata-nezavisimostta-1574788.html", "text": "/КРОСС/ Считаме, че са недопустими публични коментари по съдебни актове, подлежащи на инстанционен контрол, когато същите не съдържат обоснована критика с конкретни факти. Това се посочва в становище, прието от Съдийската колегия на Висшия съдебен съвет (ВСС) с 10 гласа „за\" и 2 гласа „против\", съобщиха от институцията.Становището изразява принципна позиция по отношение на медийни публикации и коментари от представители на държавната власт, с които се засяга независимостта на съдебната власт, безпристрастността, компетентността на съдебните органи, както и вътрешното убеждение, и личността на българския съдия.Съдийската колегия единодушно остави без уважение депозираната молба от Недялко Недялков - управител и собственик на „ПИК НЮЗ\" ЕООД и Звездомира Мастагаркова - главен редактор на сайта, да присъстват при обсъждане проекта на становището. Решението бе аргументирано с липсата на конкретика в депозираната молба и съществуващата възможност заседанията на Пленума на ВСС и колегиите да се проследяват в реално време, он-лайн чрез интернет сайта на Съвета, както и в предвидената зала за журналисти в сградата на Съвета.\"Утвърждаването на Република България като правова държава, отстояването на конституционно прогласените демократични ценности и присъединяването ни към Европейския съюз са сред най-големите предизвикателства в най-новата ни история, като безспорно една от най-трудните и противоречиви области е съдебната реформа. Системните негативни коментари от политици, медии и публични личности, както и неглижирането на проблема постепенно формираха в обществото неадекватна представа за зависима, корумпирана, некомпетентна и неработеща съдебна система. Трудът на българските съдии, прокурори и следователи, техният професионализъм, морал и отговорност системно са обезличавани с неверни и манипулативни информации, които доведоха до срив на общественото доверие в съдебната власт.Конституцията на Република България прогласява принципите на правовата държава, разделението на властите и независимостта на съдебната власт, а Висшият съдебен съвет представлява съдебната власт, осигурява и отстоява независимостта ѝ. Водени от своето вътрешно убеждение и по силата на правомощията ни определени със Закона за съдебната власт, членовете на Съдийската колегия, категорично заявяваме, че ще реагираме при всеки опит за въздействие и посегателство срещу независимостта на съдебната власт, съда и всеки български съдия.Призоваваме българското общество, законодателната и изпълнителната власт да ни подкрепят в противопоставянето на системните публични атаки и обругаването на съда. Всяко противопоставяне между представители на държавните органи има за резултат дефицит на обществено доверие, нарушаване на конституционно установения баланс на държавната власт, уронване престижа, както на съдебната, така и на законодателната, и изпълнителната власт.Считаме, че са недопустими публични коментари по съдебни актове, подлежащи на инстанционен контрол, когато същите не съдържат обоснована критика с конкретни факти, данни, обстоятелства и правни аргументи, а единствено употреба на епитети, квалификации и внушения, които накърняват, както независимостта на конкретния съдия, така и неговото лично достойнство, професионална репутация и доброто му име. Налагащата се практика да се коментират и интерпретират съдебните актове през призмата на личността на съдията чрез груба, арогантна и обидна лексика са не само посегателство върху личността му, но и посегателство върху българската държавност, чийто представител е съда. Всяко подобно действие може да се квалифицира единствено като опит за вмешателство и натиск, с цел компрометиране на съдебния процес.Предизвикателството пред българските медии, не само в областта на съдебната власт, е да работят в полза и подкрепа на обществото. Правото на мнение и свобода на словото са израз на съществуващата медийна среда и ролята ѝ на регулатор в правовата държава, поради което те са дълг, призвание и лична отговорност на информирани и компетентни професионалисти от обективни и независими медии\".  ", "date": "2018.05.15", "title": "ВСС скастри медии и политици заради публични коментари по съдебни актове"}
{"url": "http://www.cross.bg/leva-macha-evrofytbol-1574787.html", "text": "/КРОСС/ Марсилия се изправя срещу Атлетико Мадрид във френския град Лион за финала на Лига Европа в сряда. Възпитаниците на Руди Гарсия ще положат максимални усилия да спечелят турнира, но според коефициентите на „Еврофутбол\" - 4.85 срещу 1.57, гостите им от Испания ще триумфират с купата. Всички предложения на букмейкърската къща за едно от най-дългоочакваните футболни събития през сезона вижте , а залози за голмайстор в мача можете да направите .Левски и ЦСКА София ще изиграят последното си дерби за този сезон днес на националния стадион „Васил Левски\". Очаква се след загубата на финала за Купата на България Левски да се хвърли в ожесточена битка за запазване на третата си позиция в Първа лига. Коефициентите на „Еврофутбол\" за победа също дават лек превес на „сините\" с 2.18 срещу 2.51 за „армейците\". Вижте и другите възможности за развитие на мача .В идните дни заслужава да се споменат и две срещи от европейските клубни първенства - плейоф - реванш за влизане в английската Висша лига между Астън Вила и Мидълзбро и двубой между Волфсбург и Холщайн Кил, който ще определи участника в Първа Бундеслига през следващия сезон.В сблъсъка между английските отбори ще надделеят домакините от Астън Вила, показват ставките на „Еврофутбол\" - 2.09 срещу 3.28. Вижте и други опции за залози .Битката между германските клубове се очаква да завърши в полза на тима, притежаван от Фолксваген (1.72 срещу 3.56 за Холщайн Кил). Всички предложения за срещата ще откриете .Григор Димитров ще стартира участието си утре в тенис турнира от сериите „Мастърс\" в Рим с мач срещу Кей Нишикори. Букмейкърската къща очаква японецът да преодолее българския тенисист, като коефициентите за двамата са съответно 1.50 за Нишикори срещу 1.80 за Димитров. Още прогнози може да видите .  „Еврофутбол\" предлага специални бонуси за Световното първенство по футбол при направени прогнози за 3 и повече мача. Кампанията е от днес до 13 юни, като са включени предвиждания за Краен изход, Краен изход с ХК, ГГ/НГ, Под над 2.5, 3.5 гола и Първи следващ гол. В сайта новите бонуси са отбелязани в синьо с Б2, като правилата и процентите съответстват на настоящата бонус листа. Вижте срещите от Бонус 2 .Серия от печалби с малки залози бележат играчите на „Еврофутбол\" през изминалите дни. В София с две еднакви прогнози на обща стойност за 3 мача в права колонка майстор на предвижданията взе общо Негов колега от с. Бенковски (Кърджали) срещу  и 3 мача в права колонка грабна  Друг от Велико Търново изкара  само със  от система 5, 6 от 6. В Пазарджик познавач на футбола, играл с  и 5 мача в права колонка, си тръгна с В Русе само с експерт по прогнозите реализира приход от  от 4 мача в права колонка. В Панагюрище от система 1, 2, 3 от 8 бяха спечелени  със залог от , а във Велинград -  с  и 6 мача в права колонка.30-те срещи от МАКСГОЛ можете да намерите . Суперджакпот 15 към 13.00 часа на 15.05.2018 г. е на стойност лева, а срещите от него можете да намерите . ", "date": "2018.05.15", "title": "„Еврофутбол“: Атлетико Мадрид ще триумфира в Лига Европа"}
{"url": "http://www.cross.bg/erdogan-prezidenta-politika-1574786.html", "text": "/КРОСС/ Реджеп Ердоган планира да поеме по-голям контрол над икономиката след президентските избори следващия месец, съобщава \"Ройтерс\". След коментарите му турската лира стигна рекордно ниско ниво.В интервю за телевизия \"Блумбърг\" в Лондон, Ердоган обясни, че централната банка е независима, но не може да се пренебрегва сигналите от ръководителя, след прехода към президентска система. \"Ще поема отговорност като безспорен ръководител на изпълнителната власт по отношение на стъпките, които трябва да се предприемат и решенията по тези въпроси\", коментира Ердоган по време на посещението си във Великобритания.Ердоган обясни, че в крайна сметка гражданите ще държат президента отговорен за всички проблеми, произтичащи от паричната политика.\"Те ще държат президента отговорен, те ще поискат това от президента. Президент, който е ефективен в паричната политика. Това може да накара някои да се почувстват неудобно, но трябва да го направим, защото тези, които управляват държавата, са отговорни пред гражданите\", допълни Ердоган.Ердоган е остър критик на високите лихвени проценти, в петък ги нарича \"майка и баща на всяко зло\". \"Лихвеният процент е причината и инфлацията е резултатът. Колкото по-нисък е лихвеният процент, толкова по-ниска ще бъде инфлацията\", обясни той.Ердоган също така коментира, че изпълнителният директор на \"ХалкБанк\" Мехмет Хакан Атилла, признат за виновен от съд в САЩ, че помага на Иран да избегне санкциите на САЩ, е невинен и Турция иска оправдаването му. \"Ако Хакан Атила бъде обявен за престъпник, това би било почти равносилно на обявяване на турската република за престъпник\", допълни Ердоган.Коментарите на Ердоган в Лондон засилиха дългогодишната загриженост относно желанието на президента да оформи паричната политика и да попречи на способността на централната банка да удържи двуцифрената инфлация.Доходността от 10-годишните държавни облигации за кратко достигнаха най-високата си стойност за осем години. С по-ниски лихвени проценти, Ердоган иска да увеличи кредитния ръст, особено в строителната индустрия. ", "date": "2018.05.15", "title": "Ердоган планира по-сериозен контрол върху турската икономика"}
{"url": "http://www.cross.bg/trump-informatziya-makkeiin-1574785.html", "text": "/КРОСС/ Президентът на САЩ Доналд Тръмп отправи ожесточено предупреждение към хората от екипа си, които организират изтичане на информация към медиите, предаде Франс прес.\"Така наречените \"изтичания\" на информация от Белия дом са огромно преувеличение от страна на медиитe, които пускат фалшиви новини, за да ни представят по възможно най-негативен начин\", написа Тръмп в Туитър.\"Авторите на тези изтичания са предатели и страхливци и ние ще ги открием\", добави Тръмп заплашително.Президентският гняв явно е предизвикан от полемиката около забележките, направени от Кели Садлър - член на екипа по комуникации на Белия дом, за сенатор Джон Маккейн, който страда от рак на мозъка.На вътрешно съвещание Садлър заявила по повод противопоставянето на Маккейн на кандидатурата за ръководител на ЦРУ, че това няма особено значение, защото Маккейн \"така или иначе умира\".Няколко месеца след встъпването си в длъжност Тръмп обеща \"да хване\" тези, които изнасят информация, и ги нарече \"бандити\". ", "date": "2018.05.15", "title": "Тръмп с люта закана към „предателите и страхливците“, от които изтича информация"}
{"url": "http://www.cross.bg/promeni-bulgariya-operatori-1574790.html", "text": "/КРОСС/ Конфедерацията на работодателите и индустриалците в България (КРИБ) се обяви против готвените законодателни промени и рестрикции върху лотарийните игри в България.Категорично възразяваме срещу предлаганите законови промени за ограничаване на рекламата и на разпространението на лицензираните лотарийни игри в България, защото:- Подобни промени са в противоречие с европейските модели на правна уредба на игралната индустрия в държавите от Европейския съюз.- В Европейския съюз този сектор е най-силно регулиран, действащите в момента в България регулации на лотарийните игри са едни от най-строгите в Европейския съюз, а корпорациите, които държавата е лицензирала за тази дейност, са стриктно контролирани от данъчните органи и работят на светло.- Ако бъде приет новият законопроект за промени в Закона за хазарта, внесен от депутати от НФСБ, ще бъде нанесен тежък удар на лицензираните хазартни оператори в България за сметка на нелицензираните такива. В целият свят една от мерките в борбата с нелегалния хазарт е даване на възможност на легалните, плащащи данъци хазартни оператори да се рекламират чрез средствата за масова информация. Забраната за реклама на легалните хазартни оператори ще намали значително приходите в бюджета о- Мащабната реклама на легалните оператори стартира през 2012 година. По официални данни на Държавната Комисия по Хазарта към 2012 г. данъкът, платен от хазартните оператори, е под 20 млн. лв., за миналата 2017 г. година е над 200 млн. лв. Тези числа ясно доказват, че чрез средствата на рекламата легалните оператори повишават приходите си за сметка на нелегалните такива, а това е от полза за държавния бюджет.- Компаниите, които организират лотарийните игри, са едни от най-крупните данъкоплатци в страната и ограничаването на тяхната дейност ще доведе до сериозни загуби за държавния бюджет, а оттам и за обществото, които се измерват в десетки и стотици милиони годишно.- Браншовите организации на тези компании са членове на КРИБ, както и отделни фирми, които са най-големите в бранша, също така членуват в Конфедерацията на работодателите и индустриалците в България.- Членове на КРИБ, които ще понесат тежки последици от рестрикциите, са също така много медии, които са рекламополучатели и за които такова необмислено и необсъждано с никого решение ще доведе до срив в приходите. Загуби ще понесат и спортните клубове (при които рекламата от хазарт е важно перо за издръжка), а също така и всички рекламни агенции.- Тежки последици ще има и за множество малки търговци, които разчитат много на продажбите на лотарийни билети, за да развиват своя бизнес. През 2017 г. над 70 млн. лева са изплатени под формата на комисиони на разпространителите на лотарийни билети. Ако предлаганите промени станат факт, това на практика ще означава и ликвидация на много работни места.- Не на последно по важност място, предвижданите рестрикции ще нанесат щети и върху бизнеса, който е на светло, който плаща данъци, осигуровки и заплати. Ако законодателните промени бъдат приети, всъщност ще бъде обслужен черният сектор, а може би това е и целта.Възразяваме срещу порочния законодателен подход да се обявяват промени, които засягат широк кръг предприемачи и граждани, без да е извършена изискуемата предварителна оценка за тяхното въздействие и да са оценени фискалните ефекти от евентуалното им прилагане. За пореден път се предлагат законодателни промени без обществено обсъждане и оценка на това как тяхното приемане ще се отрази на фиска. КРИБ заявява готовността си да защити българската индустрия и представлявания от нас бизнес от 900 хиляди заети като цяло, от които 177 хиляди заети пряко или косвено в игралния сектор, от законодателен волунтаризъм, воден от популизъм, предизборни нагласи и неясни интереси.Конфедерация на работодателите и индустриалците в България - КРИБ „Гласът на българския бизнес\"  ", "date": "2018.05.15", "title": "КРИБ се обяви против готвени рестрикции върху лотарийните игри"}
{"url": "http://www.cross.bg/yaiitza-bolnitzata-vratza-1574793.html", "text": "/КРОСС/ Имали в България ''Здравно Министерство''? Този въпрос си задават вече месеци наред българските лекари в различни градове на страната. Вчера на пореден протест излезе Ловешката болница а днес за пореден път на протест излязоха и медиците от болницата във Враца.Хората в бели престилки нарекоха държавата мащеха и попитаха работещите в Здравното министерство как се живее три месеца без заплата. Персоналът напуска, реанимацията не работи. Без анестезиолози не могат да  функционират хирургията и родилното отделение, а в спешното отделение често единствените дежурни са санитарките.Ами както виждате оздравителният план на министъра и на зам.-министърката проработи – болницата не работи, коментира д-р .Полина Комитска е служителката, замеряла зам.-министър Жени Начева с яйца след вчерашната среща във Враца, но не съжалява.Аз смятам, че нещата трябва да стигнат още по-далече, не само едни яйца да бъдат хвърлени, трябва да излязат всички и да хвърлят яйца, казва жената, която е счетоводител в болницата.„И също имам пожелание да дойде във Враца и да получи инфаркт, когато няма лекар в спешно отделение, да получи кръвоизлив, да получи счупване, и да няма кой да я транспортира или оперира, пожелавам й го от сърце”, казва медицинската сестра Елина Славейкова.Едва вчера медиците от врачанската болница получиха парите си за февруари.  ", "date": "2018.05.15", "title": "Имали в България ''Здравно Министерство'' ?"}
{"url": "http://www.cross.bg/trimesechie-litza-protzentni-1574780.html", "text": "/КРОСС/ Основни показатели за икономическата активност на населението през първото тримесечие на 2018 година.е 70.6% - с 1.4 процентни пункта по-висок в сравнение с първото тримесечие на 2017 година. е 66.5%, като в сравнение със същото тримесечие на 2017 г. се увеличава с 2.2 процентни пункта.е 5.7%, или с 1.2 процентни пункта по-нисък в сравнение с първото тримесечие на 2017 година. са 1 337.3 хил., или 29.4% от населението в същата възрастова група. От тях 91.6 хил., или 6.8%, са През първото тримесечие на 2018 г. общият брой на е 3 099.3 хил., от които 1 655.8 хил. са мъже и 1 443.6 хил. - жени. Относителният дял на заетите лица от населението на възраст 15 и повече навършени години е 51.5%, като в сравнение със същото тримесечие на 2017 г. се увеличава с 1.5 процентни пункта. При мъжете този дял е 57.3%, а при жените - 46.1%. През първото тримесечие на 2018 г. в сектора на услугите работят 1 971.2 хил., или 63.6% от всички заети лица. В индустрията са заети 931.1 хил. души (30.0%), а в селското, горското и рибното стопанство - 197.0 хиляди (6.4%). От всички заети 3.8% (119.0 хил.) са работодатели, 7.2% (223.8 хил.) - самостоятелно заети лица (без наети), 88.2% (2 733.5 хил.) - наети лица, и 0.7% (23.0 хил.) - неплатени семейни работници. От общия брой на наетите лица 2 078.4 хил. (76.0%) работят в частния сектор, а 655.1 хил. (24.0%) - в обществения. С временна работа са 98.1 хил., или 3.6% от наетите лица.През първото тримесечие на 2018 г. заетостта в отделните възрастови групи е следната: са 3 023.8 хиляди. Коефициентът на заетост за населението в същата възрастова група е 66.5% (70.1% за мъжете и 62.8% за жените). е 40.3% (45.4% за мъжете и 34.9% за жените). е 71.1%, съответно 75.0% за мъжете и 67.1% за жените. Спрямо първото тримесечие на 2017 г. този коефициент е по-висок с 2.5 процентни пункта, като увеличението при мъжете и при жените е почти еднакво.  са 570.0 хил., или 58.8% от населението в същата възрастова група (63.6% от мъжете и 54.5% от жените). В сравнение с първото тримесечие на 2017 г. коефициентът на заетост за населението на възраст 55 - 64 години се увеличава с 3.6 процентни пункта, като увеличението при мъжете и жените е съответно с 4.1 и 3.2 процентни пункта.                      През първото тримесечие на 2018 г. броят на  е 188.7 хил., от които 111.7 хил. (59.2%) са мъже и 77.1 хил. (40.8%) - жени.  е 5.7% и в сравнение с първото тримесечие на 2017 г. намалява с 1.2 процентни пункта. Намалението на коефициента е по-голямо при жените (с 1.8 процентни пункта) в сравнение с това при мъжете (с 0.5 процентни пункта), в резултат на което през първото тримесечие на 2018 г. коефициентът на безработица на жените е по-нисък от този на мъжете - съответно 5.1 и 6.3 процентни пункта. От всички безработни лица 13.7% са с висше образование, 48.1% - със средно, и 38.2% - с основно или по-ниско образование. Коефициентите на безработица по степени на образование са съответно: 2.5% за висше образование, 4.9% за средно образование и18.2% за основно и по-ниско образование. През първото тримесечие на 2018 г.са 99.0 хил., или 52.4% от всички безработни лица.  е 3.0%, като в сравнение с първото тримесечие на 2017 г. намалява с 0.7 процентни пункта. Коефициентът на продължителна безработица при мъжете е 3.5%, а при жените - 2.5%.От общия брой на безработните лица 29.7 хил., или 15.8%, търсят първа работа.През първото тримесечие на 2018 г. 8.2% - с 2.6 процентни пункта по-нисък в сравнение със същото тримесечие на 2017 година. При мъжете коефициентът на безработица (15 - 29 навършени години) намалява с 1.9 процентни пункта, а при жените - с 3.5 процентни пункта, като достига съответно 9.2% за мъжете и 6.9% за жените.                        ", "date": "2018.05.15", "title": "НСИ: През първото тримесечие на 2018 г. коефициентът на безработица е 5.7%"}
{"url": "http://www.cross.bg/smolyan-zadurzhan-abityrient-1574794.html", "text": "/КРОСС/ Абитуриент от Професионалната гимназия по икономика в Смолян бе задържан пред съученици и родители на кръстовището пред училището, където отивал за изпращането преди бала. Полицията предприела ареста заради сигнал, че 19-годишния абитуриент Марин притежава оръжие. Според описанието в сигнала ставало въпрос за автомат \"Калашников\".На място е изпратен екип от Специализирано тактическо звено за бързи действия при ОД на МВР – Смолян.\"Намерени са газов пистолет и автомат, който се е оказал бутафорен, каза директорът на ОДП-Смолян ст. комисар Николай Димов. Младежът е задържан в полицията за изясняване на ситуацията.", "date": "2018.05.15", "title": "Маскирани полицаи арестуваха абитуриент пред родители и съученици"}
{"url": "http://www.cross.bg/kilometra-granichnite-pynktove-1574773.html", "text": "Токов удар предизвика срив в системата на Агенция „Митници“ по граничните пунктове, съобщи БНР.Заради проблема от 03.00 часа през нощта до 9.30 часа тази сутрин не е имало обработване на товарни камиони. В момента се извършва ръчно.Заради проблема по някои от граничните пунктове са се образували големи опашки.На ГКПП „Капитан Андреево“ опашката от камиони на изход от страната е 11 километра, а на ГКПП „Кулата“ - 12 километра и в двете посоки , на Капъкуле опашката е 12 километра в едната посока.*Снимка: Фейсбук", "date": "2018.05.15", "title": "Токов удар причини огромни опашки по граничните пунктове"}
{"url": "http://www.cross.bg/agentziya-istanbyl-durzhava-1574774.html", "text": "/КРОСС/ Турската полиция е задържала 54 души, заподозрени за връзки с \"Ислямска държава\" при акции в различни райони на Истанбул, предаде ''Hurriyet Daily News'', като се позовава на информация от турската полиция.Арестите са извършени късно снощи при акции на 19 адреса в около десет квартала на Истанбул, уточнява агенция Доган. Задържаните са отведени за разпит в централата на полицията за борба с тероризма в Истанбул.Полицията подозира задържаните, че са планирали да заминат за Сирия, посочва агенция Доган.На 27 април Анадолската агенция съобщи, че четирима \"високопоставени членове\" на групировката \"Ислямска държава\" в Сирия са били задържани в Западна Турция при опит да напуснат страната, смесвайки се с бежанци.", "date": "2018.05.15", "title": "Задържаха 54 души, заподозрени за връзки с \"Ислямска държава\", в Турция"}
{"url": "http://www.cross.bg/ychastuka-plovdiv-zagora-1574779.html", "text": "/КРОСС/ Средно на денонощие в отсечката между Пловдив и Стара Загора преминават близо 24 000 МПС Министърът на регионалното развитие и блаустройството Николай Нанков и председателят на Управилния съвет на Агенция „Пътна инфраструктура\" инж. Дончо Атанасов инспектираха ремонта на участъка от автомагистрала „Тракия\" между Пловдив и Стара Загора. Рехабилитацията на 22-километровата отсечка, която не е обновявана от въвеждането й в експлоатация през 1995 г., започна през миналата седмица. За първи път за ремонт е затворена отсечка с подобна дължина. В момента се работи в платното за Бургас. След като завърши обновяването му, ще започнат и строителните работи в платното за София. Целта е ремонтът в участъка между 134-ти и 156-ти километър в двете посоки да завърши до края на юни, преди началото на активния туристически сезон.Средно на денонищие в участъка между Пловдив и Стара Загора преминават по 23 952 моторни превозни средства. От тях 18 370 са леките автомобили, 5 209 са товарните камиони, а 210 са автобусите.Строителните работи в участъка от АМ „Тракия\" между Пловдив и Стара Загора предвиждат ремонт на настилката, отводнителни дейности, нова хоризонтална маркировка, възстановяване на пътни знаци и ограничителни системи и др. За подобряване конструкцията в участъка, който сега се ремонтира, са положени около 7 800 кв. м ПВЦ мрежа, а отделно ще се постави и близо 6 800 кв. м стоманена мрежа. 8 см биндер ще бъде положен в активната лента. Ремонтираният участък ще бъде асфалтиран и с полимермодифициран битум, устойчив на температура до 50 градуса.В момента движението на леките автомобили в ремонтирания участък е прехвърлено двупосочно в платното за София, а тежкотоварните превозни средства преминават по обходен маршрут: от пътен възел „Пловдив Изток\" при 133-ти км на АМ „Тракия\" по път I-8 и II-66 до пътен възел „Плодовитово\" при 165-ти км и обратно. ", "date": "2018.05.15", "title": "Асфалтът на ремонтирания 22 км участък от АМ „Тракия“ ще издържа на температура до 50 градуса"}
{"url": "http://www.cross.bg/rahoii-ychastva-sreshtata-1574777.html", "text": "/КРОСС/ Испанският премиер Мариано Рахой няма да участва в срещата на върха между лидерите на ЕС и Западните Балкани в София, съобщи испанската агенция ЕФЕ.Рахой пристига в столицата днес за среща с премиера Бойко Борисов. Очаква се той да му съобщи лично, че няма да остане у нас за срещата Западни Балкани - ЕС, която ще се проведе в четвъртък.Причината за отказа му е, че не може да приеме участието на Косово, тъй като Испания е сред страните, които не признават независимостта на Косово от Сърбия.В същото време преди дни сръбският президент Александър Вучич е потвърдил пред премиера Борисов, че ще участва в срещата ЕС - Западни Балкани.По време на днешната си среща Борисов и Рахой ще обсъдят отношенията между България и Испания, както и редица други въпроси от европейския дневен ред, в това число предстоящия Европейски съвет в Брюксел, който ще се проведе в края на юни.Очаква се все пак Рахой да остане в София до сряда, за да участва във вечерята на европейските лидери. ", "date": "2018.05.15", "title": "Рахой няма да участва в срещата Западни Балкани - ЕС"}
{"url": "http://www.cross.bg/club-cacao-beach-1574781.html", "text": "/КРОСС/ Най-посещаваният клуб на българското черноморие – CACAO BEACH CLUB, отваря врати за сезон 2018! Две мащабни партита ще поставят началото на лятото в един уикенд. Клубът предлага разнообразие от стилове в откриващия уикенд, като в петък (8 юни) на плажа ще звучи техно, а на 9 юни- хаус! Артистите, които първи ще застанат зад пулта тази година са,  ,,,и Първата вечер (8 юни) ще танцуваме под звуците на четирима артисти. Един от тях е успешният български диджеи и резидент на YALTA CLUB – . Артистично иновативен, той е фен на грууви ритмите и главозамайващите вокали, които задължително включва в сетовете си и които със сигурност ще допринесат за атмосферата на вечерта. След него ще видим и , която направи едно от най-добрите партита през сезон 2017 и която се издигна в класациите със съблазнителната си, но и силна техно музика. В откриващата вечер ще чуем и талантливия французин . Собственикът на лейбъла Neverending е включил в програмата си за лятото две, ексклузивни партита в България, като и двете ще бъдат в CACAO BEACH CLUB. Не на последно място, програмата за 8 юни включва и Kaiser Souzai, с истинско име Това е и първото гостуване на артиста у нас, който създаде хитовото парче и продължава да показва водеща роля в прогресив хаус музиката.Втората нощ на плажа (9 юни) ще представи още една добра селекция от диджеи. Българското участие ще бъде в лицето на някои от най-добре познатите ни диджеи в Източна Европа - Deso, Pacho & Pepo. И тримата са с над 20 годишна кариера и многобройни запомнящи се участия в CACAO BEACH CLUB, както и в други престижни клубове в България и Европа.Chus & Ceballos са хедлайнерите на съботната вечер, които всички фенове чакат с нетърпение. Испанците, сформирали дуото през 2000 година, безспорно са най-солидната и професионална двойка диджеи и продуценти. Талантливите момчета са основатели на  и създатели на ъндърграунд движението, познато като . Приветствани от хиляди за отличните им продукции, включително и ремиксите им за световноизвестни изпълнители като Madonna, показват изключителна гъвкавост, която им дава възможност да се изявяват в легендарни клубове като  (Ню Йорк), Space (Маями), Stereo (Монтреал), Ageha (Токио) и много други. ", "date": "2018.05.15", "title": "CACAO BEACH CLUB дава старт на летния сезон на 8 и 9 юни"}
{"url": "http://www.cross.bg/sanofi-zelenski-menidzhur-1574778.html", "text": "/КРОСС/ Д-р Сава Зеленски е новият генерален мениджър на Sanofi Genzyme, подразделението на Sanofi за онкология, множествена склероза, имунология и редки болести, за регион Централна и Югоизточна Европа. Той ще отговаря за управлението и развитието на бизнес направлението в деветте държави в региона - България, Сърбия, Словения, Хърватска, Македония, Черна Гора, Босна и Херцеговина, Косово и Албания, в унисон със заложените цели на компанията.Сава Зеленски има близо 20 години опит във фармацевтичния бранш. Стартира кариерата си във фармацевтичната компания Merck, а към екипа на Sanofi Genzyme се присъединява през 2005 г. като генерален мениджър за България. През 2016 г. д-р Зеленски е повишен и заема позицията на мениджър „Бизнес операции\" за България, Сърбия, Македония, Албания, Косово и Черна Гора. През всички тези години в компанията той е отговорен за увеличаване на достъпа на пациентите с редки болести до животоспасяващо лечение, както и за развитие на останалото портфолио от лекарства на Sanofi Genzyme.Д-р Зеленски е завършил медицина в Медицинския университет в София, а в последствие придобива магистърска степен по мениджмънт със специалност „Общ мениджмънт\" от Софиския университет „Св. Климент Охридски\". ", "date": "2018.05.15", "title": "Сава Зеленски е новият генерален мениджър на Sanofi Genzyme  за Централна и Югоизточна Европа"}
{"url": "http://www.cross.bg/trimesechie-purvoto-danni-1574775.html", "text": "/КРОСС/ През първото тримесечие на 2018 г. брутният вътрешен продукт (БВП) нараства с 3.5% спрямо съответното тримесечие на предходната година и с 0.8% спрямо четвъртото тримесечие на  2017 г. според сезонно изгладените данни.В ръководството на Евростат за тримесечните национални сметки експресните оценки за БВП са дефинирани като:Експресните оценки за БВП се основават на предварителни налични към момента месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация.Разработените експресни оценки за първото тримесечие на 2018 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година.Съгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за първото тримесечие на 2018 г. на 7 юни 2018 година.Според експресните оценки на НСИ за първото тримесечие на 2018 г. БВП в номинално изражение достига 21 241 млн. лева ( от приложението). Реализираната добавена стойност през първото тримесечие на 2018 г. е 18 484 млн. лeвa.По елементи на крайното използване най-голям дял в БВП заема крайното потребление (85.8%), което в стойностно изражение възлиза на 18  млн. лева. През първото тримесечие на 2018 г. бруто капиталообразуването е 4 198 млн. лв. и заема 19.8% относителен дял в БВП. Външнотърговското салдо е отрицателно.                           През първото тримесечие на 2018 г. спрямо четвъртото тримесечие на 2017 г. БВП по сезонно изгладени данни се увеличава с 0.8% (табл. 2 от приложението). За същия период брутната добавена стойност нараства с 0.7%. ", "date": "2018.05.15", "title": "НСИ: През първото тримесечие на 2018 г. БВП нараства с 3.5%"}
{"url": "http://www.cross.bg/zapadnite-balkani-bulgarite-1574783.html", "text": "/КРОСС/                        За пореден месец не се отбелязва динамика в електоралните нагласи на българите. ГЕРБ продължава да държи дистанция от близо 4% пред основния си опонент БСП. Трета политическа сила остава ДПС (6,4%) с минимална преднина пред Обединени патриоти (5,3%). Поради наскоро формираната коалиция „Демократична България“ от партиите „Да, България“, ДСБ и Зелените сме обединили отговорите за отделни формации в графиката на електоралния въпрос, което ги нарежда като пета политически сила.                        ", "date": "2018.05.15", "title": "\"Тренд\": 61% от българите подкрепят приемането на страните от Западните Балкани в ЕС"}
{"url": "http://www.cross.bg/yvelichenie-april-tzenite-1574776.html", "text": "/КРОСС/  за април 2018 г. спрямо март 2018 г. е 100.4%, т.е. месечната инфлация е 0.4%. Инфлацията от началото на годината (април 2018 г. спрямо декември 2017 г.) е 0.7%, а годишната инфлация за април 2018 г. спрямо април 2017 г. е 2.0% (фиг. 1, табл. 1 от приложението).Средногодишната инфлация за периода май 2017 - април 2018 г. спрямо периода май 2016 - април 2017 г. е 2.1%.                       През април 2018 г. спрямо предходния месец цените на стоките и услугите в потребителските групи са се променили, както следва:хранителни продукти и безалкохолни напитки - увеличение с 0.9%;алкохолни напитки и тютюневи изделия - увеличение с 0.2%;облекло и обувки - увеличение с 5.3%;жилища, вода, електроенергия, газ и други горива - цените остават на равнището от миналия месец;жилищно обзавеждане, домакински уреди и принадлежности и обичайно поддържане на дома - увеличение с 0.2%;здравеопазване - цените остават на равнището от миналия месец;транспорт - увеличение с 0.2%;съобщения - намаление с 0.2%;развлечения и култура - намаление с 2.1%;образование - увеличение с 0.3%;ресторанти и хотели - увеличение с 0.2%;разнообразни стоки и услуги - увеличение с 0.3%.През април 2018 г. са се увеличили цените на следните хранителни продукти: брашно - с 0.3%, бял хляб - с 1.1%, хляб „Добруджа“ - с 0.6%, агнешко месо - с 2.8%, месо от домашни птици - с 1.1%, трайни колбаси - с 1.7%, мляно месо (кайма) - с 1.6%, риба - с 0.5%, пълномаслени и нискомаслени пресни млека - съответно с 0.8 и 0.5%, кисели млека - с 0.9%, яйца - с 0.1%, млечни масла - с 0.6%, маргарин - с 1.2%, ябълки - с 6.8%, цитрусови и южни плодове - с 1.7%, домати - с 12.9%, зеле - с 21.5%, зрял чесън - с 1.3%, листни зеленчуци - с 4.1%, картофи - с 1.8%, зрял боб - с 0.2%, кафе - с 0.6%, минерална вода - с 1.4%, газирани напитки - с 0.8%, плодови сокове - с 0.3%, ракии - с 1.7%, и други. През април 2018 г. са се намалили цените на следните хранителни продукти: ориз - с 0.9%, типов и ръжен хляб - с 0.4%, зърнени закуски - с 0.4%, свинско месо - с 0.5%, сирене - с 0.3%, кашкавал - с 1.0%, извара - с 1.3%, други млечни продукти - с 3.0%, олио - с 0.1%, краставици - с 4.4%, пипер - с 6.0%, зелен лук и праз - със 7.5%, гъби - с 4.6%, леща - с 0.8%, захар - с 0.3%, сладолед - с 1.0%, оцет - с 0.1%, сол - с 0.2%, чай - с 0.7%, вина - с 0.3%, бира - с 0.3%, и други.През април 2018 г. в групите на нехранителните стоки и услугите е регистрирано увеличение на цените при: цигари - с 0.2%, облекло - с 5.1%, обувки - с 6.0%, централно газоснабдяване - с 0.1%, газообразни и течни горива за битови нужди - съответно с 0.2 и 2.1%, хладилници - с 1.0%, прахове за пране - с 0.8%, дизелово гориво - с 0.8%, автомобилен бензин А95Н - с 1.0%, автомобилен бензин А98Н - с 0.9%, метан за ЛТС - с 0.2%, кина и театри - с 0.5%, услуги в ресторанти и кафенета - с 0.3%, бръснаро-фризьорски услуги - с 0.7%, продукти за лична хигиена - с 1.5%, и други.През разглеждания месец в групите на нехранителните стоки и услугите е регистрирано намаление на цените при: готварски печки - с 0.4%, климатични инсталации - с 1.5%, препарати за почистване на съдовете - с 0.6%, газ пропан-бутан за ЛТС - с 2.2%, международни полети - с 2.0%, телевизори - с 1.1%, цветарство - с 3.6%, пакетни услуги за почивка и туристически пътувания - с 4.6%, хотели във ваканционни центрове и курорти - с 1.7%, козметични продукти - с 0.8%, и други.През април 2018 г. цените на лекарските и стоматологичните услуги са се увеличили с по 0.1%, а цените на лекарствените продукти остават на равнището от предходния месец.   за април 2018 г. спрямо март 2018 г. е 100.3%, т.е. месечната инфлация е 0.3%. Инфлацията от началото на годината (април 2018 г. спрямо декември 2017 г.) е 0.6%, а годишната инфлация за април 2018 г. спрямо април 2017 г. е 1.7%  (табл. 2 от приложението).Средногодишната инфлация за периода май 2017 - април 2018 г. спрямо периода                                            май 2016 - април 2017 г. е 1.4%.Според ХИПЦ през април 2018 г. спрямо предходния месец цените на стоките и услугите в потребителските групи са се променили, както следва:·хранителни продукти и безалкохолни напитки - увеличение с 0.8%;·алкохолни напитки и тютюневи изделия - увеличение с 0.2%;·облекло и обувки - увеличение с 4.7%;·жилища, вода, електроенергия, газ и други горива - увеличение с 0.1%;·жилищно обзавеждане, домакински уреди и принадлежности и обичайно поддържане на дома - увеличение с 0.1%;·здравеопазване - цените остават на равнището от миналия месец;·транспорт - увеличение с 0.1%;·съобщения - намаление с 0.1%;·развлечения и култура - намаление с 1.2%;·образование - увеличение с 0.4%;·ресторанти и хотели - намаление с 0.1%;·разнообразни стоки и услуги - увеличение с 0.3%. за април 2018 г. спрямо март 2018 г. е 100.5%, а от началото на годината (април 2018 г. спрямо декември 2017 г.) е 101.0% (табл. 3 от приложението).През април 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:·хранителни продукти - увеличение с 0.8%;·нехранителни стоки - увеличение с 0.3%;·услуги - цените остават на равнището от миналия месец.", "date": "2018.05.15", "title": "НСИ: Инфлацията от началото на годината е 0.7%, а годишната инфлация за април 2018 г. е 2.0%  "}
{"url": "http://www.cross.bg/vuzvishenie-onlaiin-netera-1574782.html", "text": "/КРОСС/  Българите по цял свят ще имат възможност за първи път да гледат легално и във високо качество филма на режисьора Виктор Божинов „Възвишение“. След забележителния успех по кината, лентата ще бъде представена на 23 май в платформата на НетераТВ ().„Възвишение“ ще бъде достъпен като допълнителна услуга на онлайн платформата, която дава възможност зрителите за първи път да се насладят легално на качествено българско съвременно кино. Награденият за най-добър балкански филм на 22-ия Международен фестивал „София Филм Фест“ ще може да бъде купен или нает, независимо дали желаещите да го гледат са абонати на Нетера ТВ. Той ще бъде достъпен и за зрители в рамките на България.Филмът е с изключително качество, както на картината, така и на звука и може да бъде гледан на различни видове устройства. Чрез разпространението му онлайн НетераТВ работи в посока за осигуряване на устойчивост на кино и телевизионните продукции в Интернет пространството в света.                       Иновативната онлайн платформа се спира на филма „Възвишение“, защото заглавието покори сърцата на родните зрители и медии с великолепната си режисура, актьорска игра и чувство за хумор. “Ние в Нетера се интересуваме както от новаторските и творчески подходи, така и от качествената изработка на продуктите, зад които заставаме. Очаровани сме от филма „Възвишение“, не само от сюжета и играта, но и от операторската работа и вдъхновяващата музика. Щастливи сме, че първи имаме шанса да зарадваме сънародниците ни с възможността да му се насладят онлайн.”, споделя ЕмилСтойновски, Продуктов мениджър на Нетера ТВ.  Най-гледаният български филм за последните 7 години, „Възвишение“ е първият пълнометражен проект на режисьора Виктор Божинов и е базиран на едноименния роман на Милен Русков. Филмът разказва за двама „” Гичо (Александър Алексиев) и Асенчо (Стоян Дойчев), които през 1872 г. взимат участие в Арабаконашкия обир на Димитър Общи (Филип Аврамов), след което търсят Левски, за да му предадат важно писмо. Двамата се озовават захвърлени в природата, на трагикомично приключение, изпълнено с интриги, подлост и предателства, което ги отвежда до възвишение, където истината не може да остане скрита. „При създаването на този филм за нас водещо е било качеството, както художествено, така и технически. От тази гледна точка е удоволствие да работим с Нетера ТВ и вярваме, че именно благодарение на тази платформа българите в страната и по света ще имат възможността да гледат нашия филм. Отново  и отново.“, споделя режисьорът Виктор Божинов.  ", "date": "2018.05.15", "title": "„Възвишение“ тръгва онлайн от 23 май!  Ексклузивно в мрежата на Нетера ТВ "}
{"url": "http://www.cross.bg/elektrozahranvaneto-planiranite-chasa-1574768.html", "text": "/КРОСС/„ЧЕЗ Разпределение България\" преустановява планираните ремонтни дейности за периода 10.05-15.06.2018 г. от 7:30 часа до 17:00 часа по съоръжения, които захранват държавни, общински и частни учебни заведения на територията, обслужвана от дружеството. В началото на май бяха извършени извънредни обходи на съоръженията, захранващи училища, за да се осигури безупречното им техническо състояние и повиши сигурността на електрозахранването по време на националното външно оценяване (матурите).„Матурите са много важен момент в живота на децата и техните родители и ние сме предприели специални мерки, за да гарантираме спокойното им протичане. Създали сме организация за приоритетно възстановяване на електрозахранването за учебните заведения, където ще се провеждат матури\", каза Васил Василев, директор „Експлоатация на мрежата\" в „ЧЕЗ Разпределение България\" АД.Компанията съставя графика на планираните ремонти, като се съобразява с датите на изпитите за външно оценяване и, при необходимост, съгласува изключванията на електричеството с ръководствата на училищата.При съвпадение на планирани дейности и изпити, ремонтите ще бъдат отлагани за по-късен период, а ако ремонтът вече е започнал, той ще бъде временно прекъсван и електрозахранването ще бъде възстановявано.  ", "date": "2018.05.15", "title": "ЧЕЗ спира планираните ремонти по време на матурите"}
{"url": "http://www.cross.bg/neta-evroviziya-myzika-1574763.html", "text": "/КРОСС/ Двадесет и пет годишната израелка Нета Барзилай триумфира на тазгодишното издание на Евровизия с песен, който разчупи традициите откъм визия и звучене, отбелязват световните агенции.Любопитното е, че преди седмица Салвадор Собрал, който спечели миналата година Евровизия с баладата \"Amar pelos dois\", разкритикува песента на Нета за конкурса и я определи като \"ужасна музика\". Той каза, че конкурсът трябва да е за музика, а не за зрелищен спектакъл. Но зрителите явно са били на друго мнение, защото Нета се наложи благодарение на зрителския вот. Запитана за този коментар на Собрал, Нета каза: , предаде Ройтерс.Песента на Нета Барзилай \"Toy\" (в превод \"Играчка\") е определяна в музикално отношение като вдъхновена от кей-попа технокомпозиция. Нета я представи с прическа в японски стил и с одежди, напомнящи на японското кимоно. Песента, съдържаща закачливи елементи на кудкудякане, обаче носи и послание за силата на различните и е вдъхновена от феминисткото движение \"Аз също\", отбелязва Франс прес.Получавайки трофея си, Нета призна, че е много щастлива и благодари на хората, че приемат различните и че празнуват различието. После певицата с мощен глас и с визия, която е противоположност на типичната визия на телегеничните диви, извика .Нета си припомни, че досега много пъти са ѝ казвали, че не е достатъчно красива, че не е достатъчно умна, че не е достатъчно слаба, за да направи, онова за което мечтае. Певицата сподели, че чрез песента си е искала да даде пример на младите хора да приемат различните от тях и да даде гласност на различното. Нета споделя, че никога не е очаквала да бъде избрана да представлява Израел на Евровизия, защото е била прекалено авангардна. Тя разказа, че нейният дядо ѝ дал халката на покойната ѝ баба, за да я носи тя за късмет по време на изпълнението си в Лисабон.Допреди Евровизия Нета, родена в Ход Хашрон, предградие на Тел Авив, е пяла основно в клубове и по сватби. В сайта на Евровизия в биографията ѝ се казва, че е била и част от оркестъра на военноморските сили, в които е карала задължителната си военна служба. Учила е музика в гимназията и в музикалната академия Римон, една от най-престижните в Израел.Като малка Нета живее 4 години със семейството си в Нигерия, където баща ѝ работи като инженер и после когато се прибира у дома, тя трудно свиква с живота в Израел.След като печели риалити шоуто \"Изгряваща звезда\", което я праща автоматично на Евровизия, Нета е избрана и за да пее на официалната церемония по повод 70-ата годишнина от основаването на израелската държава на планината Херцел в Ерусалим.Нета победи представители на 43 страни. Основна конкуренция във финалната вечер ѝ бяха представителите на Кипър, Австрия и Швеция.", "date": "2018.05.15", "title": "Салвадор Собрал за песента, спечелила \"Евровизия\": Ужасна музика "}
{"url": "http://www.cross.bg/balkani-barbalov-zapadnite-1574766.html", "text": "/КРОСС/ 40% от БВП за цялата страна се генерира в столицата. Това изказване направи зам.-кметът по финанси в Столична община Дончо Барбалов. Каза го по време на регионалния семинар с тема „Европейската перспектива на Западните Балкани: приносът на София“, в Дома на Европа, съобщава .", "date": "2018.05.15", "title": "Дончо Барбалов: 42% БВП на страната се генерира в София "}
{"url": "http://www.cross.bg/delegatziite-hora-sigyrnost-1574769.html", "text": "/КРОСС/ Сериозни мерки за сигурност предприема Столичната полиция заради предстоящата тази седмица Среща на върха Европейски съюз - Западни Балкани.Районът около НДК ще бъде отцепен от полицията, като ще се допускат само хора с акредитации, обясниха от МВР.Ограничен ще бъде и достъпът на хора около хотелите в София, където са настанени делегациите.От Столична община обявиха още, че следващите два дни се очакват сериозни проблеми с трафика в града и призоваха хората да използват градския транспорт, а да не се придвижват с личните си автомобили.На моменти движението още бъде спирано, за да могат делегациите да преминат, забранени за паркиране са зоните около НДК, както и местата, където ще бъдат делегациите.", "date": "2018.05.15", "title": "Драконовски мерки за сигурност за срещата ЕС – Западни Балкани"}
{"url": "http://www.cross.bg/agrion-finans-krediti-1574765.html", "text": "/КРОСС/Специализираното дружество за земеделски кредити „Агрион Финанс\" намали лихвата по универсалния си ипотечен кредит до 2.9% за първата година.Това стана ясно по време „БАТА АГРО\", което се провежда в Стара Загора от 15-18 май. Според експерти по кредитиране това е едно от най-ниските нива на пазара на заемите. Земеделските производители, които посетят щанда на „Агрион\" по време на международното изложение, ще получат специален промо код, с който  ще могат да се възползват от промоционалните условия.Те са валидни до 18 юни 2018 г., казаха от компанията, която е дъщерна на лидера в управлението на земеделски активи „Агрион Инвест\". Гратисният период за плащане по главницата е 12 месеца.„Специалните условия важат за кредити до 100 хил. евро, като минималният срок на заема е 5 години. След промоционалната първа година, лихвата до края на периода е 8,5%\", уточниха от „Агрион Финанс\". Обезпечението, което си приема, е земеделска земя или други недвижими имоти, като процентът на финансиране може да достигне до 80% от размера на пазарната оценка на  поземлените активи.Това е един от най-високите проценти финансиране на пазара на земеделски кредити в момента, твърдят пазарни анализатори. Друго сериозно улеснение за фермерите е, че остойностяването на земята е напълно безплатно за кредитополучателя и се извършва от експертите на  компанията. Вноските могат да се разсрочат за период от 15 години.Изчисленията на експертите от „Агрион Финанс\" показват, че финансовият ефект за земеделските производители от промоционалната лихва може да достигне 5 600 евро. Пълните условия по ипотечния кредит и останалите възможности за финансиране може да се открият на адрес . Експертите по кредитни услуги, които са на щанда на „Агрион\", са готови да разяснят на всички желаещи възможностите, които кредитът осигурява, както и процеса за кандидатстване и одобрение. „Целта ни е да улесним достъпа до кредити на малките и средни производители, които често не могат да отговорят на сложните изисквания на големите банкови институции, казаха от „Агрион Финанс\". Поради тази причина компанията максимално е опростила процеса по отпускането на заеми. Не се изисква откриването на допълнителни сметки, застраховки, въвличането на поръчители и съдлъжници. Няма изискване и за разработка на  подробни бизнес планове, отчети и анализи.Кандидатстването е без такса ангажимент и такса за разглеждането на документи. На практика фермерът дължи нищо преди да е сигурен, че ще получи желаното финансиране. Няма дори разходи за оценка на обезпечението.Подобни са условията и за разработения от „Агрион Финанс\" кредит за оборотни средства, а при лизинга на земеделска земя, осигуреното финансиране може да достигне 100%. Оценката за имота се прави от експертите на „Агрион\" и е абсолютно безплатна за земеделските производители. Ако тя съвпада с цената на парцела,  фермерът директно започва да погасява лизингови вноски. Така на практика земеделецът може да започне да си плаща лизинговите вноски, без да влага собствени средства като самоучастие.Покупката на земя е сред най-честите мотиви за тегленето на кредити от фермерите, става ясно от проучване на нагласите на фермерите, направено от „Агрион\" Производителите търсят също финансиране за купуване на земеделска техника или за капиталови разходи.Всеки трети земеделски производител е склонен да ипотекира земята си за да вземе кредит, който да обезпечи бизнеса му, става ясно още от изследването.Хората от столицата и другите големи градове са по-склонни да теглят заеми, като най-активни са земеделците между 35-44 години, които разчитат на механизирана обработка на земята и следват най-новите тенденции в земеделието. ", "date": "2018.05.15", "title": "\"Агрион Финанс\" отпуска кредити с лихва от 2.9% за първата година\t"}
{"url": "http://www.cross.bg/indiya-dyshi-april-1574772.html", "text": "/КРОСС/Мощни бури, необичайни и като количество, и като сила, станаха причина за смъртта на 278 души в шест щата в Индия от 11 април насам, което е значително по-голям брой, отколкото за цялата 2017 г., когато загиналите бяха 197, предаде в. \"Таймс ъв Индия\", цитиран от ТАСС . По данни на изданието, което се позовава на местните власти и метеорологичната служба, през първите седмици на май жертви на стихията са станали 223, а през април - 55 души.Според метеоролози, причини за необичайно силните природни явления може да са промените в климата, посочва \"Таймс ъв Индия\".", "date": "2018.05.15", "title": "Разрушителни бури отнеха живота на 278 индийци за един месец "}
{"url": "http://www.cross.bg/sistemata-nyama-danni-1574771.html", "text": "/КРОСС/ EVN България информира, че във връзка с техническо обновяване и подобряване на системата за обработка на данни, плащания за консумирана енергия няма да са възможни както следва: В посочените периоди няма да са възможни плащания за електро- и топлоенергия към компанията нито на каси на „Български пощи“ ЕАД, нито по банков или по електронен път през интернет. Периодът за обновление на системата е избран така, че да обхване основно неработни дни с цел да се минимизира неудобството за клиентите.Обновяването на системата ще позволи по-бърза обработка на информация и данни, което е част от развитието на дейностите на компанията за работа на свободния пазар на електроенергия. ", "date": "2018.05.15", "title": " EVN България обновява системата си за данни, два дни няма да може да се плащат фактури"}
{"url": "http://www.cross.bg/sferata-sistemi-drygi-1574767.html", "text": "/КРОСС/ Броени часове ни делят от откриването на едно от най-значимите събития в областта на медицината. Международното изложение Булмедика/Булдентал ще се проведе в Интер Експо Център и ще отвори вратите си за посетители на 16 май в 9:30 часа. В рамките на 3 дни до 18:00 часа ще могат да бъдат разгледани продуктите на над 200 фирми от 20 държави, както и над 250 от последните иновации в медицинския и дентален бранш. 52-то издание на събитието ще бъде обогатено и с интригуваща съпътстваща програма, която включва демонстрации, лекции, семинари, практически курсове, презентации и др.Taзгодишното издание на Булмедика/Булдентал ще представи широк спектър от продукти в областта на медицината. В изложбените зали ще видим новости от света на гинекологията и кардиологията, сред които портативни ултразвукови системи и ново поколение ехографи, а при физиотерапията – мобилен ултразвук, апарат за лектротерапия с ниско и средночестотни токове. Сред продуктите от диагностиката ще бъдат апарати платформа за бърза диагностика. При естетичната медицина специалистите ще открият уреди за решаване на проблемите с несъвършенната кожа и системи за перманентна лазерна епилация, антиейджинг стратегии за праксиса.                     Ще бъде представена специална уеб платформа със софтуер за управление на предлаганите от медицинските кабинети услуги, ортопедични обувки и стелки, изработени по индивидуален модел. Изложителите ще предложат и новости за лекарския кабинет - стерилизация с пара и опаковане, принтери, използващи се за ортопантомографи и рентгени, метални гардероби и шкафове, увеличителни очила за хирурзи, медицинско облекло. В сферата на алтернативната медицина посетителите ще открият кислородна терапия, система за светлинна терапия, витамини и хранителни добавки и други.Фирмите изложители в сферата на денталната медицина ще предложат разнообразие от предложения в сферата на зъболечението. За нуждите на ендодонтията специалистите ще открият безжични ендодонтски мотори и такива с вграден апекс локатор и светлина, пили за машинно обработване на коренови канали, пили с контролирана памет от термично закален никел-титан и други. Сред продуктите за ортодонтията ще бъдат двойните никел-титаниеви пръстени, а за естетичната медицина ще бъдат предложени разнообразни композити. Изложителите ще представят богат списък от продукти за имплантологията, която е сред акцентите през тази година. На щандовете ще се предлагат дентални импланти и имплантни системи, пиезокерамични апарати, технологии за поставяне на импланти, порьозни и обемно стабилизирани колагенови матрици за възстановяване на меките тъкани и други. В сектора за орално здраве посетителите ще открият продукти за приложение при възпаление на устната лигавица, рани и афти и такива за за възстановяване на тъканите и заздравяване на раните след поставяне на импланти, вадене на зъб, а за оралната хигиена – богата гама от предложения. В сферата на зъботехниката изложителите ще представят новости от областите на софтуера за дентален дизайн, цифрови решения за проектиране на моделно ляти протези, оборудване за зъботехника, 3D принтери за хром-кобалт и апарати за автоматично смесване. Сред продуктите за денталния кабинет ще бъдат представени идеи за обзавеждане на работното място по индивидуален проект, предложения за съоръжения и други, а в сферата на денталното оборудване и техника - стоматологични столове, микромотори, дентални юнити, дентални микроскопи, апарати за панорамна снимка в дълбочина, компресори, сухи аспирационни системи и системи за пречистване на водата въздушно-водни сепаратори. 3D принтиране, Интраорални скенери, Зъботехнически скенери, Лазерни технологии в зъболечението и рентгени ще предложат фирмите за нуждите на денталната рентгенография и образната диагностика. Пълен списък и подробности за всички изложители и техните продукти може да разгеладате предварително .Освен богата изложбена програма, Булмедика/Булдентал ще представи и полезна серия от съпътстващи събития, които ще се проведат от 16 до 18 май. Социално значима програма на изложбата включва поредица от скринингови акции за измерване на кръвна захар, холестерол и кръвно налягане, както и измерване на нивото на кислород в артериалната кръв, скринингова акция за заболявания на счетовидната жлеза и др. Лекции на тема ', както и редица други демонстрации и презентации, свързани с актуални теми от света на медицината. Цялата програма може да разгледате . Булмедика/Булдентал 2018 ви очаква от 16 до 18 май всеки ден от 9:30 до 18:00 часа. ", "date": "2018.05.15", "title": "Международното изложение БУЛМЕДИКА/БУЛДЕНТАЛ отваря врати"}
{"url": "http://www.cross.bg/mechka-mastif-zhivotnoto-1574770.html", "text": "/КРОСС/Китайката Су Юн преди две години решила да си купи куче - тибетски мастиф, но се оказало, че си е взела рядка порода мечка, съобщава China News.След като отглеждала „кучето\" две години, Су Юн установила, че чертите и нравът му не съответстват на тези на тибетския мастиф.Тя се обадила на експерти, които потвърдили, че животното е мечка.Въпреки това жената не искала да се разделя с любимеца си, но според китайските закони не можела да отглежда мечка в дома си.Наложило се да предаде животното на властите, а дошлите зоополицаи ѝ благодарили за грижите, които е положила за мечката. ", "date": "2018.05.15", "title": "Китайка си купи тибетски мастиф, който се оказа мечка"}
{"url": "http://www.cross.bg/chasa-pleven-obshtina-1574764.html", "text": "/КРОСС/ Плевен отбелязва днес своя празник. Градът посреща официални делегации от шест побратимени града – Ростов на Дон – Русия, Битоля и Кавадарци – Македония, Плоцк – Полша, Браила – Румъния и Бурса – Турция.В празничния вторник от 10 часа в Актовата зала на Община Плевен ще се проведе тържествено заседание на Общинския съвет, на което ще бъдат връчени званията „Почетен гражданин на Община Плевен“. На събитието са поканени плевенският митрополит Игнатий, всички народни представители от избирателния район, представители на държавната власт, почетни и заслужили граждани на Плевен. С решения от 27 април Общински съвет – Плевен удостои Иван Миндиликов – кмет на Плевен от 1924 до 1931 година, и проф. д-р Славчо Томов, д.м.н. – ректор на Медицинския университет, със званието “Почетен гражданин на Община Плевен”. Званието на Иван Миндиликов ще бъде присъдено посмъртно, почетният знак ще бъде връчен на дъщеря му Райна. Официалният ритуал ще започне в 11 часа пред Мавзолея. След него ще бъде учреден първият гвардейски ученически оркестър към плевенското училище „Иван Вазов”. От 11.45 часа плевенчани и гостите на града ще видят спектакъл-церемония на националната гвардейска част. В 13 часа ще бъде открит паметникът на Емил Димитров, а от 17 часа ще отвори врати пролетният салон на плевенските художници. В 20.30 часа започва концерт на група „Хоризонт”. В 21.30 часа на сцената на площад „Възраждане” ще се качат „Легендите”. Вечерта ще завърши с празнична заря.", "date": "2018.05.15", "title": "Плевен празнува днес!"}
{"url": "http://www.cross.bg/ekzoplaneti-opredelyat-teleskopi-1574762.html", "text": "/КРОСС/ Учени от Калифорнийския университет в Ривърсайд изясниха, че по особеностите, свързани със смяната на сезоните на екзопланети, могат да се определят признаци за съществуване на извънземен живот, съобщи Лента.Например през лятото растителната покривка намалява количеството въглероден газ в атмосферата над северното полукълбо на Земята. Подобни характеристики хипотетично могат да се наблюдават на екзопланети с помощта на мощни космически телескопи.Астробиолозите предполагат, че следващо поколение телескопи ще позволят да се определи с голяма прецизност съставът на атмосферите на екзопланети и да се открият колебания в концентрацията на газове през една или друга година. Сезонните изменения, възникващи в резултат на наклона на оста и движението на планетите около Слънцето, влияят върху жизнените функции на организмите, които на свой ред определят състоянието на въздушната обвивка.Учените са създали модел на колебанията на атмосферния кислород на планета, чийто състав на атмосферата е сходен с този на земната атмосфера преди милиарди години, когато на нашата планета е имало единствено бактерии. Специалистите са проследили също сезонните изменения на други газове, включително на въглеродния диоксид и метана. Оказало се, че добър маркер е озонът, който се образува за сметка на химични реакции с участието на свързания с живота на живи организми молекулярен кислород.Резултатите от изследването са качени на сайта Phys.org.", "date": "2018.05.15", "title": "Учени откриха нов признак за извънземен живот "}
{"url": "http://www.cross.bg/makedoniya-bulgariya-delchev-1574758.html", "text": "/КРОСС/ Гоце Делчев може да е герой и на България, и на Македония. Това каза в предаването „Тази сутрин” , който е част от екипа от български и македонски историци, които ще изясняват общото ни минало.Гоце Делчев е българин по произход, но се е борил за свободата на хората, които сега живеят на територията на Македония, уточни историкът.По силата на договора за добросъседство комисията,  в която участва проф. Димитров, ще обсъжда и решава исторически, образователни и други въпроси. Знаем, че разговорите няма да са лесни и не можем да очакваме бързи резултати, уточни той.По думите му македонизмът е претърпял вече своя крах, но това не означава, че е осъзнато в Македония. Не можем да се съгласим, че Македония е възникнала по естествен път – македонската нация е формирана силово, това е политически акт, коментира още историкът.Относно преговорите за името на Македония той е на мнение, че България е пропуснала да се включи в началото на тези преговори, за да каже, че има претенции.", "date": "2018.05.15", "title": "Проф.Димитров: Гоце Делчев може да е герой и на България, и на Македония"}
{"url": "http://www.cross.bg/transmaznini-godini-hrani-1574752.html", "text": "/КРОСС/ Световната здравна организация (СЗО) представи план за премахване на трансмазнините от световния пазар на храни през следващите пет години, съобщиха Асошиейтед прес и Ройтерс.Употребата на трансмазнини, характерни за готовите печива и преработени храни, води до над 500 хил. смъртни случая всяка година.„Това е кризисно равнище и е най-сериозният фронт, на който да се борим”, каза генералният директор на СЗО Тедрос Гебрейесус на пресконференция в Женева.Изкуствените трансмазнини са нездравословни. Те се получават, когато към растително масло бъде добавен водород, за да го вплътни, както е при производството на маргарина. Според здравните експерти индустриалните трансмазнини могат да бъдат заменени с масло от канола или с други продукти.Естествени трансмазнини се съдържат в месото и млечните продукти.Трансмазнини, или хидрогенирани мазнини, се използват при производството на чипсове, снаксове и пакетирани тестени храни, заради по-голямата им трайност.Според СЗО обаче те увеличават заболеваемостта от сърдечносъдови болести с 21%, а смъртността от тях – с 28%.Световната здравна организация препоръчва трансмазните да не превишават 1% от дневния хранителен прием.„Трансмазнините са вреден компонент, който може да бъде премахнат лесно и без големи разходи”, заяви Франческо Бранка, ръководител на дирекция „Хранене за здраве и развитие” към СЗО.Премахването на трансмазнините може да бъде постигнато до 5 години, тъй като процесът вече е в ход, убедени са от Световната здравна организация.Дания е елиминирала тези мазнини преди 15 години. САЩ и други 40 държави взимат сериозни мерки за премахването им.СЗО настоява средно развитите и по-слабо развитите икономики да се включат в битката, добави още Бранка", "date": "2018.05.15", "title": "СЗО: Да спрем употребата на трансмазнините до 5 години"}
{"url": "http://www.cross.bg/mesershmit-samoleta-svetovna-1574761.html", "text": "/КРОСС/ „Германският самолет, свален в битка през Втората световна война, който беше открит в тресавище край самоковско село, вчера беше изваден. съобщи bTV, която бе единствената телевизия, която засне специализираната операция на български военни. ", "date": "2018.05.15", "title": "Извадиха от тресавището самолета \"Месершмит\" "}
{"url": "http://www.cross.bg/delchev-gorivata-pazara-1574759.html", "text": "/КРОСС/ Цените на горивата на дребно са най-ниски у нас за Европа, очаква се леко увеличение от порядъка на няколко стотинки, каза изпълнителният директор на Българската петролна и газова асоциация Андрей Делчев. Той коментира пред БНТ и че сивият сектор присъства твърде силно при търговията на горива в България.Има разлики в цените при горивата на различните вериги, те са от порядъка на 10-15 стотинки в зависимост от местоположението и търсенето, добави Делчев.Тази разлика се дължи на стратегията на всяка от фирмите и на пакето от услуги, които предлага, на мястото си, което търси на пазара, на местоположението на всяка конкретна бензиностанция и на конкуренцията на тази бензиностанция.Сивият сектор влияе твърде силно на пазара на горивата у нас, каза изпълнителният директор на Българската петролна и газова асоциация. Той обясни, че дори да няма официални данни, този пазар присъства в рамките на 25-30 %.Затова идеята е да се приеме браншови закон за търговията на горива, който по някакъв начин да уреди по-стриктно тази материя, отбеляза Делчев.Той обясни, че на световните пазара има достатъчно количество суров петрол, т.е. има уравновесяване на търсенето и предлагането. Може да се очаква успокоение в световен мащаб, въпреки събитията около Тръмп и излизането от споразумението с Иран, коментира още Андрей Делчев.", "date": "2018.05.15", "title": "Очаква се леко увеличение на цените на горивата у нас"}
{"url": "http://www.cross.bg/boyan-petrov-petkov-1574760.html", "text": "/КРОСС/Текат последни часове от спасителната акция за Боян Петров. Екипът от шерпи, издирващ алпиниста, вчера се върна в базовия лагер без да го открие.Спасителите обаче намериха инструменти и материали, за които се предполага, че са част от оборудването на българина. Предстои екипът да анализира събраните доказателства.Лошото време не позволи на хеликоптерите да се включат. Екипът остава с надежда да излети днес. Остава и надеждата, че Боян Петров е жив.Издирването му трябва да продължи въпреки трудностите и лошите условия под Шиша Пангма, казаха пред Bulgaria ON AIR майката и сестрата на Боян Петров - Ангелина и Александра Петрови.Алпинистът Кирил Петков обясни по БНР, че за днес и утре се планира издирвателната дейност да продължи, за да се проверят всички останали възможности.\"Китайската група остана, не се прибраха, въпреки че можеха, с идеята да се анализират сравнително нископланински точки между лагер 1 и базовия лагер. Сега обхождат тези точки. Мисията не е приключила, продължава, докато не свършат всички тези възможности\", отбеляза Петков.Максимално да се обходят възможните точки в ниската планина е приоритет номер 1, подчерта Кирил Петков, който е от екипа на Боян Петров и се намира в района на спасителните действия.\"В този момент вече малко се надяваме на чудо\", заяви Петков и пред Bulgaria ON AIR.Сутринта е било слънчево в района, но вече се е заоблачило сериозно, стана ясно от думите му. И днес хеликоптерите няма да могат да се включат в издирването заради гъстата мъгла.Още вчера най-добрият шерп в спасителната мисия направи предположение, че много вероятно е Боян Петров да е паднал в пропаст между лагер 3 и връх Шиша Пангма.\"Това е личната теория на най-добрия шерп, който е и приятел на Боян. Той смята, че трагедията може да е станала заради покритите със сняг големи пропасти. Там съвсем леко отклонение може да ти коства живота\", каза вчера пред Нова телевизия Кирил Петков, който е в Химилаите и участва в акцията.По думите му \"над лагер 2 шерпите вече търсят само тяло, а не жив човек\", поради факта, че българинът е в неизвестност от много дни, а условията на тази височина са екстремни. Освен това Петров е диабетик. Спасителната операция върви към финал, обяви Деян Петков - организатор от българска страна. ", "date": "2018.05.15", "title": "Последни часове от издирването на Боян Петров"}
{"url": "http://www.cross.bg/tzska-tazi-sreshtata-1574754.html", "text": "/КРОСС/ Левски посреща ЦСКА в последния за сезона мач между двата тима. Срещата е тази вечер от 18.30 часа.„Сините“ имат нужда от трите точки в борбата си за третото място. След загубения финал за Купата на България, момчетата на Делио Роси могат да стигнат до Лига Европа единствено през баража.Преди битката на Националния стадион левскарите имат 61 точки на третата позиция, на три пред преследвача си Берое, който посреща шампиона Лудогорец. За „червените“ срещата няма значение, тъй като те бетонираха второто си място. В тази среща е заложена само честта им и възможността да вземат реванш срещу столичния си съперник за елиминацията на полуфиналите за Купата.Левски има редица кадрови проблеми преди срещата. Роси ще изпита трудности да окомплектова защитата си, тъй като централната двойка – Давид Яблонски и Холмар Ейолфсон – са наказани.Появиха се слухове, че универсалният Роман Прохазка може да заиграе в сърцето на отбраната. Отделно полузащитникът Жорди Гомес също изтърпява санкция за този двубой. С контузии са Милош Цветкович, Хали Тиам и Серджиу Буш.В лагера на ЦСКА е доста по-спокойно. Христо Янев няма да може да разчита на основния си голмайстор, след като Фернандо Каранга лекува травма. Вратарят Георги Китанов също е аут, но всички останали играчи са на линия.Припомняме, че предходният мач между „сини“ и „червени“ в Първа лига завърши при 2:2.", "date": "2018.05.15", "title": "Епизод последен: Левски срещу ЦСКА в битка за чест и слава"}
{"url": "http://www.cross.bg/beshe-zashtoto-izbori-1574755.html", "text": "/КРОСС/ Общинският съветник Калоян Паргов оглавява най-голямата организация на БСП - тази в столицата. Той поема структурата, която осигурява една трета от кадрите на партията изобщо, на 36 години.Роден е на 13 юли 1977 г. в Пловдив. Завършил е международни отношения в УНСС.Не е женен.../!!!???/- Роден съм в самия център на Пловдив, съвсем близо до местната централа на БСП. Там са преминали първите ми пет години. Помня съвсем ясно къщата с двора, градината с розите, нара, смокинята. Заради военната служба на покойния ми вече баща се преместихме в София. Настаниха ни във ведомствен блок в неугледната тогава \"Надежда\". И мога да кажа, че съм по-скоро софиянец от кален, краен квартал. Трамваят спираше на километър от блока ни. А в Толева махала попаднах, когато се наложи да правя избори там.- Непрекъснато, по цял ден, бяхме навън. Играехме на фунийки, на стражари и апаши, на народна топка, на ръбче, на криеница. Играех много футбол. Чупех ръце, белех колена. Получих и тежка травма, заради която ми направиха няколко операции. Футболът ми беше страст. Като малък много исках да стана футболист като Стоичков. - Това е повод за патриотична гордост от времето, когато идеалът за обединение на Мизия, Тракия и Македония е бил все още жив. Прадядо ми Наум е роден в Загоричене, Костурско. Оттам е и Димитър Благоев, който е основоположник на лявото в България. Дядо ми е роден в Битоля, град в днешна Македония, свързан с най-романтичната ни история. До 1945 г. дядо ми и баба ми са живели в Ксанти и Кавала. Занимавали са се с тютюн. След Втората световна война е трябвало да изоставят имотите си и да се приберат в България. Можело е и да останат, но условието е било да се погърчат. Тогава дядо ми много ясно е казал: \"Аз съм българин от Македония и никога няма да предам рода си, никога няма да предам България\". И са се установили във фамилната къща в Пловдив.- Преди да стане академичен човек, баща ми беше военен - полковник до 1999 г. Работеше в научноизследователските звена на армията. Те бяха много добре развити и внедряваха и развиваха доста иновации. Той се занимаваше с киберсигурност и криптиране на информацията. Участвал е в разработването на системите за защитата на БНБ, Булбанк и Министерския съвет. По-късно се хабилитира, стана професор в Библиотекарския университет. Там се откри направление, свързано със сигурността. Става ми много приятно, когато виждам негови студенти и докторанти, реализирани на различни позиции в сферата на информационната сигурност. Баща ми беше от хората, които галят само насън. До един момент ми беше доста криво заради военната дисциплина. После обаче разбрах, че това ми дава предимство. Никога не чакам похвала за това, което върша. Той ме научи да бъда доволен, когато сам съм се справил с трудностите и предизвикателствата. Може би търпя критика като ръководител, защото нямам навика често да хваля хората, с които работя. Но се старая да се коригирам, защото всеки има нужда от добра дума и похвала за добре свършена работа.- Детството ми, та чак до студентските години, бе доста бурно. Бях отличник, но с дисциплина за двойка. Наистина бях доста експанзивен, импулсивен, палав. Постоянно измислях какви ли не според мен забавни неща, които учителите окачествяваха като лошо и неприемливо за обществото поведение. С течение на времето обаче човек пораства и започва да осъзнава, че всички тези пакости и лудории не му отиват. Няма да забравя как веднъж за по-бързо влязохме в училище, вместо през входа, през прозореца. Тогава много ни се караха, защото го бяхме счупили. Детски акъл. След 25 години си спомням с насмешка за това.- Казармата ми даде много. Даде ми основата за бъдещето. През 1996 г. служех в подготвителен център във Враца. След това бях разпределен в обслужващите батальони на ГЩ и МО, тъй като знаех чужди езици, а владеех и компютър. Тогава отбраната започна да се преориентира, обърна се на Запад. Машинописките с руски език трябваше да бъдат заменени от хора с компютърна грамотност и със западни езици. Това ми даде възможност да служа в канцеларията на Генералния щаб. Смених двама началници на ГЩ - генералите Тотомиров и Михов, както и няколко министри на отбраната от времето на Виденов и на Костов. Там научих много, защото работех и в протокола. Имах контакти с представители на чужди въоръжени сили, с които съвместно провеждахме учения по програмата „Партньорство за мир“.- Това е много дълга и интересна история. Имах дядо - Асен Авджийски, ятак на Жельо Демиревски. Той много ни разказваше за войната, за Сталин, за Чърчил, за Рузвелт, за следвоенните отношения, за силата на дипломацията. Тогава с братовчед ми Веселин решихме, че ще станем дипломати. Той сега има аптекарски бизнес, но аз съм доста упорит и щом си поставя цел, я преследвам докрай. Баща ми беше много разочарован, че няма да продължа неговия занаят, а ще уча международни отношения. С въздишка ми каза: \"Как може, синко, да ти се занимава с политика в България?\".- Важна роля изиграха моите учители по история, за което съм им много благодарен. До 7. клас ми преподаваше Мирон Берберов. Беше голям патриот, въпреки че неговите възгледи бяха десни. Пожела да се занимава индивидуално с мен - да беседваме, да ми дава литература, да говорим за величието на възрожденците, за силата на пълководците, връщаше ме в античната история. В Английската гимназия пък ми преподаваше Александър Кертин. Той имаше нестандартен подход - занимаваше ни не само със сухите факти, а с анализи, с философски трактати. Бил съм на 16 години, а в САЩ се провеждаха избори за президент. Един от кандидатите беше Бил Клинтън. Кертин ни попита: \"Как мислите, дали Клинтън е попаднал случайно в тази надпревара, както се случва с нашите политици и депутати? Нали се сещате, че кандидатирането му не е случайно, че той цял живот се е готвил да стане президент? Той не е обикновен правист или юрист. Да се занимаваш с политика, е много отговорно нещо, защото от твоите решения ще зависят съдбите на милиони. Затова, ако искате да се занимавате с политика, трябва да започнете още отсега\". И попита кой иска да се занимава с политика. Само аз вдигнах ръка. Остави ме след часовете и така започна да работи с мен. И до ден днешен съм му благодарен.- Гордея се, че съм вървял стъпка по стъпка. 1999 година съседка ме покани да съм наблюдател от БСП на местните избори в Толева махала. След 2001 г. се запознах с Кристиан Вигенин, който стана международен секретар на мястото на Сергей Станишев, когато той оглави партията. Оформихме се група международници, завършили УНСС, която през 2005 г. работи по програмата на БСП за парламентарните избори. Имах кариерата си като директор на фондация по програмата за социална адаптация на армията, но след настоятелни разговори от партийната организация във „Връбница“ ме убедиха, че трябва да се включа по-активно в политиката, а не само като експерт. Трудно взех решение, защото това вече е друг статут – както с плюсове, така и с минуси.- Предложиха ми и приех да стана зам.-председател на район \"Връбница\", където живея и членувам. Това ми даде право да бъда член на Градския съвет на БСП от 2005-а. Следващата година беше тежката кампания за втория мандат на Георги Първанов. 2007-а пък бяха местните изборите, на които бях девети от 61 в листата за общински съветници. Така за първи път бях избран за общински съветник. 2009-а бях номиниран и за евродепутат. Знаех, че нямам шансове, но пък беше чест и трупах опит, бидейки на една трибуна със Станишев, с Калфин, с Йотова, с Вигенин. Усъвършенствах обаче и ораторските, и организационните си способности. 2012 г. вече бях избран за председател във \"Връбница\". Същата година Овчаров се оттегли от позицията на градски председател. Новият - Анна Янева, ме покани да бъда зам.-председател по организационните въпроси, което е огромна отговорност и най-тежкият ресор. А след година и половина, когато Янева стана зам.-министър и трябваше да освободи поста, бях един от кандидатите за градски председател и спечелих след оспорвана надпревара.- Не бих го нарекъл прехвърчане на искри, още по-малко на личностна основа. По-скоро е дискусия, която се води по отношение посоката и пътя, по който върви БСП, ефективността и резултатите. Това е нормален за нашата партия вътрешен дебат.- Мисля, че научихме урока си от предишните местни избори и ще направим всичко необходимо да не повтаряме грешките. Важното е левият вот да не се разсейва между няколко кандидати. Готвим се за избори, не само европейски и местни, а може би и предсрочни парламентарни. Вероятността това да се случи още тази есен според мен е 50 на 50, защото хората не виждат перспектива. Може да има и избори в \"Младост\" заради случая с Иванчева.- По отношение на самочувствието човек трябва да намери себе си. Сляпото копиране на модели те прави бледа сянка. Въпросът за коалиционните партньори винаги е бил ключов за БСП и ни съпътства през последните 28 години. Разслояването на лявото не доведе до разширяване на електоралната подкрепа, а точно обратното. Този, който съумее да обединява и събира, ще успее. Диалогът ни с АБВ в Столичния общински съвет е много добър и ние неизменно гласуваме като обща опозиционна група.- Семейството на активен политик като мен винаги страда. Имам приятелка. Предстои ми важен етап от живота – създаването и отглеждането на деца. Но всяко нещо с времето си. Имам обаче племенница Йоана, която е кръстена на мен. Тя е дъщерята на моя брат и изпълва с жизненост и енергия цялата фамилия.- Бях активен спортист - футбол, лека атлетика, плуване, гребане, тенис на маса, спортни танци. И сега продължавам да спортувам - два пъти седмично посещавам фитнес, карам колело и плувам. Всяка вечер ходя пеш по няколко километра. Това, освен физическо и психическо разтоварване, ми помага и в работата като общински съветник, защото виждам хората и настроенията им, а и конкретни проблеми - изкривени или потънали плочки, нова дупка на асфалта. Продължавам да живея в \"Надежда\". Не се отделям от земята. Когато един политик се отдели от земята, той е приключил.*Източник:", "date": "2018.05.15", "title": "Калоян Паргов: Исках да стана футболист като Стоичков"}
{"url": "http://www.cross.bg/trump-rysiya-mulur-1574756.html", "text": "/КРОСС/ Докато светът все още се опитва да се справи с последиците от решението на американския президент Доналд Тръмп да се изтегли от ядрената сделка с Иран, в самата Америка продължава лова на вещици, свързан с т.нар. руска намеса в изборите за президент през 2016 г. и уж „съглашателството“ между Тръмп и Русия.Изумително е, че година и половина след началото на този скандал той все още е централна тема в американските медии, особено тези, които по един или друг начин симпатизират на Демократическата партия, въпреки че от всички фойерверки досега може да се извлече твърде малко субстанция. Самият Тръмп пък предприе немалко действия, които показват, че е много по-склонен да се поддаде на натиска на местните елити, отколкото на влиянието на Владимир Путин. И макар и досега да призовава (поне от време на време) за нормализиране на отношенията с Русия, поведението му рядко е насочено в такава посока.  Конспирацията с мистериозното руско влияние обаче си тече необезпокоявано и се приема абсолютно безкритично от учудващо голям брой обществени фигури в американския публичен живот. Въпреки отсъствието на каквито и да е сериозни доказателства за това. Нещо повече, параноята и желанието да се докаже истинността на тази теза стига вече дотам, че Путин и неговите тайни агенти надничат зад всеки ъгъл, а при всяко неблагоприятно за нечии очаквания развитие на нещата започват да се търсят подлите руснаци.Истерията покрай вмешателството на Русия стигна дотам, че бе назначен специален прокурор, който със своя екип да разследва руската следа. Така се стигна до този февруари, когато Робърт Мълър – между другото, директор на ФБР в периода 2001-2013 г. – внесе обвинителен акт срещу три компании и 13 лица, като заговорници в обширна схема да „се намесят в американската политическа система, включително изборите през 2016 г.“, като са задействали „информационна война“ посредством социалните медии. Пред публиката собственикът на компанията бе описан като „личния готвач на Путин“, тъй като освен компания за интернет реклама притежава и фирма за кетъринг, а връзките с Кремъл се доказват с „получаването на множество обществени поръчки“. Случайно или не, документът обаче не навлиза в повече детайли относно тези близки връзки на компанията „Конкорд мениджмънт енд консултинг“ с руското правителство и широката публика е оставена в неведение за конкретните измерения на тези обществени поръчки, тъй като не е изброена нито една такава. Въпреки това обаче обвинителния акт твърди, че именно  тази компания е била „основният източник на финансиране на руските операции за намеса“ и освен това компанията се е опитала да скрие своите опити да финансира интернет тролове, като нарочно и заблуждаващо е маркирала тези плащания като „плащания за поддръжка и развитие на софтуер“. Целта на цялата операция е била да се поляризират мненията на американците – разбирай да бъдат отклонени от официалната линия – и по този начин те да изберат несистемния кандидат Тръмп вместо пълното олицетворение на системата Хилъри Клинтън.Нека оставим настрана факта, че 13 души много трудно могат да повлияят на нация с над 300 милиона население, дори това да беше истинската цел, да оставим настрана факта, че много от посланията/рекламите, публикувани от фирмата, и въпросните 134 души дори не са били свързани с политика, да оставим настрана факта, че рекламната агенция, посочена като изпълнител на пъкления план, е публикувала реклами, насочени далеч не само към американската публика, а и към много други страни по света, да оставим настрана факта, че именно това е работата на всяка такава фирма. Най-изумителното в случая е, че американските власти в лицето на Робърт Мълър са очаквали номерът да мине.Тъй като американските съдилища нямат юрисдикция на територията на Руската федерация, а между двете страни няма спогодба за екстрадиция, донякъде логично Мълър, както и цялата кохорта заинтересовани лица, които стоят зад него и обвиненията, не са очаквали да се стигне до реални действия и реален съдебен процес. САЩ вече имат опит в подобни дела – така например съвсем наскоро държавата Иран бе осъдена заради атентатите от 11 септември 2001 г. и според решението на американския съд трябва да изплати компенсации на семействата на жертвите. Въпреки че „Ал Кайда“ и Иран никога не са изпитвали особени симпатии един към друг, дори напротив. А и основните извършители и вдъхновители на атентатите бяха от Саудитска Арабия. За враждата между Рияд и Техеран изобщо няма какво да говорим. Но тъй като заради абсурдността на обвиненията, заради заплаха от арести и тормоз само при стъпването на американска земя (иди после доказвай, че нямаш сестра) и заради ненужните юридически и всякакви други разходи стандартната процедура в такива дела е, че обвиняемите не си правят труда да се явят в съдебната зала, присъдата е факт. Вероятно заради това Мълър и компания дори не са се постарали да опишат подробно уж неопровержимите доказателства, с които разполагат. Логично би било да приемем, че такива наистина има – все пак става дума за бивш шеф на ФБР с дълга юридическа кариера и за американската съдебна система, възхвалявана като една от най-стриктните и справедливи съдебни системи на света.Вероятно от същата презумпция са изхождали наетите от „Конкорд мениджмънт енд консултинг“ американски адвокати, когато миналия месец поискаха достъп до доказателствените материалите на обвинението във връзка с 51 фактологически твърдения, съдържащи се в обвинителния акт. В американската съдебна практика този процес се нарича “discovery” и е съвсем стандартна процедура. Както пишат обаче множество американски медии, този не особено изненадващ ход на защитата е хвърлил в пълен шок екипа на Мълър - тъй като те изобщо не са очаквали някой да отговори на обвиненията, а още по-малко да наеме адвокати и да предприеме действия за установяване на истината. В началото на този месец екипът на Мълър отказва исканията за достъп до документацията и вместо това заявява, че, докато съдът не успее да установи дали „Конкорд мениджмънт енд консултинг“ е призована редовно, няма смисъл да се започва въпросната процедура. Според отговора на държавното обвинение това е особено вярно \"в контекста на това дело, което включва чуждестранен корпоративен обвиняем, контролиран от друг, индивидуален чуждестранен обвиняем, които вече са поискали предоставянето на чувствителна разузнавателни данни и информация, свързана с националната сигурност и международните отношения\". Съответно прокурорите поискаха над един месец отсрочка на старта на делото, вероятно за да могат да се подготвят. Съдията обаче отказва, тъй като законът не позволява такова нещо.Още тук дори множество американски коментатори започнаха да се съмняват в събраните по делото доказателства, като популярното издание \"Политико\" дори предрече, че може да се стигне до доста унизителен край на делото и оттегляне на обвиненията от страна на прокуратурата, като все пак оправдава това с евентуалното нежелание на екипа на Мълър да разкрие чувствителната си информация. Но според разследване на \"USA Today\", чийто репортери са прегледали всяка една от 3517-те публикувани до момента от комисията към американския конгрес, занимаваща се с разузнаването реклами, само около 100 изразяват подкрепа за Тръмп или опозиция спрямо Клинтън. По официални данни на фейсбук компанията е изхарчила около 100 хиляди долара за реклама в дните преди изборите (а всъщност част от рекламите са продължили да бъдат показвани и след изборите, което показва, че вероятно те са имали чисто и просто комерсиална цел). Сравнете това с 81 милиона щатски долара, похарчени от кампаниите на Тръмп и Клинтън за реклама само в интернет. С две думи, уликите срещу компанията са в най-добрия случай косвени. Още по-малко може да се говори за някаква координирана кампания от страна на руската държава. А да бъде сметната и за успешна на всичкото отгоре изисква специален полет на въображението.Но дори да приемем, че все пак е имало някакъв заговор, колкото повече напредва процедурата, толкова повече пробойни зейват в обвиненията. Миналата сряда делото на Мълър за пръв път влезе в съда за прочитане на обвинителния акт. Според съобщенията съдията Майкъл Харви е попитал наетия от „Конкорд мениджмънт енд консултинг“ адвокат Ерик Дюбелие дали ще представлява също и кетъринг компанията, която също е включена в обвиненията като една от трите фирми, повлияли на изборите. \"Ами \"Конкорд кетъринг\"? Правителството отправя обвинение, че има някаква връзка. И тях ли ще представлявате? И за тях ли ще четем обвинителния акт?\", попитал Харви. \"Не. И причината за това, Ваша чест, е, че според мен имаме ситуация, в която правителството обвинява добре известния сандвич с шунка\", отговаря Дюбелие. \"Сандвич с шунка\" е жаргонен израз в полицейските среди в Америка, който се използва за подхвърлено от разследващите оръжие, което на свой ред после се използва като доказателство срещу обекта на разследване. Дюбелие продължава: \"Компанията не е съществувала като юридическо лице в периода, за който говори прокуратурата. Ако в по-късен момент те успеят да ми покажат, че е съществувала, може би ще ги представлявам. Но за днешното заседание това не е така\". Трудно е да се коментира такава огромна фактическа грешка по друг начин, освен с насмешка. Тепърва предстои да видим как ще се развие това дело, но първите индикации показват, че пропагандираната в продължение на толкова време конспирация явно няма да се окаже чак толкова конспиративна, а американските служби вероятно ще понесат сериозен удар по репутацията си и още повече присмех. Предвид, че останалите нишки в аферата \"Русия\" също не се развиват по желания безспорен начин, на САЩ ще остане единствено възможността да налагат едностранно санкции, докато стават все по-ирелевантни в хода на световните събития - както е видно от действията им спрямо Иран.Логично и разбираемо е желанието на външната политика на САЩ - независимо от моментния й ръководител - да демонизира Русия с оглед нейния възход през последните години и де факто провалите на американските интервенции в Близкия изток например. И докато от геополитическа гледна точка мотивът да бъде притискана Русия е явен, някои фактори в САЩ имат и личен мотив, предназначен за вътрешната сцена. На първо място сред тях е Демократическата партия. Въпреки непрестанните провали на теорията за руската намеса, още отсега се говори за руска намеса и в следващите избори в САЩ, които са тази есен - т.нар. междинни избори за Сенат. Загубата на Хилъри Клинтън (най-подготвения кандидат) от Тръмп (най-неподготвения кандидат) представляваше най-ниската точка в една спирала от изборни загуби за демократите, вследствие на която те изгубиха над хиляда места на национално, щатско и местно ниво. Въпреки това обаче партията отказва да признае собствените си недостатъци или да промени политиката си. Още отсега може да заложим произволна сума пари, че ако демократите отново не се представят според очакванията си, за това ще бъде обвинен Путин. А ако пък спечелят, то ще е въпреки него. Последната гениална идея на ръководството на демократите е да заведат дело срещу Русия, кампанията на Тръмп и сайта \"Уикилийкс\". Целта на това ПР упражнение е очевидна, но вече дори в техните собствени среди започва да проличава умора от постоянното натякване, че някой друг е виновен. \"Ние знаем, че тази администрация е пуделът на Путин\", заяви председателят на Националния комитет на демократите Том Перез при представянето на делото. Това заявление обаче влиза в директно противоречие с изявленията на някои от влиятелните тинк танкове в САЩ, които изглежда имат значително по-трезв поглед. В тях ясно се отбелязва, че \"администрацията на Тръмп предприе стъпки, които администрацията на Обама не посмя да направи\", а Путин трябва да работи с \"администрация, която се оказа значително повече на страната на \"ястребите\", отколкото той си е представял\". Няма отговор на въпроса, ако наистина Тръмп беше марионетка на Путин, как се получава това необяснимо противоречие? Вместо това Русия е превърната в универсално обяснение на всички злини, особено от демократите.Но консенсусът в партията вече не е така монолитен както преди година, да речем, и вече започва да се чуват и скептични гласове. Конгресменът Джаки Спайър заяви, че делото \"не е в интерес на американския народ\", докато говорител на сенатора Клеър Маккаскил го нарече \"глупаво отвличане на вниманието\". Най-точно може би беше определението на общински ръководител на партията от щата Охайо, който се оплака, че \"това е единствената пиеса, която Националният комитет на партията играе от 2016 г. насам. Докато Тръмп постоянно говори за работни места и икономика, ние говорим за Русия\". Почти сигурно е, че същото мисли и средностатистическия избирател.В този смисъл, ако наистина Тръмп е под контрола на Владимир Путин, глупавите и съшити с бели конци, но защитавани с комсомолски плам постановки за руската намеса в изборите, ще се окажат най-добрата подкрепа, на която той би могъл да се надява. Дори самият всемогъщ (според теориите, които привиждат дългата му ръка навсякъде) руски президент не би могъл да му осигури по-добра. И ако истерията и щраусовото поведение продължават по начина, по който наблюдавахме досега, това ще се превърне не само в подарък за Тръмп, а и за Путин, доколкото неговата популярност и тази на Русия по света ще расте все повече за сметка на американския политически цирк. Напълно е възможно руската афера някой ден да се изучава в учебниците по история като пример как не се прави политика.Източник:", "date": "2018.05.15", "title": "Комичният край на \"руската намеса\""}
{"url": "http://www.cross.bg/pytin-armeniya-pashinyan-1574757.html", "text": "/КРОСС/ Руският президент Владимир Путин изрази надежда, че при новото правителство на Армения отношенията между Москва и Ереван ще се развиват не по-малко динамично отпреди, предаде ТАСС. \"Искам да ви пожелая успех на поста ръководител на правителството и се надявам, че нашите отношения ще се развиват толкова постъпателно, колкото и досега\", заяви Путин на Пашинян.Президентът отбеляза, че Русия \"възприема Армения като наш най-близък партньор и съюзник в региона\", и добави, че това се отнася и до икономическото взаимодействие и въпросите на сигурността. Путин изрази също надежда, че \"много добрите резултати\", които показва напоследък икономическото сътрудничество между Русия и Армения, \"не само ще се съхранят, но и ще се умножат\", предаде на свой ред РИА Новости. ", "date": "2018.05.15", "title": "Путин се срещна с Пашинян в Сочи"}
{"url": "http://www.cross.bg/koreya-sreshta-severna-1574748.html", "text": "/КРОСС/ Двете Кореи се договориха да проведат среща на високо равнище утре. На нея ще бъде бъдат обсъдени необходими стъпки за изпълняване на обещанието за превръщане на Корейския полуостров в зона, свободна от ядрени оръжия, предадоха световните агенции, като се позоваха на комюнике на южнокорейското министерство на националното обединение.По-рано днес представител на ведомството съобщи, че Северът е предложил на Юга преговори на високо равнище утре, предава ТАСС.В комюникето се уточнява, че срещата ще се състои в граничното село Панминчжон. Северна Корея ще изпрати 29 официални лица от различни сфери начело с председателя на Комитета за мирно обединение на страната И Сон-гуон. Петчленната южнокорейска делегация ще бъде оглавена от министъра на националното обединение Чо Мьон-кьон.Северна Корея е насрочила за 23-25 май закриването на своя ядрен полигон, за да изпълни обещанието си да спре с ядрените опити. Това ще стане след корейската среща на върха в Панминчжон на 27 април и преди предвидената на 12 юни в Сингапур историческа среща между севернокорейския лидер Ким Чен-ун и американския президент Доналд Тръмп.Северна Корея вече е започнала подготвителни дейности по закриването на полигона Пунгери, съобщи специализирана изследователска група към американския университет \"Джон Хопкинс\", цитирана от ТАСС.Междувременно Япония даде да се разбере, че ще работи заедно с Южна Корея и Съединените щати за пълно унищожаване на севернокорейския ядрен арсенал.", "date": "2018.05.15", "title": "Нова среща на двете Кореи утре"}
{"url": "http://www.cross.bg/predyprezhdenie-zadavat-se-silni-magnitni-byri-1574749.html", "text": "/КРОСС/ Засилена геомагнитна активност се очаква в следващите дни. Според руския институт „Лебедев\" най-значителни слънчевите изригвания ще бъдат на 17 и 18 май, когато интензитетът на явлението ще достигне 5 по 10-степенната скала.Слънчевите бури могат да са опасни за хора с разклатено здраве.Лекари препоръчват приемане на повече течности, а най-чувствителните към подобни явления не трябва да консумират алкохол и тежки храни.", "date": "2018.05.15", "title": "Предупреждение: Задават се силни магнитни бури"}
{"url": "http://www.cross.bg/boyana-vecherta-stolitzata-1574746.html", "text": "/КРОСС/ Затворени улици и задръствания очакват тази седмица софиянци заради огромния брой делегации, които пристигат в столицата за неформалния Европейски съвет на 16 май и срещата ЕС - Западни Балкани на 17 май. В София ще има около 40 кортежа, за които ще трябва да бъдат осигурени трасета, ще се спира и движението около местата, в които ще са събитията.Булевардите, които свързват летище София с резиденция “Бояна”, “София Тех парк”, “Квадрат 500” и НДК, ще са най-проблемните трасета.Засилените мерки за сигурност започват още днес. Следобед пристига испанският премиер Мариано Рахой. Вечерта той ще има разговори с премиера Бойко Борисов в резиденция “Бояна”. Заради Рахой се забранява паркирането на бул. “Джеймс Баучер” между ул. “Златен рог” и бул. “Черни връх”.Вечерта в столицата е и дербито “Левски” - ЦСКА на националния стадион. Движението по улиците и булевардите около стадиона ще е забранено още от обяд.Най-натоварено ще е в сряда. Тогава в “Бояна” и “Квадрат 500” са организирани срещи на двете най-големи европейски партии - ЕНП и ПЕС. Възможно е спиране на движението около Паметника на Васил Левски в центъра на столицата.Вечерта затрудненията ще са пък по Цариградско шосе и на кръговото на 4-и километър. Причината е, че в “София Тех парк” ще са вечерята на европейските лидери и неформалният Европейски съвет.В НДК пък ще е срещата между лидерите на ЕС и премиерите и президентите на Сърбия, Черна гора, Македония, Албания, Босна и Херцеговина и Косово. Заради това достъпът до двореца ще бъде ограничен както на 17 май, така и на 18 май, съобщиха от НДК.", "date": "2018.05.15", "title": "Футболен мач блокира София"}
{"url": "http://www.cross.bg/prilozheniya-informatziya-kembridzh-1574743.html", "text": "/КРОСС/ „Фейсбук” спря около 200 приложения след обвиненията за злоупотреби с лична информация от консултантската компания „Кембридж Аналитика”, предаде Ройтерс.След като източник от „Кембридж Аналитика” заяви, че компанията неправомерно е използвала данните на милиони потребители на социалната мрежа за кампанията за брекзит и предизборната кампания на президента на САЩ Доналд Тръмп, през март директорът на „Фейсбук” Марк Зукърбърг обяви, че ще има разследване, както и проверка на външните приложения.Процесът на разследване е в пълен ход, заявиха от „Фейсбук”.В обхвата на разследването са попаднали хиляди приложения, „а около 200 са временно спрени – в очакване на по-задълбочено разследване дали чрез тях не е злоупотребявано с данни”, допълни компанията.„Където открием доказателства, че едни или други приложения наистина са злоупотребявали с лична информация, ще ги забраним и ще уведомяваме хората. На хората ще бъде показвано дали те или техни приятели са инсталирали приложение, чрез което да е злоупотребявано с информация преди 2015 г., точно както направихме в случая с „Кембридж Аналитика”.", "date": "2018.05.15", "title": "„Фейсбук” спира временно около 200 приложения"}
{"url": "http://www.cross.bg/stroitelstvo-vliza-chernomorieto-1574751.html", "text": "/КРОСС/ От днес влиза в сила сезонната забрана за строителство по Черноморието. Мярката се налага заради началото на летните почивки в курортите.Забраната за строителство влиза поетапно първо в районите на Варна, Балчик, Каварна, Шабла, Несебър, Созопол и Царево. До края на юни ограниченията ще обхванат цялата морска брегова ивица.Глобите за физически лица са до 10 000 лева, а за фирми - пет пъти по-солени.", "date": "2018.05.15", "title": "Влиза в сила забраната за строителство по Черноморието"}
{"url": "http://www.cross.bg/mladezh-kriminalno-troleya-1574745.html", "text": "/КРОСС/ 33-годишният мъж, който наръга 18-годишен младеж с  вчера е криминално проявен и регистриран за наркомания.„Шофьорът е реагирал адекватно, като е затворил вратите, за да не избяга нарушителят”, коментира зам.-директорът на „Столичния електротранспорт” Иво Василев.Инцидентът е възникнал на столичната спирка „Опълченска” в посока „Люлин”. Младеж направил забележка на група непълнолетни, които се хранели и плюели в превозното средство, като го замърсявали с люспи от семки.  При слизането си от тролея въпросният младеж бил прободен с нож от друг мъж, който „защитил” нарушителите, макар да не е бил част от тяхната групичка.", "date": "2018.05.15", "title": "Нападателят в тролея – криминално проявен "}
{"url": "http://www.cross.bg/godini-obyavi-belene-1574753.html", "text": "/КРОСС/Ако Народното събрание даде мандат, процедурата за избор на стратегически инвеститор за АЕЦ „Белене\" може да стартира до края на годината. Това обяви вчера енергийният министър Теменужка Петкова по време на участието си в международен форум в руския град Сочи.Целта ни е проектът да се осъществи на пазарен принцип, без предоставяне на държавни гаранции и без договори за дългосрочно изкупуване на произведената енергия, обяви Петкова. Тя съобщи още, че докладът за АЕЦ „Белене\" ще бъде внесен до дни в парламента, от когото правителството очаква мандат за преговори с потенциален инвеститор.Още след края на арбитражното дело за АЕЦ „Белене\" стана ясно, че ще се върви към претопляне на проекта, обяви в предаването „Тази сутрин\" бившият енергиен министър Трайчо Трайков.Ясно е, че през първите 10 - 15 години централата ще губи пари, ако някой не я компенсира. Ако ние апортираме оборудването, ще си загубим вноската\", коментира Трайков.Според енергийния експерт проф. Атанас Тасев обаче централата ще излезе на плюс 5 години, след като започне работа, а след 15 години ще носи много приходи. Това сочи изработен от него модел преди години. ", "date": "2018.05.15", "title": "Ще се реализира ли проектът АЕЦ „Белене”?"}
{"url": "http://www.cross.bg/premestvaneto-beshe-drygi-1574750.html", "text": "/КРОСС/ Многохиляден протест срещу САЩ изпълни центъра на Истанбул. Повод за недоволството беше преместването на посолството на Вашингтон от Тел Авив в Йерусалим.Множеството носеше палестински знамена, както и антиамерикански и антиизраелски  плакати.Протести имаше и в други мюсюлмански страни. Всички те са против решението на Вашингтон да признае древния град за столица на Израел.Засега само Гватемала подкрепи американците в призивите им и други страни да преместят посолствата си в Йерусалим. Парагвай също се готви да го направи.В Европа темата предизвика напрежение. Румъния, Чехия и Унгария не се подписаха под документа, с който да бъде осъдено преместването. В резултат, той беше разпространен само като позиция на Федерика Могерини, а не на Европейския съюз.", "date": "2018.05.15", "title": "Многохиляден протест срещу САЩ в Истанбул"}
{"url": "http://www.cross.bg/bolnitzata-slyzhiteli-yambol-1574744.html", "text": "/КРОСС/  Служители на Кардиологична клиника в Ямбол събират по 30 лева от пациентите, без да ги информират, че става дума за доброволна застраховка. Това твърдят болни и техните близки съобщава bTV. Парите били искани на регистратурата като такса. От клиниката отричат. Застраховката е за злополука или заболяване по време на лечение, а служители на клиниката действат като застраховател и искат пари без да обяснят, че става дума за доброволна застраховка.Една от медицинските сестра-застраховател твърди, че така болницата покрива разходите си по решение на ръководството. Намесват се обаче други служители, които отричат казаното.Според медицинския директор на болницата служител на застрахователното дружество, а не сестри са събирали парите.„Има открит офис на застрахователно дружество, но това по никакъв начин не е обвързано с хоспитализацията и кардиологичната болница не събира такси за застраховки”, твърди , медицински директор МБАЛ по кардиология – Ямбол.В застрахователното дружество обаче твърдят, че  единствените застрахователи в болницата са медицинските служители.Пациент е подал жалба в РЗИ – Ямбол, но след проверка те приемат становището на болницата, че техни служители не сключват застраховки. ", "date": "2018.05.15", "title": "Болница в Ямбол събира по 30 лв. за застраховка от пациентите"}
{"url": "http://www.cross.bg/mitropolit-ohridskata-makedoniya-1574747.html", "text": "/КРОСС/ Българската православна църква няма да изпрати свой представител за честванията в Македония за 1000-годишнината  на Охридската архиепископия, реши  Светият Синод.Ето и цялото решение на Българската православна църква: \"По повод постъпило писмо, вх. № 231/09.05.2018 г., на Македонския Архиепископ Стефан, с отправена покана представители на БПЦ – БП, да вземат участие в тържествата по повод 1000-годишнината от създаването на Охридската архиепископия, която ще бъде отбелязана на 27 май т.г. – Петдесятница, гр. Охрид, Р. Македония и по предложение на Русенския митрополит Наум за неучастие на БПЦ-БП в горепосочените тържества, след проведени обстойни разисквания, и гласуванеСв. Синод Р Е Ш И:Не дава благословение представители на БПЦ - БП да вземат участие в тържествата по случай 1000-годишнината от основаването на Охридската Архиепископия в Охрид, Р. Македония.„За” горното решение да не бъдат изпратени Архиереи за честванията в Македония гласуваха митрополитите: Ловчанский Гавриил, Доростолский Амвросий, Западно- и Средноевропейский Антоний, Варненский и Великопреславски Йоан, Неврокопский Серафим, Русенский Наум, Врачанский Григорий, Видинский Даниил.„Против” гласуваха: Сливенски Йоаникий, Великотърновский Григорий, Плевенский Игнатий, Пловдивский Николай и Старозагорский Киприян.На същото си заседание Св. Синод разгледа предложение на Пловдивския митрополит Николай, Старозагорският митрополит Киприан, придружен от епископ на БПЦ – БП, да посетят Р. Македония и вземат участие в тържествата по случай 1000-годишнината от основаването на Охридската Архиепископия на 27-28 май т.г. Сливенският митрополит Йоаникий предложи придружаващия Старозагорския митрополит епископ да бъде Гл. секретар на Св. Синод Мелнишкият епископ Герасим.След проведени разисквания и гласуване:Св. Синод Р Е Ш И:Не приема предложението на Пловдивския митрополит Николай, допълнено от Сливенския митрополит Йоаникий, за изпращане на представители на БПЦ – БП в Р. Македония на тържествата по случай 1000-годишнината на Охридската Архиепископия.„За” изпращане на българска църковна делегация на въпросното честване гласуваха: Сливенския митрополит Йоаникий, Великотърновския митрополит Григорий, Плевенския митрополит Игнатий, Пловдивския митрополит Николай и Старозагорския митрополит Киприан.„Против” гласуваха митрополитите: Ловчанский Гавриил, Доростолский Амвросий, Западно- и Средноевропейский Антоний, Варненский и Великопреславски Йоан, Неврокопский Серафим, Русенский Наум, Врачанский Григорий, Видинский Даниил.", "date": "2018.05.15", "title": "Българската църква няма да изпрати представител за 1000-годишнината на Охридската архиепископия"}
{"url": "http://www.cross.bg/vestnik-ytochnyava-pishe-1574742.html", "text": "/КРОСС/ Омбудсманът Мая Манолова е задминала по рейтинг президента Румен Радев, показват данни от ново проучване на изследователски център \"Тренд\" по поръчка на вестник \"24 часа\". Институцията на обществения защитник е номер едно сред институциите като събира 66% одобрение, а държавният глава - 63 на сто. 70% от българите одобряват приемането на Македония в ЕС, показва още проучването.\"24 часа\" съобщава още, че \"депутатите вземат по-малко, милионерите стават повече\". Изданието обяснява, че заплатите на народните представители намаляват средно със 195 лева месечно, а на президента - с над 580 лева. Причината е в обявената от НСИ средна заплата за март в обществения сектор, от която се изчисляват заплатите им, която е намаляла в сравнение с декември. В същото време в българските банки са били открити 54 нови банкови сметки с по 1 милион или повече левове в тях, показват данните на БНБ. Така общият брой на милионерските сметки вече е 816, уточнява \"24 часа\".Медиците от врачанската болница се вдигнаха на бунт заради забавените с три месеца заплати, пише вестник \"Дума\". Недоволни хвърлиха яйца по заместник-министър Жени Начева, която вчера отиде в лечебното заведение да представи новия директор. От МЗ за пореден път обещаха спешно решаване на проблемите на болницата, която има дългове за милиони, уточнява \"Дума\".\"Поредните близо 40 хил. престъпления никога няма да бъдат наказани\", пише вестник \"Сега\". Това е броят на разследванията, прекратени заради изтекла давност само за година. Данните са от доклада на прокуратурата за 2017 г. Тенденцията десетки хиляди дела да се пращат в небитието е от години. През 2017 г. има ръст в прекратените по давност случаи. През 2015 и 2016 г. те са били съответно 37 180 и 36 612, а през миналата - 39 067.\"Без наши архиереи на честванията в Охрид\", информира вестник \"Стандарт\". Осем владици са подкрепили решението да се откаже поканата на македонската църква по повод честванията на 1000 години от създаването на Охридската архиепископия на 25 май. Мотивът за отказа е, че Македонската православна църква е в схизма, уточнява всекидневникът.\"Шопска без ракия сервират на евробосовете\", пише в заглавие на първата си страница „Труд“. Изданието обяснява, че традиционни български ястия с продукти от родни производители ще бъдат поднесени на ръководителите на 28-те държави членки, които се събират на неформалната вечеря в София на 17  май. Сред продуктите в менюто, подготвяно 3 месеца, ще има био биволско и овче сирене от Тетевен, а десертът ще бъде ореховка с мус от ягоди и малини, допълва \"Труд\".", "date": "2018.05.15", "title": "Преглед на печата"}
{"url": "http://www.cross.bg/lekarite-pleven-zhyrnalist-1574741.html", "text": "/КРОСС/ Джема Грозданова, депутат от ГЕРБ в 44-ото НСМихаела Филева, певицаЕвелин Костова, актрисаКонстантин Семерджиев (Коко Тайсъна), боксьорМаргарита Попова, юрист, заместник-председател и главен секретар на БСК, вицепрезидент на България (2012- 2017), бивш министър на правосъдиетоПламена Апостолова, член на ВСССлавчо Николов, музикант от Б.Т.Р.Тодор Кирков, спортен журналистПроф. Георги Байчев, специалист по хирургия и онкология към ВМА, отличен с приз \"Лекарите, на които вярваме\"Чл.-кор. проф. д-р Григор Горчев, управител на болница \"Света Марина\"- Плевен, почетен ректор на МУ - Плевен, член на лигата \"Лекарите, на които вярваме\"Александър Велев, журналист, генерален директор на БНР ", "date": "2018.05.15", "title": "Родени на 15 май "}
{"url": "http://www.cross.bg/pahomiii-zhivot-hristiyanite-1574735.html", "text": "/КРОСС/ Преподобни Пахомий се родил в Тиваида (Египет) в края на ІІІ век. Родителите му били езичници, но Пахомий от ранни години имал отвращение към идолослужението. Не познавайки още християнската вяра, той вече чувствал лъжливостта на езичеството, и скоро Господ по Своята милост му посочил истината.Пахомий бил на 20 години, когато поради войната събирали войници в оная военна област, където той живеел. Всички младежи били принуждавани да постъпят на военна служба. Пахомий нямал никакво желание да бъде войник, но бил принуден и той да остави родителския дом и да отиде на война.По пътя войниците се спрели в един град, където имало мното християни. Те ги приели с радост и любов и им оказали всякаква помощ. Трогнат и учуден от техния прием, Пахомий ги запитал, защо са така милостиви, и получил отговор, че те са християни. Пръв път Пахомий чул това название. Той започнал да разпитва за тях и научил, че християните са добри и честни люде, на които техния Бог заповядал да обичат своите ближни - всички човеци и да бъдат милосърдни.Добрите дела на християните внушили на Пахомий уважение към тяхната вяра. Но когато той по-близко я изучил, чул за всемогъщия Бог, Който сътворил небето и земята, узнал за Иисуса Христа, Божия Син, Който приел човешко естество, за да спаси човеците от вечно осъждане, разбрал благодатното учение за вечния живот. Сърцето на младия Пахомий се възпламенило от любов към Бога и от желание да Му служи. Той паднал на колене, вдигнал очи към небето и извикал:\"Господи, Боже на християните, Който си сътворил небето и земята, милостиво погледни към мене и ми дай да Те позная. Помогни ми да ти служа и да изпълнявам Твоите заповеди\".И тук още той дал обещание да бъде християнин.Наскоро Пахомий заедно с войската оставил града и продължил своя път. Но той не забравил за Бога на християните и се стараел да живее честно, за да Му угоди. Когато го сполетявало някакво изкушение, той си спомнял, че е обещал да служи на Бога, молил Го за помощ и така предпазвал себе си от зло и порок.След свършване на войната разпуснали войската, и Пахомий се върнал в своята страна. Първа негова грижа била да намери християнски свещеник, за да получи от него свето Кръщение. Свещеникът го подготвил и го кръстил.В това време разни лъжеучения вълнували Църквата и смущавали вярващите. Новопокръстеният Пахомий се смущавал от тия ереси. Но той искрено желаел да узнае истината и решил да се оттегли в пустинята и да търси ръководството на опитен и мъдър старец.В Тиваидската пустиня живеел в това време отшелникът Паламон, който се славел със своя живот. Пахомий дошъл при него. Пустинникът го погледнал и казал:- Но ти си твърде млад, а отшелническият живот е твърде труден. Мнозина искаха да живеят при мене, но се върнаха в света, като се уплашиха от труда и лишенията.- Изпитай ме - казал Пахомий. - Аз вярвам, че Бог чрез твоите молитви ще ми дарува сила и търпение.Старецът се съгласил да приеме Пахомия. Животът на Паламон бил действително много тежък. Той почти не спял, а прекарвал и дните и нощите в труд и молитва. Денем той работел и същевременно шепнел наизуст псалми. Работата му била да преде вълна и да тъче груб плат за власеници, от продажбата на които той се издържал и дори помагал на бедните. А самият той вкусвал само по малко хляб със сол и вода.Пахомий почнал да споделя всичките му трудове и му оказвал безусловно послушание. Когато старецът забелязвал, че Пахомий бил налегнат от дрямка, извеждал го вън и там заедно влачели тежки кошници с пясък от едно място на друго. Това трябвало да го приучи да бъде буден и да побеждава себе си.Трудният живот не отвърнал Пахомия то предприетия подвиг. Напротив, той все повече и повече се разпалял от любов към Бога и охотно понасял трудове и лишения, помнейки колко много Христос страдал, за да ни спаси. Паламон с радост гледал на неговото усърдие и благодарял на Господа.ОТЕЦ АХИЛИЙ, ЕПИСКОП НА ЛАРИСАТози преподобен живял при царуването на император Константин Велики и произхождал от благочестиви родители. Като се отдал на благочестив и богобоязлив живот и изучил светските науки и висшата философия, той се украсил с всякакви богоугодни деяния, поради което бил поставен за епископ на горна Тесалия за християните, живеещи по цяла Елада. Присъствайки на Вселенския събор в Никея, той изобличил Арий и неговите съмишленици.Като се върнал в Лариса след събора, разрушил много идолски капища, изгонил бесовете от бесноватите и извършил множество други чудеса. Освен това той отново построил църковните сгради и богато ги украсил, след което с мир си отишъл от този живот. ", "date": "2018.05.15", "title": "Преп. Пахомий Велики. Св. Ахилий, еп. Лариски"}
{"url": "http://www.cross.bg/vyarvam-v-svyat-v-koiito-1574736.html", "text": "/КРОСС/ \"Вярвам в свят, в който няма герои. Разбира се, аз се възхищавам на личния кураж, на интелекта, на усърдната работа. Това са качества, които истински ценя... и които притежават толкова много \"обикновени\" хора.\"Орхан Памук", "date": "2018.05.15", "title": "Вярвам в свят, в който..."}
{"url": "http://www.cross.bg/purvata-slyzhba-bulgariya-1574734.html", "text": "/КРОСС/ / 1514 г. - Фернандо Магелан официално е освободен от служба при португалския крал.1525 г. - Приключва Селската война - народно въстание, избухнало в Европа през 1524 г.1567 г. - Мария Стюарт, кралицата на Шотландия се омъжва за Джеймс Хепбърн, 4-и граф на Ботуел, третият ѝ съпруг, за когото е широко разпространено мнението, че е виновен за убийството на лорд Дарнли.1648 г. - Подписан е Вестфалският мирен договор, който слага край на Тридесетгодишната война.1701 г. - Започва Войната за испанското наследство.1755 г. - Основан е град Ларедо, Тексас, САЩ.1800 г. - Наполеон Бонапарт преминава Алпите и нахлува в Италия.1811 г. - Парагвай обявява независимост от Испания.1867 г. - Четата на Филип Тотю със знаменосец Васил Левски преминава в България през река Дунав край Свищов.1879 г. - Княз Александър Богориди пристига в Пловдив и поема управлението на Източна Румелия.1882 г. - Руският император Александър III въвежда Майските закони.1892 г. - Стоян Михайловски написва стихотворението \"Кирил и Методий\", което през 1901 г. с музиката на Панайот Пипков става химна \"Върви, народе възродени\".1918 г. - Влиза в действие първата в света въздушна пощенска служба между Ню Йорк, Филаделфия, Пенсилвания и Вашингтон.1930 г. - Съставено е четиридесет и петото правителство на България, начело с Андрей Ляпчев.1935 г. - Открита е първата линия на Московското метро.1940 г. - \"Макдоналдс\" отваря първия си ресторант в Сан Бернардино, Калифорния.1941 г. - Войски на Българска армия влизат в Ресен и Охрид и завземат островите Тасос и Самотраки в Бяло море.1942 г. - Основан е Институт за български език към Българската академия на науките, който се занимава с изследване на състоянието, историята и диалектите на българския език.1943 г. - Комунистическият интернационал е разпуснат.1948 г. - Започва първата Арабско-израелска война.1955 г. - Постигната е независимостта на Австрия.1957 г. - Великобритания изпробва първата си водородна бомба на остров Рождество в Тихия океан.1958 г. - СССР изстрелва Спутник 3.1960 г. - СССР изстрелва Спутник 4.1988 г. - Война в Афганистан (1979-1989): След повече от осем години воюване, Червената армия започва изтегляне от Афганистан.1990 г. - Картината \"Портрет на д-р Гаше\" от Винсент ван Гог е продаденa за рекордните 82,5 милиона щатски долара и става най-скъпата картина в момента.1992 г. - Създадена е Националната служба по заетостта.2008 г. - Калифорния става вторият американски щат след Масачузетс през 2004 година, който легализира еднополовите бракове.2009 г. - Официално е открит \"Музеят на тракийското изкуство\" в Симеоновград от президента на България Георги Първанов, министъра на културата Стефан Данаилов в присъстивето на Техни Височества Акишино - принцът и принцесата на Япония.", "date": "2018.05.15", "title": "15 май в историята"}
{"url": "http://www.cross.bg/tema-andreii-zhivo-1574739.html", "text": "/КРОСС/ БНТ, „Денят започва\"Тема: В Международния ден на семейството - отживелица ли е бракът?Тема: Задава ли се шоково поскъпване на горивата? - прогнозата на Андрей Делчев от Българската петролна и газова асоциацияТема: Китайските интереси в Източна Европа - коментар на икономиста Емил ХърсевТема: Рестарт на АЕЦ „Белене\" - двете гледни точки от Андрей Райчев и Даниел СмиловТема: На живо: Започва възстановяването на Западния парк в София - как ще изглежда?Тема: Утро с музика: група „Севи\" представят новия си клипБТВ, \"Тази сутрин\" Тема: Жената на Боян Петров - Радослава Ненова за призива й спасителите да не изкачват връх Шиша пангмаТема: Ще бъдат ли спасени от фалит болниците във Враца и Ловеч и защо заместник-министър Жени Начева бе замеряна с яйца от недоволни медици?Тема: Наръгаха с нож младеж в тролея заради забележка. Кой е нападателят и какво е състоянието на пострадалия?Тема: Ще размрази ли парламентът проекта „АЕЦ Белене\" и какво ще ни струва това? Коментар на експертите Трайчо Трайков  и проф. Атанас ТасевТема: Чий герой е Гоце Делчев и ще се разберат ли българските и македонските историци за общото ни минало - коментар на проф. Ангел ДимитровТема: Как продължава кампанията на ДНК за повече новородени българчета? Гост продуцентът Андрей АрнаудовНова телевизия, „Здравей, България\"Тема: Как мъж  наръга младеж с нож в градския транспорт, защото му направил забележка за люпене на семки. На живо последни подробности какво е състоянието на момчетоТема: Само пред NOVA - говорят родителите на децата от скандалните снимки по време на мачТема: Източва ли се БДЖ през ремонти на хартия? Нови разкрития от Марин НиколовТема: Яйца срещу заместник - министър на здравеопазването в болницата във ВрацаТема: Пълен напред за АЕЦ \"Белене\". Кой, как и за колко ще строи втората ядрена централа?Тема: Как се асфалтират дупки пълни с вода? На живо - ще има ли наказани?Тема: Втора серия на акция \"Шум\" край морето. Очаквайте диджей Станчо, осъдил държавата за ареста му миналото лятоТема: След 9 - Михаела Филева празнува рожден ден в парка. Кой освен Никол Станкулова ще й прави компания? ", "date": "2018.05.15", "title": "Теми и гости в ефира днес"}
{"url": "http://www.cross.bg/palestintzi-izrael-erysalim-1574737.html", "text": "/КРОСС/ Съветът за сигурност на ООН се събира на извънредно заседание по повод насилието в Газа.Сблъсъци при протеста по повод откриването на американското посолство в Ерусалим доведоха до смъртта на десетки палестинци.", "date": "2018.05.15", "title": "ООН се събира извънредно заради насилието в Газа"}
{"url": "http://www.cross.bg/chasa-sofiya-provede-1574740.html", "text": "/КРОСС/ *** София. От 14.30 часа държавният глава Румен Радев ще проведе среща на „Дондуков\" 2 с председателя на Европейската сметна палата Клаус-Хайнер Лене.*** Стражица. Вицепрезидентът Илияна Йотова ще участва в традиционните Каралийчеви дни в град Стражица. От 10.30 часа в парк „Красива България\" ще бъде открит „Карнавалът на приказките\". По-късно през деня вицепрезидентът ще посети село Велчево, област Велико Търново. В 13.00 часа в НЧ „Светлина - 1892\" Илияна Йотова ще разговаря с жителите на селото и ще се запознае с етнографската експозиция и библиотеката.*** София. В резиденция „Бояна\" министър председателят Бойко Борисов ще се срещне с испанския премиер Мариано Рахой.*** Бургас./к. к. „Слънчев бряг\". От 10.00 часа министрите на околната среда и водите Нено Димов и Николина Ангелкова ще посетят пречиствателни станции и други обекти в Слънчев бряг, Несебър и Бургас, за да се запознаят на място с подготовката за летния сезон. Обиколката ще започне от почивната станция на Министерския съвет в Слънчев бряг.*** Бургас./к. к. „Слънчев бряг\". От 14.30 часа в зала „Парадайз Хевън\" на хотел „Хелена сандс\" в к. к. „Слънчев бряг\" министърът на регионалното развитие и благоустройството Николай Нанков и заместник-министърът и ръководител на Управляващия орган на ОПРР Деница Николова ще дадат пресконференция, на която ще представят напредъка в изпълнението на програмата. На нея регионалният министър ще обяви старта на кампанията за деца на Министерството на регионалното развитие и благоустройството „Моят град е моята крепост\".От 15.30 часа Николай Нанков ще открие дванадесетото заседание на Комитета за наблюдение на Оперативна програма „Региони в растеж\" 2014 - 2020 г. в конферентната зала на хотел „Хелена парк\" в к. к. „Слънчев бряг\".*** Видин. От 14.30 часа министърът на образованието и науката Красимир Вълчев ще посети СУ „Цар Симеон Велики\" във Видин, където ще се срещне и разговаря с директори на училища, детски градини и представители на синдикатите. Преди обяд министър Вълчев ще посети СУ „Васил Левски\" в гр. Кула и ОУ „Васил Левски\" в с. Бойница.*** София. От 09.00 часа в хотел „Маринела\" ще започне Конференцията на високо равнище относно икономическото и социалното сближаване в региона на Западните Балкани. От 10.30 часа ще се проведе пресконференция.*** София. От 09.30 часа в зала 3 на НДК, Сметната палата на Република България организира конференция в рамките на Българското председателство на Съвета на ЕС за ролята на Върховните одитни институции за засилване на отчетността, прозрачността и интегритета в публичния сектор.*** София. От 09.00 часа 4 състав на Специализирания наказателен съд ще гледа делото срещу Юлиян Т., Христо С., Невена М. и др. за организиране и ръководене на организирана престъпна група.*** София. В НДК продължава втория ден от Конференцията в областта на електронното правосъдие.*** София. От 09.30 часа в хотел „Новотел София\" ще се проведе IoT Adventure Forum 2018.*** София. От 09.30 часа в Аудитория „проф. Петър Мутафчиев и проф. Вера Мутафчиева\", зала 310 на Нов български университет ще се проведе международна конференция на тема „Регионално развитие и трансгранично сътрудничество - европейската перспектива за страните от Западните Балкани\". Събитието е организирано от Лабораторията за публични политики към Департамент Политически науки на Нов български университет, с подкрепата на Фондация „Конрад Аденауер\" - България.*** София. От 10.00 часа заместник-кметът на София по транспорт - Евгени Крусев, директорът на дирекция „Сигурност\" на Столична община - Кристина Лазарова, началник отдел „Пътна полиция\" - Тенчо Тенев, началник „Охранителна полиция\" на СДВР - Борислав Муеров ще представят организацията на движение за провеждане на събития, които са свързани с българското председателство на 16 и 17 май 2018г. Пресконференцията ще се проведе в Столична община, ул.\"Московска\" 33, Зала 1.*** София. От 10.00 часа 5 състав на Специализирания наказателен съд ще гледа делото срещу Илчо И., Станко Ж., Евгений И. и др. за образуване и ръководене на организирана престъпна група.*** София. От 10.00 часа - 7 състав на СГС ще гледа делото срещу бившия ректор на Медицинския университет Ваньо М. и Алексей А., обвинени за сключване на неизгодна сделка*** София. От 10.00 часа 9-и състав на Специализирания наказателен съд ще гледа делото срещу Радослав Б., Денис Б., Мариян К. и др. за образуване и ръководене на организирана престъпна група.*** София. От 10.00 часа 7-и състав на Специализирания наказателен съд ще гледа делото срещу Поля П., Спасена Г., Любомир Д. и др. за организиране и ръководене на организирана престъпна група.*** София. От 10.00 часа в Националния пресклуб на БТА ще се състои пресконференция, на която ще бъде даден старта на Националната информационна кампания „Белодробно здраве във всички политики\" 2018.*** София. От 10.10 часа заместник-министърът на регионалното развитие и благоустройството инж. Валентин Йовев ще участва в откриването на семинар на тема „Подобряване на енергийната ефективност на обществените и жилищните сгради\", част от конкурса „Екообщина 2018\", който ще се проведе във Френския институт -София ( пл. „Славейков\" 3). По-късно съшия ден, от 11.00 часа, зам.-министър Йовев ще присъства на официалното откриване на „Полиграфия Офис Център\" на бул. „Цариградско шосе\" 47А.*** София. От 11.00 часа в Клуб „Перото\" ще се проведе пресконференция на Движение за национална кауза (ДНК) по повод отчет на дейността на организацията за двете години от основаването ѝ. В нея ще участват Андрей Арнаудов - председател и основател на ДНК, Владо Николов - съ-основател и посланик на ДНК, Нели Хаджийска - посланик на ДНК, Мария Янева - председател на фондация „Искам бебе\", Моника Иванчовска - координатор на ДНК и кампанията „Направи го за България\".*** София. От 11.00 часа омбудсманът Мая Манолова свиква обществена дискусия на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България\". Събитието ще се проведе в институцията на омбудсмана на ул. „Георг Вашингтон\" № 22.*** София. От 11.00 часа 17 състав на Специализирания наказателен съд ще се гледа делото срещу Петър П., Станислав М., Валентин Х. и Любен М. за организиране и ръководене на организирана престъпна група.*** София. От 11.00 часа в зала „Арена Армеец\" ще се състои медийна среща по повод Световното първенство по художествена гимнастика, което за първи път след 31 години ще се проведе в България.*** София. В 11.00 часа пред сградата на Висшия съдебен съвет на ул. „Екзарх Йосиф\" 12, Информационна агенция ПИК организира протест под надслов „В защита на Апостола Васил Левски и на свободното слово\".*** София. От 11.00 часа в Гьоте-институт България ще бъде представена програмата на предстоящото дванадесетото издание на платформата Световен театър в София.*** София. От 12.00 часа в Националния пресклуб на БТА ще се състои пресконференция по повод на предстоящата Международна конференция „Християнските корени на Европа\", която ще се проведе на 26 май 2018 г. в Аулата на Великотърновския университет „Св. св. Кирил и Методий\".*** София. От 13.30 часа 1 състав на Специализирания наказателен съд ще се гледа делото срещу Пламен Г., Ердинч Х. и Костадин К. за организиране и ръководене на организирана престъпна група.*** София. От 13.30 часа 11 състав на Специализирания наказателен съд ще гледа делото срещу Диана В., Александър М. и Сашо К. за образуване и ръководене на организирана престъпна група.*** София. От 13.00 часа в зала „Роял\" на „София хотел Балкан\" ще се проведе конференция с международно участие на тема „Европейското бъдеще на транспорта от Централна и Източна Европа\" по проблемите на сектора във връзка предложените нови регулации с „Мобилен пакет I\" и „Мобилен пакет II\" на ЕС.*** София. От 15.00 часа в сградата на Агенция „Пътна инфраструктура\" ще бъдат отворени офертите за изпълнител на кръговото кръстовище на път II-86 Пловдив - Асеновград, при входа на град Пловдив.*** София. От 15.00 до 17.00 часа заместник-председателят на Столичен общински съвет Милка Христова и народният представител от „БСП за България\" проф. Георги Михайлов ще проведат приемна за граждани в постоянната приемна на БСП - София на ул. „Леге\" №10, етаж 1.*** София. От 16.20 часа в Нов български университет в галерия „Униарт\" ще се проведе лекция на Антел Бабуш в рамките на Международния научен семинар „Двуликият писател\".*** София. От 18.00 часа в Двореца, пл. „Княз Александър І\", Италианският културен институт в София и Националната галерия представят 58 шедьоври на Римския барок, свързани с творчеството на видни личности от Бернини до Кавалер д'Арпино и Матия Прети.*** София. От 18.00 часа в Националния етнографски музей ще бъде открита многожанрова изложба „ArtExtreme СТРАЖА\" на АНДАРИ - Анатолий Радев и Дария Василева под патронажа на президента на Република България Румен Радев.*** София. От 18.00 часа в Експозиция за национално помирение ще бъде представена фотоизложба „21 август 1968: Краят на Пражката пролет\" организира Чешкият център съвместно с Посолството на Чешката република в София и фестивала „Фотофабрика\".*** София. От 18.00 часа в Италианския културен институт (ул. Париж, 2Б) ще бъде открита изложбата „Бернини и римският Барок: модерният начин на изразяване. Творби от двореца Киджи в Арича\".*** София. От 18.30 часа на Национален стадион „Васил Левски\" ще се състои футболната среща между отборите на Левски и ЦСКА.*** София. От 18.30 часа в галерия „Сан Стефано\" ще бъде представена книгата „Дюна 45. Намибия\" на Максим Минчев. По време на събитието в галерията ще бъде експонирана и изложба от 80 фотографии на деца от над 100 държави, които авторът Максим Минчев е снимал по време на своите пътешествия.*** София. От 18.30 часа в зала 2 в Централния дом на архитекта ще се проведе обществена дискусия „България пред избора на бъдеще\".*** София. От 18.30 часа в галерия „Сан Стефано\" (ул. „Сан Стефано\" №22) ще се проведе среща с разказвача Максим Минчев.*** София. От 19.00 часа в Литературен клуб „Перото\" ще се проведе връчването на наградите на първия конкурс за чиста журналистика WEB REPORT.*** София. От 20.00 часа в зала 1 на НДК ще се проведе концерт на Postmodern Jukebox.*** София. От 20.00 часа в хотел „РREMIER BEST WESTERN\" ще се състоят годишните награди, които ще възнаградят хуманизма и отговорността на лекари, болници, клиники и екипи с доказани значими постижения в областта.***Асеновград.От 11.00 часа кметът на Асеновград д-р Емил Караиванов ще даде пресконференция по актуални теми и събития от работата на Община Асеновград.***Благоевград. На площад „България\" започва изложението „Литера Експо\".*** Бургас. От 10.00 часа в Експозиционен център „Флора\" ще бъде открита конференцията „Бъдещето на дигитализацията и предприемачеството\". Кметът Димитър Николов ще произнесе приветствено слово.*** Бургас. От 18.00 часа в Младежки културен център ще се проведе Уъркшоп „Африкански танц\" с Mugisha Frank /Уганда/.*** Бургас. От 18.00 часа в Дома на писателя ще започне ХII издание на инициативата Майски срещи на славянски творци „Свято слово\".*** Бургас. От 18.30 часа в Културен център „Морско казино\", Дензъл Ребеловски ще представи новата си пиеса „Conjunction или Екзистенциалната Невъзможност на Битието\".*** Бургас. От 19.00 часа в Младежки културен център ще се проведе Заключителен Уъркшоп - отворен урок „Афганистански танц и перкусии\".*** Варна. От 10.00 часа в арт салона на Радио „Варна\", Инициативен комитет на ГИ „Варна срещу Истанбулската конвенция\" ще проведе пресконференция на тема „Джендър идеологията в образованието\".*** Варна. От 14.00 до 16.00 часа в офиса на ПП ГЕРБ (ул. „Георги Бенковски\" №1\") общинският съветник Марица Гърдева ще има приемен ден.***Варна.От 15.00 часа във фоайето пред зала „Варна\" на посещение в Община Варна ще бъде Н. Пр. Темиртай Избастин, посланик на Република Казахстан. Изявления са предвидени след срещата.***Варна.От 18.00 часа в Регионална библиотека \"Пенчо Славейков\", Варна ще се проведе среща-разговор с Николай Волев.*** Велико Търново. От 11.00 часа в Регионалния пресклуб на БТА ще се проведе пресконференция, на която ще бъдат представени проявите по повод Майските дни на културата, Празника на Горна Оряховица и Празника на горнооряховския суджук. Ще присъстват кметът инж. Добромир Добрев и заместник-кметът Йорданка Кушева.*** Велико Търново. От 17.30 часа в Изложбени зали „Рафаел Михайлов\" ще бъде представена книгата Емигрантски неволи автор Гергана Егова-Динева.*** Велико Търново. От 18.00 часа в РБ „П. Р. Славейков\" ще се състои премиерата на стихосбирката на Йордан Атанасов „Необясним захлас\".*** Видин. От 10.00 часа в спортна зала „Фестивална\" кметът на Община Видин Огнян Ценков ще присъства на тържественото изпращане на зрелостниците от випуск 2018 на ППМГ „Екзарх Антим I\", а от 11.00 часа на тържеството в СУ „Цар Симеон Велики\".*** Видин. Заместник-председателят на ГЕРБ и председател на ПГ на партията Цветан Цветанов ще посети област Видин. Той ще бъде придружаван от народния представител и областен координатор на ГЕРБ-Видин Владимир Тошев.От 16.00 часа в сградата на Община Видин Цветан Цветанов ще се срещне с кмета на града Огнян Ценков. От 17.00 часа в Конферентната зала на Община Видин Цветанов ще разговаря с кметове на общини от областта.От 19.30 часа заместник-председателят на ГЕРБ ще участва в предизборна среща в село Раковица, община Макреш. На нея Цветанов ще подкрепи кандидата на ГЕРБ за кмет на община Макреш Николай Ненчев за частичните местни избори, насрочени за 20 май 2018 г. Предизборната среща ще се проведе в салона на НЧ „Надежда - 1906\". В нея ще участват още областният управител на Видин Албена Георгиева и общинският ръководител на ГЕРБ-Макреш Иван Вълчев.*** Враца. От 10.00 часа на стадион „Христо Ботев\" ще се проведат деветнадесетите областни състезания с младежките противопожарни отряди \"Млад огнеборец\".*** Горна Оряховица./с. Драганово. От 10.00 часа в НЧ „Съединение - 1888\" ще започнат Детски майски празници. /продължават до 19 май/.*** Добрич. От 18.00 часа в Дом-паметник „Йордан Йовков\" ще бъде представена книгата „Планът за преобразяване на Южна Добруджа (1951-1956)\" от доц. Цветолин Недков.*** Дупница. От 10.00 часа в залата на Община Дупница ще се проведе заседание на Общинския съвет. Основна точка в дневния ред са годишният отчет и баланс на общинската болница.***Кюстендил.От 10.00 часа в заседателната зала на Община Кюстендил ще се проведе месечно съвещание с кметовете и кметските наместници.***Пловдив.От 09.15 часа, зала 1, Апелативният съд ще гледа делото, образувано по жалба срещу присъда на Окръжен съд - Пловдив, с която подсъдимият Тодор Т. е признат за виновен в това, че на 09.07.2014 г. около 22.00 часа, на пътя от с. Виница в посока гр. Първомай, обл. Пловдивска - на път ПДВ2215, на 1км. 900м. преди гр. Първомай, при управление на моторно превозно средство е причинил смъртта на лицето Я. Л. и три средни телесни повреди на Н. А.***Пловдив.От 11.30 часа в Народна библиотека \"Иван Вазов\" - Пловдив - конферентна зала, в рамките на програмата на „Младият Пловдив чете\" Капка Кънева ще гостува в Национална гимназия за сценични и екранни изкуства в Пловдив. Събитието е насочено към родители, учители и всички, работещи с малки деца. Входът е свободен.*** Пловдив. От 16.00 часа общинският съветник от ГЕРБ в Общински съвет - Пловдив Иван Вичков ще приема граждани в партийния офис в район „Тракия\" в блок 91.*** Пловдив. От 17.00 часа на първия етаж на Постоянната експозиция на художника Енчо Пиронков в Стария град, ще бъде представена изложба с рисунки на ученици от СУ „Черноризец Храбър\".*** Пловдив. От 19.00 часа в зала „Съединение\" на Регионалния исторически музей-Пловдив (Площад \"Съединение\" 1) ще гостува Мичико Дате.***Разград. От 11.00 часа в зала 308 ще се проведе пресконференция по повод Европейска нощ на музеите в Разград.*** Русе. От 11.00 часа ще се състои церемонията по първа копка за обект „Реконструкция и рехабилитация на пешеходната среда по ул. „Баба Тонка\".*** Русе. От 11.30 часа ще се състои церемонията по първа копка за обект „Реконструкция и рехабилитация на пешеходната среда по ул. „Църковна Независимост\".*** Русе. От 18.00 в Регионална библиотека „Любен Каравелов\" ще се проведе се състои премиерата на книгата „Голяма работа\" с автор Пламен Петков.*** Русе. От 19.00 часа в Държавна опера-Русе ще се проведе премиера на Детска опера „Един нов свят\".*** Свищов. От 10.00 часа в Отдел „Изкуство\" на Градската библиотека ще бъдат представени „Любими детски илюстрации\" - ученици от ОУ „Филип Сакелариевич\" рисуват сюжети и герои от света на приказките.*** Свищов. От 17.00 часа в двора на къщата музей „Алеко Константинов\" ще се проведе представяне на новата книга на Людмил Симеонов „Свищовски срещи\".***Смолян.От 18.00 часа в зала „Петър Стайков\" ще бъде премиерата на книгата на Светозар Казанджиев „Земя, погалена от Бог\". Проявата е част от Майските културни празници в Община Смолян.*** Стара Загора. От 11.00 часа на летището в Стара Загора ще бъде открито Международното селскостопанско изложение „БАТА АГРО\".*** Хасково. От 17.30 часа в зала „Спартак\" ще се проведе спортен празник. Състезанията са по проект „Равни в старта\" финансиран от Център за образователна интеграция на децата и учениците от етническите малцинства - ЦОИДУЕМ.***Шумен. От 11.00 часа в конферентата зала на КОЦ ще бъде дадена пресконференция от РК на БЛС- Шумен относно Здравна карта- 2018.***Шумен. От 14.00 часа в зала 2 на Областна администрация Шумен ще заседава Областната транспортна комисия. ", "date": "2018.05.15", "title": "Предстоящи събития в страната за 15 май"}
{"url": "http://www.cross.bg/valezhi-gradysa-grumotevitzi-1574738.html", "text": "/КРОСС/ Следобед над Западна и Централна България ще се развива мощна купеста и купесто-дъждовна облачност. Ще има краткотрайни валежи от дъжд, придружени с гръмотевици, и условия за градушки. По-значителни количества се очакват в областите Видин, Монтана и Враца, където са обявени предупреждения от първа степен. Максималните температури ще са предимно между 23 и 28 градуса, в София- 22.В планините също ще има краткотрайни валежи с гръмотевици и до умерен югозападен вятър. Максималната температура на височина 1200 метра ще е около 17 градуса, на 2000 метра – около 9.През следващите дни ще има и слънчеви часове, и превалявания с гръмотевични бури, и градушки. Сутрин времето ще е по-спокойно, а през втората половина на деня ще вали. Утре се очакват валежи главно в западните и централни райони от страната, в четвъртък - в източните. Температурите ще останат без съществена промяна, максимални между 23 и 28 градуса.", "date": "2018.05.15", "title": "Жълт код за валежи и гръмотевични бури в областите Видин, Монтана и Враца"}
