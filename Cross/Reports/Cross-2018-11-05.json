{"url": "http://www.cross.bg/apple-kompaniyata-obyavi-1588221.html", "text": "/КРОСС/ Тазгодишният финансов отчет на Apple ще бъде последният, в който се публикува броят на продадените продукти на компанията, съобщава The Verge, цитиран от факти.бг.Тим Кук и финансовият директор Люк Маестри твърдят, че статистиката за реализираните количества стока не са толкова важни.През последните 2 години Apple увеличи чувствително средната цена на смартфоните си от $724 на $793. Стратегията явно работи, защото компанията е продала приблизително същия брой устройства, но през четвъртото тримесечие на миналата година печалбата ѝ се е увеличила с 29%.Поскъпнаха и другите продукти на Apple - MacBook Air, Mac mini и т.н. Според Кук и Маестри именно увеличението на средната цена обезсмисля публикуването на информация за броя продадени устройства.Създателят на Tesla и SpaceX Илон Мъск обяви, че продуктите на Apple \"вече не ни смайват\", макар по същество компанията все още да прави добри смартфони.Заради ниско търсене пък, Apple обяви, че спира допълнителното производство за iPhone XR. Според изданието Nikkei компанията ще прави с около 100 000 броя по-малко на ден, което е с 20-25% по-малко от първоначалните прогнози.", "date": "2018.11.05", "title": "Apple вече няма да разкрива колко смартфони продава"}
{"url": "http://www.cross.bg/priemna-dakov-alyosha-1588228.html", "text": "/КРОСС/  На 6 ноември, от 15,00 до 17,00 часа, общинският съветник Альоша Даков ще бъде на разположение на софиянци в постоянната приемна на БСП - София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2018.11.05", "title": "Общинският съветник от БСП Альоша Даков ще проведе приемна за граждани"}
{"url": "http://www.cross.bg/radev-stara-planina-1588199.html", "text": "/КРОСС/ На , от  в Гербовата зала на  държавният глава Румен Радев ще връчи националния флаг на участниците в 27-та българска Антарктическа експедиция.По-късно през деня, от напрезидентът Радев ще удостои изтъкнати българи с държавни отличия.С   за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония.Държавният глава ще връчи  за неговите изключително големи заслуги за медицинската наука и практика в България и за съществените му постижения в областта на урологията.С  президентът Радев ще удостои  за изключително големите му заслуги в областта на културата и изкуството.", "date": "2018.11.05", "title": "Програма на президента Румен Радев за 6 ноември"}
{"url": "http://www.cross.bg/pakistan-osudenata-dnes-1588217.html", "text": "/КРОСС/ Очакваме правителството на Пакистан да вземе необходимите мерки за сигурността на своите граждани, включително на Асия Биби. Това заяви днес на пресконференция говорител на Европейската комисия в отговор на въпрос, съобщава БНТ.", "date": "2018.11.05", "title": "ЕС призова Пакистан да се грижи за сигурността на своите граждани"}
{"url": "http://www.cross.bg/razvitie-regionalnoto-regionalno-1588229.html", "text": "/КРОСС/ Министерството на регионалното развитие и благоустройството организира дискусия за обсъждане на предлаганите промени в Закона за регионалното развитие. На нея ще бъдат коментирани промяната в териториалния обхват на районите от ниво 2, оптимизация на системата от стратегически документи за регионално и пространствено развитие, както и промени в съставите, отговорностите и функциите на звената и органите за управление на регионалното развитие. Дискусията ще се проведе на 7 ноември 2018 г. /сряда/ от 12:30 часа в хотел „Интер Континентал“, град София. Форумът ще се предава на живо и по интернет в официалния сайт на МРРБ: , като ще бъде активирана и възможност за коментари и въпроси в реално време.Законът за регионалното развитие (ЗРР) урежда планирането, програмирането, управлението, ресурсното осигуряване, наблюдението, контролът и оценката по изпълнението на документите за провеждане на държавната политика за регионално развитие. Промените в нормативния акт са предложени след анализ на действащата национална политика за регионално и пространствено развитие. Основните изводи от него сочат изоставане на българските райони по ключови социално-икономически показатели в сравнение с останалите страни от ЕС и спад по отношение на демографските показатели. Водещ е изводът за необходимостта от създаването на по-устойчив във времето териториален обхват на районите, който би довел до оптимизиране на процеса на разработване на стратегическите документи за регионално развитие и впоследствие на разработването на програмите, съфинансирани от ЕСИФ за периода след 2020 г.Предложените промени а свързани с постигне на оптимизация на процесите на планиране на регионалното и пространственото развитие, създаване на по-устойчив във времето териториален обхват на районите от ниво 2, с оглед използване по подходящ начин на наличните ресурси и капацитет. Предвижда се разделянето на страната на четири района – Дунавски, Черноморски, Югозападен и Тракийско-Родопски. Предимствата на този вариант са устойчивост в дългосрочен план – до 2070 г., естествено географско разделение, балансирани показатели и съответствие с естественото асоцииране на общините по райони. Избраният подход отчита социално-ресурсния, икономически, културно-исторически и географски потенциал на развитие на всеки един от районите от ниво 2. В Закона за регионалното развитие няма да се определят административни центрове на районите, но могат да бъдат определяни градове, в които да се осъществяват функции по планиране, програмиране, управление, ресурсно осигуряване, наблюдение и оценка на регионалното развитие, което ще бъде разписано в Правилника за прилагане на закона. Предлага се и въвеждането на нов тип документи на всяко ниво, обединяващи стратегическото и пространственото планиране на регионалното развитие – Национална концепция за регионално и пространствено развитие, План за регионално и пространствено развитие на районите от ниво 2 и План за интегрирано развитие на община. Предлага се отпадане на стратегическите документи на областно ниво като техният общ брой ще се намали от над 400 на 27. Целта е да се подобри качеството на документите и тяхната синхронизация. Предлага се също въвеждане на двустепенен модел на управление на регионалните съвети за развитие в районите от ниво 2, който включва управленски и експертно-технически състав и др.Поканени за участие са народни представители, областни управители, представители на управляващите органи на оперативните програми, Националното сдружение на общините в Република България, представители на организации на работодатели и синдикати, представители на академичната и научната общност, неправителствени граждански организации, секторни министерства. Дискусията е отворена и достъпна за всички заинтересовани лица, след регистрация на интернет линка. Регистрация  за участие във форума може да се направи до 15:00 часа на 6.11.2018 г. на адрес: . ", "date": "2018.11.05", "title": "МРРБ организира дискусия по промените в Закона за регионално развитие и новото райониране на страната"}
{"url": "http://www.cross.bg/moreto-skorost-datchika-1588220.html", "text": "/КРОСС/ Индонезийският пътнически самолет, който падна в морето миналата седмица и загинаха всичките 189 души на борда е имал проблем с датчика за скоростта при последните си четири полета, включително при този, при който е катастрофирал, казаха днес разследващите, съобщи ДПА, цитирана от БНТ.Боингът 737 на индонезийската авиокомпания \"Лайън еър\" падна в морето край остров Ява 13 минути след излитането си от летище \"Сукарно-Хата\" в Джакарта на 29 октомври. предполага се, че всички 189 души на борда са загинали.\"Той имаше проблеми при четири последователни полета\", каза на пресконференция Нуркахио Утомо, разследващ служител от Националната комисия за транспортна сигурност (НКТС).\"Опитваме се да установим дали повредата е била в датчика, измервателния уред или в компютърната система, или някой от компонентите е бил премахнат или преместен\", каза той.От \"Лайън еър\" потвърдиха съобщенията, че самолетът е отчитал \"неточни\" данни за височина и скорост по време на предишен полет от Бали до Джакарта на 28 октомври.Но от ръководството на компанията казаха, че проблемите още същата нощ са били отстранени. Директорът на НКТС каза, че самолетът е паднал в морето с висока скорост и се е разпаднал при удара.Черната кутия с полетните данни беше открита от водолази в четвъртък и бе доста повредена, но въпреки това информацията от нея беше разчетена. Продължава търсенето на телата на жертви от катастрофата на самолета, както и на другата черна кутия със записа на разговорите в пилотската кабина.", "date": "2018.11.05", "title": "Катастрофиралият индонезийски самолет е имал проблеми с датчика за скорост"}
{"url": "http://www.cross.bg/tryavna-obshtinskite-narysheniya-1588211.html", "text": "/КРОСС/ Върховната административна прокуратура откри редица нарушения в подзаконовите нормативни актове, приети от общинските съвети в страната, съобщават от прокуратурата. При проверките е установено неспазване на принципите за прозрачност и съгласуваност на решенията.Сред оспорените подзаконови нормативни актове са наредби за местните данъци и такси, реда на придобиване и управление на общинско имущество, условията за поставяне на премстваеми обекти и управление на общинските пътища.Силистра, Габрово, Перник, Велинград, Димитровград, Симеоновград, Пещера, Севлиево, Гълъбово, Трявна, Мездра, Габрово, Радомир, Бобов дол, Трявна, Дряново, Сунгурларе, Трън, Созопол, Поморие, Карнобат, Айтос, Несебър, Севлиево, Трявна и Рила са общините, в които са открити нарушения.Изготвени  са 94 прокурорски акта до съответните административни съдилища, към момента 25 са уважени.От прокуратурата припомнят, че проект на нормативните актове трябва да бъде публикуван на страницата на съответната, а на заинтересованите лица се предоставя минимален срок от две седмици за предложения и становища по проекта.", "date": "2018.11.05", "title": "Прокуратурата откри редица нарушения в решенията на общинските съвети в страната"}
{"url": "http://www.cross.bg/byudzhet-dobavi-godini-1588214.html", "text": "/КРОСС/ Широка подкрепа от представители на синдикати, работодателски организации, икономисти, лекари, учители, пенсионерски съюзи, организации на хора с увреждания, експерти по сигурност и кметове получи Алтернативният бюджет на БСП. Много предложения и мнения по него бяха дадени по време на дискусията.Икономистът проф. Боян Дуранкев обясни, че в алтернативата на БСП има чуваемост към това, което науката предлага отдавна. Като пример посочи предложенията за промяна на данъчната система и фискалната политика като цяло. \"Такъв Алтернативен бюджет е необходим с оглед на това, което се случва в ЕС, заради бъдещия Брекзит. На българската икономика е нужна „мека възглавница“, за да преодолее тези трудности\", каза още той. Проф. Дуранкев обърна внимание и на инвестиционната програма, която се предлага в бюджета, защото в нея се вижда изискването за догонващо развитие. \"С темп от 3,5% растеж на БВП ще ни трябват 45 години, за да достигнем средното ниво на ЕС от 2017 г., но при по-добра инвестиционна програма темповете на растеж могат да се вдигнат с 5-6% годишно. Ако с такъв Алтернативен бюджет се блокира прехвърлянето на капиталови разходи в текущи, растежът ще се вдигне\", коментира икономистът. Той добави, че семейното подоходно облагане също е изключително важно и настоява за него от години.„За 10 години имаме покачване на външния дълг в абсолютен размер. Сега трябва да се стремим към трупане на резерви и балансиран бюджет“, препоръча Васил Велев, председател на УС на АИКБ. Според него в предлагания от правителството бюджет разходите са повлияни предизборно. „Щедро се увеличават заплатите в и без това разхитителната администрация. Не сме против ръста на заплатите им, но сме против ръста на числеността на персонала там“, категоричен е той. Велев обясни, че в момента 433 000 души получават пари от бюджета, според Министерството на финансите. „Като добавим и тези, които косвено получават пари, може да ги закръглим на 500 000. Съотношението е обърнато и при тази тежка администрация да се увеличават с 600 млн.лв. разходите за администрация допълнително е на гърба на хората, които работят в икономиката. Същото важи за МВР – имаме най-скъпо струващото МВР в ЕС“, каза още той.Председателят на Синдиката на българските учители Янка Такева обясни, че средствата от БВП за средно образование в бюджетната прогноза до 2022 г. трябва да нараснат от 3,6% на 4,2%. \"Трябва да бъде продължена политиката за обхвата на децата в системата на образованието, но чрез социалната политика на държавата. Трябва да се въведе и един учебник по предмет за всички училища, защото това ще създаде възможност да имаме единна образователна политика във всички населени места\", каза още Янка Такева .\"Тук сме, за да изкажем нашата категорична подкрепа за Алтернативния бюджет на БСП. Той дава едно начало на бързи промени, за да достигнем развитието на европейските държави след няколко години\". Това каза председателят на синдикат \"Защита\" Красимир Митов. Той добави, че за да се увеличат и приходите в бюджета е важно да се реформира държавният сектор. Митов каза още, че там в момента се назначават хора не поради необходимост, а заради това, че са свършили добра работа на управляващите по време на изборите. \"Няма как да повишим производителността на труда с кадри отвън, а с квалификация на кадрите, с които разполагаме, с добри условия за работа и нормално заплащане\", коментира Красимир Митов.\"Част от предложените в Алтернативния бюджет на БСП политики са близки до нашите виждания и насоки за бъдещото развитие на страната\", каза Любен Тонев, главен икономист в КНСБ. Той добави, че на първо място е данъчната система и семейното подоходно облагане, за което отдавна настояват от КНСБ. \"Инвестициите също са нещо изключително важно и нашите разчети за развитието й са много близки до тези в Алтернативния бюджет\", добави икономистът. Любен Тонев каза още, че увеличението на заплатите в публичния сектор е нормално, но то трябва да се извърши по по-справедлив начин. \"Хората на изкуството трябва да получат по-голямо повишение от останалите\", заяви той.Зам.-председателят на БСЧП \"Възраждане\" Евгени Евгениев обясни, че бюджетът е първо политики и след това цифри. \"Говорейки за алтернатива в политиката, трябва да се откажем от няколко химери, които битуват от години у нас. Една от тях е, че всеки въпрос може да бъде решен на парче. Това, което предлагате е добра основа за алтернатива в политиките\", каза още Евгениев. Той добави, че няма да можем да се оправим като държава, ако няма рязък скок на доходите от труд. \"Когато говорим за такъв скок, винаги трябва да ги свързваме с производителността на труда и стимули за малките и средни предприятия\", добави представителят на БСЧП. ", "date": "2018.11.05", "title": "Широка подкрепа получи Алтернативният бюджет на БСП"}
{"url": "http://www.cross.bg/kramp-karenbayer-lider-anegret-1588215.html", "text": "/КРОСС/ Генералният секретар на германския Християндемократически съюз (ХДС) Анегрет Крамп-Каренбауер беше номинирана за лидер на партията от организацията на политическата структура в провинция Саар, съобщава Welt.Регионалната организация единодушно одобри предложението Крамп-Каренбауер да се бори мястото на Ангела Меркел по време на конгреса на ХДС в Хамбург, който ще се проведе в началото на декември.„На първо място имаме нужда от личност начело на партята на федерално ниво, която да обединява. Крамп-Каренбауер има необходимия опит, но също така е отворена за нови идеи в нашата партийна програма”, заяви премиерът на Саар Тобиас Ханс.Освен Крамп-Каренбауер кандидати за лидерския пост в ХДС с реални шансове за победа са здравният министър Йенс Шпан и бившият лидер на консервативния блок в Бундестага Фридрих Мерц.", "date": "2018.11.05", "title": "Анегрет Крамп-Каренбауер получи официална номинация за мястото на Меркел в ХДС"}
{"url": "http://www.cross.bg/petur-bulgarite-reshenie-1588216.html", "text": "/КРОСС/ С решение на правителството Петър Харалампиев е освободен като председател на Държавната агенция за българите в чужбина, съобщиха от пресцентъра на Правосъдното министерство.Длъжността временно ще бъде изпълнявана от заместник-председателя на Агенцията Димитър Владимиров до определянето на нов титуляр.Правителственото решение, предложено от министър-председателя Бойко Борисов, е прието неприсъствено.", "date": "2018.11.05", "title": "Петър Харалампиев е освободен от поста председател на Държавната агенция за българите в чужбина"}
{"url": "http://www.cross.bg/nostalgiya-minaloto-protzenta-1588225.html", "text": "/КРОСС/ Две трети от европейците гледат на миналото по-положително, отколкото на настоящето и са скептични към имиграцията и членството в Европейския съюз, показват резултатите от проучване, разпространени днес, предаде ДПА.Фондация \"Бертелсман\" - независима изследователска група, свързана с медийната империя \"Бертелсман\", е провела анкетата през юни сред 10 885 души в Германия, Франция, Испания, Италия и Полша.Резултатите показват, че 67 процента от анкетираните изпитват носталгия. В Германия те са 61 на сто.Общо 78 процента от тези, които са обърнали поглед към миналото, смятат, че имигрантите не желаят да се интегрират в обществото. На това мнение са 63 процента от онези, които не чувстват носталгия, съобщава Днес.бг.Носталгията е белег за голяма несигурност в обществото, каза Изабел Хофман, съавторка на изследването.Фондацията посочи, че допитването е проведено в петте най-големи членки на ЕС и че то е представително за общността като цяло.", "date": "2018.11.05", "title": "Хората в Европа масово изпитват носталгия по миналото"}
{"url": "http://www.cross.bg/bulgariya-prestupna-tzennosti-1588209.html", "text": "/КРОСС/ Действията са осъществени съвместно от властите в България и Испания с подкрепата на координационния център на Евроджъст, съобщават от пресцентъра на МВР.В хода на действията на територията на двете държави са задържани общо 13 български граждани (четирима в България и деветима в Испания), претърсени са над 20 адреса.От организираната престъпна група са иззети 30 600 предмета – монети, украшения и други, представляващи културно-исторически ценности.", "date": "2018.11.05", "title": "Разбиха организирана престъпна група за трафик на културни ценности"}
{"url": "http://www.cross.bg/rysiya-sredizemno-more-1588218.html", "text": "/КРОСС/ Русия изпрати най-новото попълнение на Черноморския си флот - фрегатата \"Адмирал Макаров\", въоръжена с далекобойни крилати ракети \"Калибър\", в Средиземно море. Тя е отплавала от кримската си база в Севастопол днес и е поела към проливите Босфора и Дарданелите, предадоха Асошиейтед прес и Ройтерс.", "date": "2018.11.05", "title": "Русия изпрати най-новата си фрегата с крилати ракети в Средиземно море"}
{"url": "http://www.cross.bg/budeshtite-predi-putya-1588224.html", "text": "/КРОСС/ Промени в теоретичния изпит на шофьорите подготвят от Изпълнителна агенция „Автомобилна администрация“. Реални ситуации на пътя ще тестват рефлексите и знанията на бъдещите шофьори, които с мишката на компютъра ще трябва да реагират и да отбелязват опасностите на пътя.Промените в изпита се предвидени да влязат в сила след приемане в сила на новия Закон за водачите на моторни превозни средства. Очаква се скоро новият нормативен акт да бъде качен за обществено обсъждане, преди да влезе за гласуване от депутатите, обявиха от бившата ДАИ пред „Монитор“.Предлага се курсистите да отговарят на по-малко въпроси. В бъдещите листовки те ще са 20 въпроса, но към тях ще са добавят до три клипа с продължителност до 3 минути. Изпитваните ще бъдат поставяни в различни реални ситуации, заснети на видео. А освен знанията им ще бъдат оценявано и времето им за реакция.В практическото обучение също са предвидени промени. На нови площадки, разграфени с конуси, бъдещите шофьори ще изпълняват елементи. Целта е кандидатите да се учат повече на маневриране и да свикват с габаритите на автомобила, преди да стъпят на пътя. В промените са заложени и повече часове за кормуване и управление на автомобила на скоростен път.С промени в наредба, след като бъде приет законът, ще се въвеждат твърди маршрути за практическия изпит за шофьорска книжка. Така ще се намали субективният фактор при практическия изпит. Маршрутите ще бъдат вкарани в GPS система, а софтуер ще ги разбърква и ще избира преди изпита. Освен това по време на самото кормуване изпитващият няма да дава команди на курсиста – накъде да завие и накъде на продължава, това ще прави гласът на GPS-а в колата. Изпитващият единствено ще води бележки за грешките, които допуска кандидатът за книжка.", "date": "2018.11.05", "title": "Тестват рефлексите и знанията на бъдещите шофьори с клипове"}
{"url": "http://www.cross.bg/ryhnaha-dve-sgradi-v-marsiliya-1588208.html", "text": "/КРОСС/ Две сгради се срутиха днес във френския град Марсилия, съобщава BFMTV.Според пожарната служба при инцидента са ранени двама души. Десетки пожарникари пристигнаха на място на произшествието, недалеч от прочутото Старо пристанище на Марсилия.Властите уточниха, че продължава търсенето на пострадали под руините на сградите.Кметът на този район на Марсилия – Сабин Бернасони, обяви, че за една от сградите е имало издадена заповед за евакуация, но вероятно в нея да са живеели бездомници.", "date": "2018.11.05", "title": "Рухнаха две сгради в Марсилия"}
{"url": "http://www.cross.bg/pishtov-prepisvane-izpit-1588226.html", "text": "/КРОСС/  Ако попитате родителите си или дори учителите, преписването е голям грах, който не бива да си позволявате, колкото и да не сте подготвени за изпит. Препоръчително е да залягате над уроците и да запомните поне малко от учебния материал, защото той ще ви е полезен и в бъдеще. Когато обаче все пак прецените, че се нуждаете от помощ, може да се запознаете с едни от най-известните средства за преписване в час.Когато решим да използваме стандартния пищов, трябва да сме убедени, че информацията, която съдържа той е добре систематизирана и дава една основа за изграждане на темата. Дословното преписване е почти сигурна гаранция за издънка, което рефлектира и върху самата оценка. Ако той съдържа неточни термини или представени така че да ви объркат, вие лесно може да се подведете, докато притеснено търсите опора в него. Размерът не е толкова ключов, колкото текстът, а ако опасността да ви забележат е налице, това ще се случи не заради големината на шрифта, а защото се държите подозрително.Ако изобщо ви е разрешено да влезете на изпит с телефон, трябва да сте съобразили запазената информация да е на снимки, до които имате лесен достъп. Изключете звука и всякакви издайнически сигнали - светлинни и други визуални индикации, с които бихте могли да привлечете вниманието.Това е един сигурен метод, но за да не се издадете, трябва да разберете как функционират преди самия изпит. Нужно е също да се уверите, че обхватът им е добър и връзката ще бъде стабилна. Тествайте чрез сухи тренировки и си изберете доверен партньор, който ще ви диктува. На сайта  може да се запознаете подробно с предлаганите модели, на които може да разчитате в такъв момент.Той трябва да бъде умело скрит, а и да проучите терена, когато влезете на изпита. Някои преподаватели слагат подписа си върху листите, на които ще пишете. Подводен камък е и вероятността темите да са структурирани по различен начин. Затова царският пищов си остава рисков вариант и не е приложим винаги.Един често срещан начин за преписване е да се използва средата наоколо. Чинът, седалката и облегалката са отлични помощници в случая. Те могат да ви послужат като дъски, на които е написано нужното ви съдържание. Стратегията може да бъде успешна, стига обаче да знаете къде ще седнете и да успеете да се подготвите предварително.  ", "date": "2018.11.05", "title": "Най-известните средства за преписване в час"}
{"url": "http://www.cross.bg/sudurzhanie-detzata-zakona-1588202.html", "text": "/КРОСС/ Председателите на Държавната агенция за закрила на детето д-р Елеонора Лилова,  на Съвета за електронни медии г-жа София Владимирова и на Управителния съвет на Асоциацията на българските радио- и телевизионни оператори (АБРО) г-н Атанас Генов, генералният директор на Българската национална телевизия г-н Константин Каменаров, представители на Българското национално радио и на други доставчици, които не са членове на  АБРО, подписаха Споразумението за 2018 година за защита на децата от съдържание, което е неблагоприятно или създава опасност от увреждане на тяхното физическо, психическо, нравствено и/или социално развитие, съгласно изискванията на чл.32, ал.6 от Закона за радиото и телевизията.Критериите за оценка на съдържание са показателите, по които се оценява съответствието на програмите и техните елементи (аудио-визуални предавания, радиопредавания, различни форми на търговски съобщения и други елементи от програмното съдържание) с изискването на разпоредбата на чл.17а от Закона за радиото и телевизията с цел защита на правата и интересите на децата през цялото времетраене и съдържание на програмите.Доставчиците на медийни услуги - линейни и нелинейни - са длъжни да спазват правата на децата, уредени в Закона за закрила на детето и в други нормативни актове, 2 като при осъществяването на своята дейност са длъжни да не допускат участие на деца в предавания, които са неблагоприятни или създават опасност от увреждане на физическото, психическото, нравственото и/или социалното развитие на децата, и да се ръководят от принципите в чл. 10 от Закона за радиото и телевизията.Медийната среда е изключително динамично развиваща се, а защитата на детската аудитория е в интерес на цялото общество и е съвместна грижа - не само на институциите, бизнеса, родителите и на лицата, които полагат грижи за деца. Критериите бяха променени през 2017 г. за пръв път от тяхното приемане през 2011 г., за да отразят развитието на медиите и младите хора в условията на дигитално общество. Успешното съдействие между регулаторните органи - СЕМ и ДАЗД, организацията на доставчиците на медийни услуги - АБРО, обществените медии – БНТ и БНР доведе до въвеждането на единни саморегулаторни мерки и уеднаквяване на практиките на телевизионните оператори, с които да обозначават съдържание, неблагоприятно за различните възрастови групи от детската аудитория.Целта на приетите промени бе да се въведат официално в Република България добрите европейски практики, като на аудиторията се предоставя един допълнителен сигнал за неблагоприятно съдържание, който да помогне на родителите да предпазят децата от неподходящо съдържание.  ", "date": "2018.11.05", "title": "Подписано е Споразумението за защита на децата от съдържание, което е неблагоприятно или опасно"}
{"url": "http://www.cross.bg/predstavitel-sredstvata-sredstva-1588203.html", "text": "/КРОСС/ „Средствата, които се отделят за образование, се изразходват крайно неефективно“. Това заяви секретарят на ПГ на „БСП за България“ Ирена Анастасова по време на представянето на Алтернативния бюджет на БСП. Според нея проблемите в средното образованието са два основни: обхватът на децата и качеството на образованието. „Залагаме на социални мерки, чрез които да повишим обхвата на децата и да ги задържим в училище. Една от сериозните ни мерки – 52 млн.лв, един учебник по един предмет в клас, за всички ученици от 1 до 12 клас безплатно“, подчерта тя.Народният представител даде пример с комплекта от учебници за 9, 10 и 11 клас  - сумите тръгват от 220 лв. нагоре. „Това е непосилно за голяма част от българските семейства“, категорична е тя. Анастасова допълни, че в бюджета се заделят 20 млн. лв. за Националната библиотека, защото е крайно необходимо. „Както и 60 млн. лв за Селскостопанска академия. Залагаме и допълнителни средства за БАН и висшите училища. Основно сме притеснени, че с бюджета, който залагат ГЕРБ, не могат да бъдат достигнати във висшите учебни заведения новите минимални работни заплати“, коментира народният представител.Анастасова подчерта, че в проекта за бюджет за 2019 г. на управляващите средствата за образование се увеличават сериозно. „Идва от факта, че се увеличават учителските заплати, средствата за извънкласни дейности- и това ние не можем да не приветстваме. Но считаме, че средствата, които се отделят за квалификация на учителите,  не се изразходват по най-ефективния начин“, каза още тя. По нейните думи квалификацията се провежда твърде формално, а средствата отиват в правилните фирми и НПО. „Важно е да се вложат средства в профилактични програми. Това лишава основна част от населението, която е застрашена от социално значими заболявания, от ранна диагностика и ефективно лечение“. Това предложи народният представител проф. Георги Михайлов. Според него средства трябва да се вложат и в електронните регистри на заболяванията. „В България до момента няма ясна представа колко и какви са пациентите, които са със социално значими заболявания, както и пациентите с редки заболявания. Подкрепяме идеята за създаване на Детска специализирана национална болница,  изключителен срам за България е да не притежава такава болница. Средства трябва да бъдат насочени и към трансплантационната програма на страната, в която имаме изключително сериозни проблеми“, допълни той. Според него парите за здравеопазване тази година се увеличават с не малка сума – около 480 млн. лв., но една трета от тях отиват за заплащане на дългове на НЗОК към други институции. „Освен това, в системата на здравеопазването не се предвиждат никакви промени“, коментира той. По отношение на бюджета на НЗОК, БСП предлага да бъдат създадени два подфонда – фонд за неосигурени, в който да бъдат вкарани първоначално около 20 млн. лв., но чиято задача, до края на календарната 2019 г., да е изсветляване - какви са разходите в системата за неосигурените, които представляват особено сериозен проблем и то за голяма част от мрежата на областните и общинските болници. „И на второ място, създаването на фонд за пенсионери и деца, където да се види много ясно какви средства плаща държавата. Съмненията на Лекарския съюз, както и нашите, са, че държавата е коректна единствено по отношение на държавните служители и техните здравноосигурителни вноски, а е сериозно некоректна по отношение на плащането на осигуряването на децата и на пенсионерите,  които се нуждаят най-много от здравеопазване и от конкретна медицинска помощ“, поясни народният представител. Той е на мнение, че трябва да бъдат увеличени, и то в рамките на 100%, средствата в доболнична, специализирана и първична доболнична помощ. „Трябва да бъдат променени условията за заплащане на нископлатените клинични пътеки, защото много от общинските болници са поставени в условия на оцеляване и невъзможност да изпълняват своите задължения“, каза още проф. Михайлов.  „Предлагаме Алтернативен, добре балансиран бюджет, във фокуса, на който стои, наред с финансовата стабилност на обществените системи, и човекът – ползвателят на тези системи“, заяви народният представител Георги Гьоков. „Искаме да се разшири обхватът на помощта от 250 лв в началото на учебната година - освен за първи клас, и за учениците от семействата с ниски доходи от 2, 3 и 4 клас. Тази допълнителна помощ ще обхване 120 000 деца повече“, допълни той. „Не приемаме аргументите, че при ниска безработица не се нуждаем от увеличаване на средствата, в национален план, за действие по заетостта. Трябва да се увеличи еднократната помощ на майки-студентки от 2880 лв на 6500 лв. Тази помощ не е увеличавана от 2009 г.“, каза още Гьоков. Според него трябва да бъдат създадени по-добри условия за отглеждане на деца, чрез увеличаване на размера на месечното парично обезщетение за отглеждане на дете от една до две години до размера на МРЗ. „Пенсиите също трябва да бъдат преизчислени, както и увеличаване на максималната пенсия от 1200 лв на 1560 лв. Предоставяне на еднократна помощ от 6400 лв. за всяко второ и трето дете на осигурени, работещи родители, за минимум 24 месеца осигуряване назад“, предложи още Георги Гьоков. Той е на мнение, че социалната система в България е поставена под натиск за модернизиране и достигане на все по-висока степен на справедливост. „Управляващите не се справят с този натиск. Социалната политика не подлежи на европейска регулация, а те не се справят с нищо, което не е под европейска регулация. Налага се ние да предложим нашата алтернатива“, каза още народният представител. ", "date": "2018.11.05", "title": "Ирена Анастасова: Залагаме на социални мерки, чрез които да повишим обхвата на децата и да ги задържим в училище"}
{"url": "http://www.cross.bg/vsichki-sofiya-izgrazhdaneto-1588205.html", "text": "/КРОСС/ Ще предприемем всички законови действия – жалба в съда, както и всички последващи стъпки във връзка с изграждането на инсталация за изгаряне на RDF отпадъци. Това казаха днес общинските съветници от Политическа група 5 (ПГ5) на брифинг, организиран в БТА.От Пг 5 настояват въпросът свързан с инсталацията да бъде подложен на обществено допитване и да има широка информационна кампания, в която да бъдат представени на обществото всички аргументи и алтернативни решения за изграждането на такава инсталация. Референдумът дори да изглежда популистки и отчаян ход е единственият важен и сериозен инструмент, който ни е оставен, за да поставим на широка обществена дискусия проблема с изгарянето на отпадъците. Бутафорно се твърди, че общественото обсъждане е приключило и всички аргументи са представени, а в действителност граждански, обществен и политически консенсус няма, казаха от ПГ 5. Смятаме, че по темите, свързани с финансирането и с технологичното оползотворяване на твърдия отпадък, както и по темите свързани с логистиката, има далеч по интелигентни решения, които не са използвани и представени на гражданите, каза Иван Велков.Според Симеон Славчев, цялостната концепция по управлението на отпадъците в София е тотално сбъркана. Кметът на София г-жа Фандъкова каза, че поема лично отговорността за изграждането на инсталацията. Не е ясно обаче дали след една година г-жа Фандъкова ще е кмет. Решенията се взимат тук и сега, така че за каква лична отговорност говорим, допълни Славчев.Според Светльо Витков докладът за местния референдум няма да мине на редовното заседания на Столичния общински съвет (СОС) този четвъртък, но е категоричен, че заедно с колегите ще продължават да настояват за инициирането на такъв.Референдум в София никога няма да има, защото според мнозинството в СОС нищо, което касае бюджета на София не може да бъде поставяно под въпрос. Въздухът в София е невралгична тема и изграждането на инсталация трябва да бъде решена с гласовете на столичани, каза Венци Мицов.От ПГ 5 припомниха, че доклада за иницииране на местен референдум е внесен с подписите на 15 общински съветника от целия политически спектър. Нещо, което до сега не се е случвало в СОС.На брифинга беше отбелязано, че ПГ 5 внася в СОС промяна в наредбата за формирането на бюджета, като предложението им е да участват и общинските съветници при формирането и разработването на бюджета. Те искат всички важни и ключови решения да се вземат не с обикновено, а с квалифицирано мнозинство. Като пример дадоха гласуване с квалифицирано мнозинство за използването на суми, които са по-високи от един процент от целия бюджет. ", "date": "2018.11.05", "title": "Общинските съветници от ПГ 5: Ще предприемем всички законови действия, за да се случи местен референдум в столицата"}
{"url": "http://www.cross.bg/razbiha-pechatnitza-za-falshivi-dolari-vuv-varna-video-1588206.html", "text": "/КРОСС/ При операцията на ГД „Борба с организираната престъпност“ и Специализираната прокуратура са задържани трима души, на които са повдигнати обвинения. Иззети са отпечатани и в различна степен на завършеност 100-доларови банкноти, общо около 1 350 000 долара. Мастилата, използвани за изработването им, имитират магнитно мастило, което прави фалшификатите изключително трудно разпознаваеми.\n\t\t\t\t\t", "date": "2018.11.05", "title": "Разбиха печатница за фалшиви долари във Варна (видео)"}
{"url": "http://www.cross.bg/bsp-vnasyat-iskane-v-api-1588204.html", "text": "/КРОСС/ На 06 ноември (вторник) от 10:00 часа, в сградата на Агенция \"Пътна инфраструктура\" в София, ул. бул.\"Македония\" № 3, депутати от ПГ на \"БСП за България\" ще внесат искане до агенцията.", "date": "2018.11.05", "title": "БСП внасят искане в АПИ"}
{"url": "http://www.cross.bg/andersun-vulna-feminizma-1588207.html", "text": "/КРОСС/ Секс символът Памела Андерсън е поредната звезда, която изрази критики към движението #MeToo.В интервю за предаването „Шейсет минути” тя сподели мнението си относно феминизма в днешно време.„Аз също по същество съм феминистка, но не отивам до крайност, както последователките на #MeToo. Тяхното е третата вълна на феминизма, който става досаден и парализира мъжете”, коментира звездата.В коментара си за #MeToo – движение, което започна да се развива стремглаво, след като сексуалните посегателства на филмовия продуцент Харви Уайнстийн се превърнаха от публична тайна в публични разкрития, Андерсън посочи:„Това ми идва в повече. Съжалявам, най-вероятно ще ме убият за това, че го казвам, но моята майка ме е учила да не ходя в хотел при непознати”, посочи актрисата.Именно работна среща в хотела е сценарият, с който Уайнстийн е примамвал жертвите си, маскирайки истинните си намерения в предложение за работа в Холивуд.С изразеното от нея мнение звездата от „Спасители на плажа” се присъедини към колежката си Линдзи Лоън, която през август заяви, че за нея жените, които след години обявяват, че са били изнасилени, го правят, за да получат внимание. По думите ѝ подобни посегателства трябва да бъдат докладвани в полицията веднага.„Ако е станало в този момент – говориш за това в този момент и подаваш жалба в полицията”, коментира тогава Лоън, като добави, че разкритията на пострадалите жени ги прави да изглеждат слаби.След като направи това изказване, тя беше подложена на вълна от критики и впоследствие се извини за думите си.", "date": "2018.11.05", "title": "Памела Андерсън: Третата вълна на феминизма ми идва в повече"}
{"url": "http://www.cross.bg/promeni-razmera-obezshteteniya-1588210.html", "text": "/КРОСС/ „Гражданска отговорност” трябва да стане 1000 лв., ако не се направят законови промени, които да ограничат размера на изплащаните обезщетения. Това обявиха от Асоциацията на застрахователите.До предложение за ограничаване размера на обезщетенията за починал при катастрофа се стигна, след като през лятото Върховният касационен съд (ВКС) разшири кръга на близките, които имат право да искат обезщетение.Промените бяха внесени от председателя на бюджетната комисия и касаят реда и условията за определяне на имуществените и неимуществените обезщетения при застраховка „Гражданска отговорност“.Премиерът и  лидер на ГЕРБ  разпореди на парламентарната група на партията да не гласува внесените промени в Кодекса за застраховането, докато не бъдат подложени на широк обществен дебат.", "date": "2018.11.05", "title": "Асоциация на застрахователите: „Гражданска отговорност” трябва да стане 1000 лв."}
{"url": "http://www.cross.bg/manolova-hora-zagora-1588213.html", "text": "/КРОСС/ „За мен е огромна чест и привилегия да присъствам на това вдъхновяващо събитие – встъпването в мандат на младите омбудсмани на Млада Загора – събитие наистина уникално за България, което се случва за първи път. Аз не съм изненадана, че това се случва именно в Стара Загора, защото това е градът на активното и будно гражданско общество, на активни граждани, които воюват за своите каузи, които печелят своите каузи, които не се отказват до решаването на проблемите, които поставят.“ Това каза омбудсманът Мая Манолова в тържествената зала „Славейков“ в Община Стара Загора на официалната церемония по обявяване избора на Млад омбудсман в Града на липите.     Учениците Бетина Радева и Калоян Максимов от XI клас в ГПЧЕ „Ромен Ролан“ са първите старозагорски детски омбудсман и заместник-омбудсман, избрани след оспорван конкурс в съревнование с 20 екипа от по двама ученика от седем местни училища. Организатор на инициативата е общественият посредник на гр. Стара Загора Надежда Чакърова – Николова. Манолова изрази надежда, че първото, с което ще се заеме новата омбудсманска двойка, ще бъдат проблемите на младите хора и на децата в Стара Загора, да станат по-видими. „Аз много се надявам, че тази кауза за изваждане на младежките проблеми ще бъде съпътствана и от една друга кауза за популяризиране правата на младите хора и на децата, защото независимо къде живеят, дали в столицата, дали в големи градове, или в малки села, младите хора и децата на България имат еднакви и равни права. Това са правото на достоен живот, правото на развитие, на добро образование, на добро здравеопазване и правото на детско и младежко участие, правото тяхното мнение и глас да се чуят и да бъдат взети предвид от институциите и от обществото“, подчерта Манолова.   Тя пожела на новите си млади колеги да се превърнат в усилвател и говорител на младежкото мнение, което да отстояват. „Аз много се надявам, че ние ще си сътрудничим, Вие ще бъдете моя глас сред младите хора, а аз - Вашия посредник сред националните институции“, допълни Манолова и изяви готовност институцията на националния омбудсман да обучава младежите, за да се научат на място как се защитават правата на гражданите. „България има нужда от хора како Вас, от млади хора с амбиции, от млади хора с гражданска активност, от млади хора, които са готови да отстояват каузи. Моето пожелание е, колкото и да е трудна задачата, която сте си поставили, колкото и невъзможна да изглежда каузата зад която стоите, ако тя е справедлива, преследвайте я докрай“, посъветва Манолова. В тържествената церемония за Млад омбудсман участваха още заместник-кметът на Община Стара Загора Иванка Сотирова, председателят на Общинския съвет Таньо Брайков, представители на Регионалния инспекторат по образованието, Младежки общински съвет, Общински детски съвет, представители на училищни съвети и парламенти в града, младежки организации, граждани и др.           По-рано през деня омбудсманът Мая Манолова пристигна в Града на липите с автобуса, като повод за това стана намерението на властта да й отнеме от догодина работния служебен автомобил на НСО, ползван през годините и от нейните предшественици на поста – Гиньо Ганев и Константин Пенчев. „Моят екип предложи да пробваме как ще бъде пътуването с обществения транспорт. Утре отваряме приемна във влака по жп линията София – Варна, за да уплътним 8-те часа пътуване“, подчерта омбудсманът. /   / Тя допълни, че хиляди хора ползват всекидневно обществен транспорт и нейното пътуване няма да е нещо извънредно. „Да, факт е, че служебната кола е удобство и предвид очакванията на хората да съм на точното място и в точното време, общественият транспорт изглежда сложен за постигането тази цел“, посочи още омбудсманът, но изрази готовност, ако е необходимо, да пътува всеки ден било то с такси, тролей, метро, автобус или влак. Мая Манолова подчерта още, че обмисля да осчетоводи билетите на гражданите, които ще ползват приемната във влака и да ги изпрати на финансовия министър Владислав Горанов, който да им ги заплати. По думите й, гражданите не са длъжни да плащат за приемна с когото и да било, но акцентира, че така може да им излезе по-евтино, отколкото да пътуват до офиса  й в столицата. „Опитват се да ми попречат да си върша работата, но няма да успеят. Ето с автобус, с влак, с обществен транспорт, с градски транспорт аз ще си върша работата и ще бъда сред хората. Ако се окаже, че това е възможно, след това ще започна една кампания, с която да призова всички представители на държавни институции да слязат от служебните коли и да се насочат към обществения транспорт. Пробвам да видя дали е възможно, даже за човек като мен, който пътува непрекъснато“, заключи Манолова. Любопитна подробност бе, че шофьорът на автобуса, с който пътува омбудсманът се оказа бивш дългогодишен служител тъкмо на НСО. „Ето, финансовият министър иска да й отнеме колата и шофьора на НСО, но съдбата като е решила и с автобус да е, пак зад волана ще бъде професионалист от службата”, шегуваха се останалите пътници. Всички те си направиха снимка с Манолова и й пожелаха и занапред да отстоява каузите на гражданите. ", "date": "2018.11.05", "title": "Омбудсманът Мая Манолова поздрави младите си колеги от Стара Загора"}
{"url": "http://www.cross.bg/mlrd-byudzhet-alternativniya-1588201.html", "text": "/КРОСС/ „Разликата между бюджета  на ГЕРБ и неговите сателити и Алтернативния бюджет на БСП е фундаментална. Ние предлагаме европейски подход и обвързването на бюджета с икономическото развитие на страната“. Това каза народният представител от ПГ на „БСП за България“ проф. Румен Гечев по време на представянето на Алтернативния бюджет на БСП. Той добави, че социалистите многократно са критикували управляващите, че правят фундаментална грешка, разглеждайки бюджета като счетоводен документ. „Правителството в момента няма ангажимент към нито един голям инвестиционен проект за разлика от Франция, Германия, Италия, които имат значими капиталови разходи и публично-частно партньорство за такива проекти“, каза още Гечев. Той обясни, че  в Алтернативния си  бюджет  БСП се връща към идеята от 2013 г. за Инвестиционен фонд в бюджета. „Тогава той бе 500 млн., сега ние залагаме 1,2 млрд. лв. От тях  500 млн.  ще отидат за създаването на подходяща инфраструктура и привличането на реални инвеститори и 700 млн. лв., които да бъдат насочени към по-слабо развитите  региони“, обясни проф. Гечев. Народният представител каза още, че левицата предлага значително увеличаване на средствата за социални програми, при увеличени бюджетни приходи. „Свидетели сме на катастрофа в чуждите инвестиции, които за тази година са 70% по-малко в сравнение с миналата. В момента те са 250 млн. евро., при положение, че в предкризисната 2009 г. бяха 9 млрд. евро.“, коментира Гечев. Той заяви, че във вътрешните инвестиции също сме свидетели на катастрофа. „Искаме да върнем България на територията на развитие и да я изведем от последното място в класациите“, завърши проф. Румен Гечев.„В Алтернативния бюджет предлага максимален размер на месечно осигурителния доход – 3900 лв. и минимална работна заплата от 1 януари 2019 г. – 640 лв., което е 60% от средната работна заплата за последните 12 месеца“. Това каза Пламен Милев, ръководител на направление „Публични политики“ към НС на БСП.   Той добави, че левицата предлага и въвеждане на прогресивно подоходно облагане за физическите лица. „Предлагаме и първите стъпки към семейно подоходно облагане – родителите да приспадат до 50 лв. за всяко дете  от дължимия месечен данък. Допълнително, по отношение на ДДС, предлагаме две диференцирани ставки – едната е на лекарствата от 20% на 9%, на хляба – от 20% на 5%. Запазваме ставката на корпоративния данък на 10%“, каза още Милев. Той добави, че в резултат на мерките, които левицата предлага при прогресивния данък, приходите, които БСП прогнозира, че ще бъдат получени са – от преки данъци допълнително над 2,3 млрд. лв., 700 млн. от корпоративни данъци и 1,6 млрд. от данъка върху доходите на физическите лица. „Очакваме и увеличаване на приходите на социално и здравно осигуряване – осигурителните вносни за държавно и обществено осигуряване  да се увеличат с 388 млн. лв. и здравноосигурителните вноски със 144,6 млн. лв.“, обясни той. Пламен Милев каза още, че над 3,2 млрд. лв. е общият размер на приходите, които Алтернативният бюджет ще реализира  в повече или общо 47,1 млрд.лв. „Общият размер на разходите ще е почти 46,5 млрд. лв., което е с 3,3 млрд. лв. повече от предложения от правителството“, коментира той. В дискусията по Алтернативния бюджет на БСП участваха синдикати, работодатели, икономисти, лекари, учители, пенсионерски съюзи, организации на хора с увреждания, експерти по сигурност и кметове.", "date": "2018.11.05", "title": "Румен Гечев: В Алтернативния бюджет залагаме 1,2 млрд. лв. за икономиката и регионите"}
{"url": "http://www.cross.bg/ministerstvo-shofyor-turgovishte-1588212.html", "text": "/КРОСС/ Министерство на правосъдието уволни служителя си, който в петък причини тежка катастрофа в Търговище, съобщават пресцентъра на Правосъдното министерство и БГНЕС.Пияният шофьор, при непозволен обратен завой, блъсна мотор, на който бяха момиче и момче на 18 и 16 години. След удара съдебният охранител избяга.Уволнението идва, след като близки на пострадалите протестираха за справедливо наказание. Те се опасяваха, че виновникът – брат на бившият шеф на местното ОДМВР, ще се измъкне и случаят ще бъде потулен.От правосъдното министерство заявяват, че институцията винаги е била безкомпромисна към подобен род инциденти. Служителят е отстранен от длъжност със заповед на Главния директор на ГД „Охрана“. Срещу него е образувано дисциплинарно производство.От там допълват, че по време на инцидента служителят е бил в почивен ден след дежурство и е управлявал личния си автомобил.По-късно от полицията съобщиха, че са заловили избягалия шофьор и той е тестван с дрегер, а скалата е показала 0,71 промила. След 24-часово задържане мъжът беше освободен. ", "date": "2018.11.05", "title": "Уволниха съдебния охранител, който в нетрезво състояние блъсна двама младежи в Търговище"}
{"url": "http://www.cross.bg/planirane-prostranstveno-bulgariya-1588191.html", "text": "/КРОСС/ Ново звено в Министерството на регионалното развитие и благоустройството поема политиката за морско пространствено планиране. Това е една от подготвените промени в Устройствения правилник на МРРБ. Проект за неговото изменение е публикуван за обществено обсъждане в  и на сайта на .Предвижда се да бъдат назначени петима експерти с необходимата квалификация в областта на морското пространствено планиране с оглед обезпечаване на отговорностите за управлението, координацията и контрола на дейностите, изработването на Морски пространствен план на Република България и неговото изпълнение и актуализиране. Дейностите са възложени на министерството с измененията и допълненията на Закона за морските пространства, вътрешните водни пътища и пристанищата на Република България.  Морското пространствено планиране е нова дейност за МРРБ и за осъществяването й се правят функционални промени в министерството. Изпълнението й се възлага на Главна дирекция „Стратегическо планиране и програми за регионално развитие“ и функционалната й компетентност се разширява, а на други дирекции се прецизират.Морският пространствен план трябва на Република България трябва да бъде изработен и приет до 31 март 2021 г. Изготвянето му, както и срокът за окончателното му приемане, са залегнали в Директива 2014/89/ЕС на Европейския парламент и на Съвета за установяване на рамка за морско пространствено планиране. Така България ще изпълни своите ангажименти за цялостно транспониране на директивата. Изработването му ще се състои от няколко етапа и ще обхваща набиране на информация на национално ниво, създаване на ГИС модели и база данни, социално-икономически анализ, прогнози, сценарии, стратегия и програми, екологична оценка, оценка за съвместимост, социално-икономическа оценка.  ", "date": "2018.11.05", "title": "Ново звено в МРРБ поема политиката за морско пространствено планиране на страната"}
{"url": "http://www.cross.bg/nego-zadurzhan-zapochnali-1588194.html", "text": "/КРОСС/ В събота следобед в полицейското управление в Павликени е бил получен сигнал от 70-годишен мъж от село Батак, който е обяснил, че съседът му е нанесъл побой.На адреса незабавно били изпратени екипи на полицията и спешна помощ. Униформените установили, че същият следобед пострадалият е бил в двора на имота си, когато съседите му започнали да хвърлят пиратки.Той им направил забележка, след което те започнали да хвърлят в двора му камъни и бутилки, които го уцелили по главата.Екшънът продължил след като в имота му нахлул 33-годишен мъж от село Дъскот и започнал да го бие. След намесата на полицията, униформените предприели задържане на 33-годишния мъж, който оказал яростна съпротива, съобщи \"24 часа\".Да попречи на органите на властта да изпълнят задълженията си по служба се опитал и друг 29-годишен мъж от компанията от Батак. Въпреки това побойникът бил задържан и отведен в полицейското управление, където е задържан за 24 часа.Срещу него и приятелят му са започнати бързи производства. След като вече бил настанен в помещенията за задържане, 33-годишният започнал отново да буйства, счупил стол и разбил вратата на помещението.Той бил преместен в друго помещение, но за извършеното деяние срещу него е започнато още едно бързо производство.", "date": "2018.11.05", "title": "Екшън в Павликени: Хулигани бият съсед и полицаи"}
{"url": "http://www.cross.bg/gorna-mitropoliya-katastrofa-1588195.html", "text": "/КРОСС/ 38-годишен мъж без шофьорска книжка причини тежка катастрофа край Плевен, при която загинаха две деца, съобщава БНР.Тази нощ, на пътя между селата Староселци и Горна Митрополия, водач на лек автомобил е изгубил контрол на управлението и се е блъснал в крайпътно дърво, съобщават от МВР. На място са загинали шофьорът и спътниците му - 12 и 14-годишен, и тримата от село Горна Митрополия.Служители от регионалната противопожарна служба в Кнежа оказват съдействие за разрязване на огънатите ламарини и изваждане на пострадалите от колата. Огледите продължават и в момента. ", "date": "2018.11.05", "title": "Мъж без книжка загина заедно с две деца в причинена от него катастрофа"}
{"url": "http://www.cross.bg/prostrelyani-intzident-razsledva-1588193.html", "text": "/КРОСС/ Районна прокуратура - Ботевград разследва инцидент с простреляни коне в с. Калугерово, община Правец, информираха от прокуратурата, цитирана от 24 часа.Сигналът за простреляни животни е постъпил на 1 ноември от жител на селото. В хода на разследването са били установени осем коня с входни и изходни рани. Констатирана е смъртта на две от животните, а останалите са спасени и се лекуват с антибиотици.Назначена е ветеринарно-медицинска експертиза, предстоят разпити.", "date": "2018.11.05", "title": "Прокуратурата разследва инцидент с простреляни коне край Правец"}
{"url": "http://www.cross.bg/yaponiya-ostrova-ostrovut-1588196.html", "text": "/КРОСС/ Близо до бреговете на Япония изчезна остров Есанбе Ханакита Кодзима, съобщава The Guardian. Островът е необитаем и се предполага, че просто е покрит от водата.Намирал се е западно от Големите Курилски острови, за които Япония води дългогодишен спор с Русия и в зоната в Източнокитайско море, обект на териториални спорове между Япония и Китай.Островът е открит през 1987 година, когато се е появил на около метър и половина над водата и е бил един от 158-те острова, на които Япония е дала име, за да потвърди своите претенции към територията и да я включи в изключителната си икономическа зона.Всичките 158 острова са необитаеми, но се използват като база за риболов.Местни рибари са потвърдили изчезването на острова и са съобщили, че там, където е бил, сега се натъкват на подводен риф, допълва изданието.", "date": "2018.11.05", "title": "Японски остров в района на Курилите изчезна"}
{"url": "http://www.cross.bg/babh-zaradi-grip-1588197.html", "text": "/КРОСС/ Птицевъди протестират пред сградата на Агенцията по безопасност на храните (БАБХ) преди обсъждането на проблемите около птичия грип. До момента в България има регистрирани над 20 огнища на болестта, съобщава БНТ.", "date": "2018.11.05", "title": "Птицевъди искат оставката на председателя на БАБХ"}
{"url": "http://www.cross.bg/kashkaval-mlyako-ychilishtno-1588198.html", "text": "/КРОСС/ Над 20 млн. лв. на учебна година се изплащат на доставчици по схемите „Училищен плод” и „Училищно мляко”. Осигуряват се с европейско и държавно финансиране.", "date": "2018.11.05", "title": "Д-р Кремена Стоева: Кашкавалът в сливенските училища е опасен"}
{"url": "http://www.cross.bg/ministur-bashaga-libiya-1588200.html", "text": "/КРОСС/ Председателят на ПП АБВ Румен Петков е в Либия, където се срещна с либийския министър на вътрешните работи Фат’хи Башага, когото поздрави за назначаването му на поста и му пожела успех. В рамките на официалната среща, Петков предложи на либийския министър възможността държавата ни да предостави на Либия програми за борба с наркотрафика и наркоразпространението, прането на пари, обучение на полицейски служители, задгранична служба, на общополицейски служители и на противопожарна охрана. Председателят на ПП АБВ изрази пред министър Фат’хи Башага готовност да бъде извършен анализ на структурата на либийската правоохранителна система и да им бъдат предложени действия за нейното реформиране, което вътрешният министър на Либия прие с голяма благодарност. Министър Фат’хи Башага прояви огромен интерес към възможността да използва потенциала, който има България, за да се обучават служителите, като получи уверение, че държавата ни може да осигури такава подготовка, включително и със специално снаряжение. Вътрешният министър на Либия веднага възложи на службите си да започнат подготовка и заяви готовност да гостува в България и да се премине към конкретни действия за обучение на либийски служители на правоохранителната система. Румен Петков уведоми министър Фат’хи Башага, че държавата ни разполага с голяма експертиза и в неправителствения център (Център за изследване на демокрацията, Международен институт за сигурност и сътрудничество), както и голям потенциал, граден в годините, в Академията на МВР. В рамките на официалната среща министър Фат’хи Башага изрази увереност, че като министър на вътрешните ще положи грижа за сигурността и защитата на българските граждани, които живеят и работят на територията на либийската държава. ", "date": "2018.11.05", "title": "Председателят на ПП АБВ Румен Петков е в Либия, където се срещна с либийския министър на вътрешните работи"}
{"url": "http://www.cross.bg/simeonov-pravitelstvoto-valeri-1588192.html", "text": "/КРОСС/ Изказването на вицепремиера Валери Симеонов по адрес на майките на деца с увреждания трябва да стане повод за неговата оставка. Това смятат 81% от участниците в телефонен сондаж на „Галъп интернешънъл”, проведен между 27 октомври и 2 ноември сред 800 души в страната.Единствено привържениците на „Обединени патриоти” в мнозинството си (60%) смятат, че лидерът на НФСБ трябва да остане в правителството. Обратната е картината при симпатизантите на ГЕРБ – над 50% „за“ и около 40% - „против“.Симпатизантите на БСП настояват и за оставка на правителството, а тези, които не биха гласували за никого, са разделени в мненията си,Практически всички слоеве на обществото намират, че премиерът Борисов е отговорен за ситуацията около Валери Симеонов. Единствено привържениците на ГЕРБ са на обратното мнение, а привържениците на Обединените патриоти са разделени по тази тема.„Обществото очевидно трудно ще приеме пасивност от страна на премиера и търси от него отговорност като ръководител на правителството. Българите явно очакват уволнение и забавянето носи щета за Борисов”, посочват авторите на изследването.", "date": "2018.11.05", "title": "„Галъп интернешънъл”: 81% от българите искат оставката на Валери Симеонов"}
{"url": "http://www.cross.bg/gymi-margaritov-potrebitelite-1588189.html", "text": "/КРОСС/ Доста трудно биха могли да бъдат фалшифицирани означенията по гумите за автомобилите. Това означава, че цялата гума би трябвало да е произведена в „гаражни” условия, а това все пак изисква разходи и съответната база. Това коментира председателят на Комисията за защита на потребителите (КЗП) Димитър Маргаритов по Bulgaria On Air. Той подчерта, че гумите са едно от най-важните неща при подготовката на автомобила за зимата и препоръча при избора им да не се поемат неразумни рискове.„Хората да се информират какво означават посочените върху гумите означения и кои от тях имат значение за потребителския им избор, като например година на производство, скоростен индекс, индекс на натоварване. Има и гуми със специална защита около джантите – това е по-скоро в случаите, когато се паркира в градски условия, за да се предпазят и джантите, и самата гума от нараняване при допиране до бордюр”, обясни Маргаритов.Според председателя на КЗП полезни при избора могат да бъдат както отзивите на потребителите в социалните медии, така и публикуваните в специализираните издания материали за изпитвания на едни или други гуми по различни показатели. „Така човек може обективно да се информира за силните и слабите страни на съответните модели гуми. Оттам нататък вече всеки се съобразява спрямо възможностите си и какви средства би могъл да отдели”, добави Маргаритов.Важно е потребителите да залагат на сигурни търговци. „Когато електронните магазини продават своите стоки по правилата на Закона за електронната търговия и Закона за защита на потребителите, не би трябвало да има притеснение. Те предлагат стоката с необходимата информация за нейните характеристики, цена, разходи за доставка и т.н. В социалните медии, особено при продажба на стоки втора употреба, има рискове”, предупреди Маргаритов.Трябва много да се внимава при покупката на гуми втора употреба, тъй като няма никаква гаранция при какви условия са съхранявани и как са използвани. „Когато говорим за автомобилни гуми, не бива да бъде правен никакъв компромис и да се търсят само такива, които отговарят на изискванията на закона, за да посрещнат всички рискове, които са свързани с експлоатацията. Трябва отговорно да се подхожда както от страна на тези, които предлагат подобни стоки, така и на самите потребители, които са с нагласата, че могат да си ги купят, правейки компромис с цената”, обърна внимание Маргаритов.", "date": "2018.11.05", "title": "КЗП: Избягвайте покупки на употребявани гуми за автомобила през социалните мрежи"}
{"url": "http://www.cross.bg/shofyori-kurdzhali-piatza-1588223.html", "text": "/КРОСС/ Таксиметрови шофьори заплашиха със стачка и блокиране на Кърджали, ако общината не се съобрази с техните настоявания на Автогарата в Кърджали да бъде обособена пиаца за таксита, предаде БНР.Хората трябва да пресичат на три места  най-натовареното трасе в Кърджали, за да стигнат до такситата, рискувайки да бъдат пометени от преминаващите автомобили.Ако таксиметрова кола реши да спре пред самата автогара, я грози глоба от 50 лева. В същото време кръговото движение там е изключително натоварено и предпоставките за катастрофи са много.''Общината не предоставя никакви удобства на таксиметровите шофьори, а ние сме жълтата кръвоносна система на Кърджали'', казва таксиметровият шофьор Георги Величков.", "date": "2018.11.05", "title": "Таксиметрови шофьори ще протестират заради липса на пиаца"}
{"url": "http://www.cross.bg/bulgariya-iliyana-izlozhbata-1588219.html", "text": "/КРОСС/ Във вторник,  в Националния археологически институт с музей при БАН вицепрезидентът Илияна Йотова ще отправи приветствие по повод официалното откриване на изложбата „Спасени съкровища на България“.Експозицията представя културни ценности, спасени през последните десетилетия от иманярство и нелегален трафик, благодарение на органите на МВР.", "date": "2018.11.05", "title": "Илияна Йотова ще участва в откриването на изложбата „Спасени съкровища на България“ в НАИМ при БАН"}
{"url": "http://www.cross.bg/rymuniya-region-strategiyata-1588227.html", "text": "/КРОСС/Дошъл е моментът за съвместни решения за намаляване на различията в Дунавския регион. Това заяви заместник-министърът на регионалното развитие и благоустройството Деница Николова пред участниците в откриващата сесия на Националния форум за Стратегията на ЕС за Дунавския регион. Събитието е организирано от Румъния по повод началото на Румънското председателство на Дунавската стратегия. То събра представители на Европейската комисия, Европейския парламент, националните и местни власти, гражданското общество, които обсъдиха приоритетите на Румънското председателство на Стратегията през следващата година.Заместник-министър Николова отбеляза постигнатото от България в рамките на изминалото Председателство на Стратегията. Тя обърна специално внимание на  инициирания от нашата страна преглед на Плана за действие на Стратегията, в контекста на преговорите за новата Многогодишна финансова рамка на ЕС и новия Кохезионен пакет,  както и  предизвикателствата пред изпълнението на общи проекти между отделните страни. Румъния ще има основна роля в координирането на тази инициатива през следващата година, като този важен процес предполага общи действия на всички страни – както на политическо, така и на експертно ниво.Деница Николова подчерта, че фокусирането на съвместните усилия върху изпълнението на стратегическа инициатива, би спомогнало за постигането на видими резултати за устойчивото развитие и намаляване на различията в Дунавския регион. След близо осем години на изпълнение на Дунавската стратегия, усилията за териториално сближаване трябва да продължат. За тази цел, трябва да продължи и поетата от България инициатива за промяна в принципите на изпълнение, включваща преосмисляне на приоритетите и целите й.Националният форум беше открит от Виктор Негреску, делегиран министър по европейските въпроси на Румъния. Приветствия в рамките на откриващата сесия на Националния форум направиха също Председателят на Сената на Румъния Калин Попеску-Таричану, заместник-председателят на Европейския парламент Йоан Мирчеа Пашку и други представители на изпълнителната и законодателната власт на страната. Домакините подчертаха важността на транспортната свързаност за Дунавския регион и по-специално на подкрепата за изграждането на нови мостове по река Дунав между България и Румъния.България е част от Триото на Дунавската стратегия, в което участва и Хърватия. Страната ни беше председател на Стратегията до 19 октомври 2018 г., когато Председателството беше предадено на Румъния в рамките на Седмия Годишен Форум на Дунавската стратегия в София. ", "date": "2018.11.05", "title": "Деница Николова: Намаляването на различията в Дунавския регион трябва да е водещ приоритет"}
{"url": "http://www.cross.bg/muglyavina-godini-zemyata-1588222.html", "text": "/КРОСС/ Мъглявините са едни от най-красивите обекти във Вселената. Тези разноцветни междузвездни облаци от прах, газ и плазма са свързани с раждането и гибелта на звездите.Всички мъглявини, които можем да наблюдаваме, са на възраст от не повече от 50 000 години, защото след това газът, от който са съставени, се разрежда до такава степен, че вече не може да се наблюдава. Размерите им понякога са доста внушителни и могат да достигнат до над 1 светлинна година. В някои случаи те могат да служат като инкубатор, от който се раждат звездите, а в друг самите мъглявини са резултат от експлозията на някое Слънце.Но коя е най-близката до Земята мъглявина?Мъглявината Охлюв, наричана от астрономите NGC 7293, а от журналистите Окото на Бог, е най-близката до нас мъглявина. Тя се намира на 650 светлинни години от Слънцето, в съзвездието Водолей.Преди 10 600 години звездата, стояща в центъра на това своеобразно око, е избухнала, оставайки след себе си огромно количество междузвезден прах, газ и плазма с температура от около 2000 градуса по Целзий.Всъщност, мъглявината Охлюв е една от най-големите, познати на човечеството, като размерите и надхвърлят 2,5 светлинни години. Скоростта й на разширение пък е 111 600 километра в час.Макар звездата в центъра на мъглявината да е избухнала, тя не е загинала, а се е превърнала в бяло джудже, което продължава да излъчва светлина. Именно заради тази светлина и флуоресценцията на газовете в мъглявината, ние можем да видим ярките й цветове.Що се отнася за формата, то учените разкриват, че няма нищо свръхестествено в нея, тъй като повечето планетарни мъглявини приличат на око.След няколко милиарда години, когато нашето собствено Слънце приключи фазата си на червен гигант ще последва мощна експлозия, която ще превърне Слънчевата система в мъглявина, имаща формата на око. В нейния център отново ще стои нашата звезда, но тя ще се е свила до бяло джудже. Що се отнася до Земята - атомите и веществата от нея ще станат част от бъдещата мъглявина.Учените разкриват, че заради разширяването на Вселената и движението на обектите в нея е възможно някоя звезда да е достатъчно близо до бъдещата слънчева мъглявина, за да улови част от нейния прах. Така частица от Земята би могла да попадне в друга звездна система.", "date": "2018.11.05", "title": "Това е най-близката до Земята мъглявина"}
{"url": "http://www.cross.bg/durva-vuzdyha-pechki-1588184.html", "text": "/КРОСС/ От 2020 до 2024 г. старите замърсяващи печки за отопление трябва да бъдат заменени с уреди по европейски екостандарти или жилищата да се газифицират. Няма да се продават въглища с високо съдържание на пепел и сяра и на дървата със съдържание на влага над 25 процента. Продажбата на дърва за огрев на килограм ще бъде забранена и търговците ще трябва да пресмятат цените й само в кубически метри. Освен това свободният добив на дърва в гората ще трябва да се ограничи само през пролетта, а през юни и юли бъде забранен, за да има време до зимата те да изсъхнат добре. Това са част от мерките, които предвижда Националната програма за подобряване на качеството на въздуха до 2024 г., публикувана за обществено обсъждане.Обяснението за забраната за продажбата на дърва на тегло е, че то сега стимулира търговците да предлагат предимно влажна дървесина, която тежи повече, а при нейното горене се отделят много повече фини прахови частици. Европейският стандарт за влага в дървата за огрев е 25%. На тях в програмата се отделя такова голямо внимание, тъй като 54% от хората у нас се отопляват с твърди горива, а половината от тях с дърва. Освен това 23% от хората в 28-те общини, които имат наднормено замърсяване на въздуха, са социално слаби и получават енергийни помощи, включително и за купуването на дърва. Социално слабите, които получават помощи за отопление, ще бъдат подпомогнати финансово за смяната на уредите си или за газификацията им, ако има такава възможност. За София пък ще е задължително газифицирането и няма да се финансира подмяната с модерни печки. Предвижда се и забрана на директния добив на дървесина от населението, който в момента се разрешава от съответната община и е около 1.2 млн. куб.м годишно. Предложенията, засягащи втория най-голям замърсител на въздуха - стария дизелов автомобилен парк у нас, са за въвеждане на зони с ниски емисии (ЗНЕ) в центровете на градовете, за да се ограничи навлизането в тях на дизелови автомобили преди стандартите Евро и Евро 1. Собствениците на стари коли ще трябва да плащат такси, ако искат да влизат в зоните с ниски емисии. Заплащането за влизане в ЗНЕ може да става като на входа на зоните се инсталират камери, които автоматично разпознават регистрационните номера за автомобилите и на превозните средства автоматично се начислява съответната такса. В определен срок след регистрирането на плащането собствениците на колите ще бъдат уведомявани за дължимите суми и ще могат да ги платят онлайн или чрез електронни разплащателни машини в супермаркети и  магазини. Друг вариант е водачите да залепят цветно кодирани стикери на автомобилите си, като всеки цвят означава екологичната категория на превозното средство и инспектори да следят колите.", "date": "2018.11.05", "title": "Старите печки излизат от употреба до 2024 г."}
{"url": "http://www.cross.bg/ninova-levitzata-hora-1588181.html", "text": "/КРОСС/ Еднократна помощ от 6400 лв. за второ дете при работещи родители е сред алтернативните предложения на левицата.", "date": "2018.11.05", "title": "БСП няма да се регистрира при гласуването на бюджета в НС"}
{"url": "http://www.cross.bg/komediyata-dramatyrg-ministur-1588230.html", "text": "/КРОСС/ Сцената на театър „Сълза и Смях\" на 10 ноември е домакин на комедията „Стая 1313\", постановка на Богдан Петканин. В „Стая 1313\" сюжетът се завърта около министър, който има тайна афера със секретарката от опозицията / в ролята Анелия Луцинова /. Двойката се среща във „фатална\" хотелска стая, в която ненадейно се натъкват на труп... а това е само началото от неочаквани обрати! Останалите роли в комедията са поверени на Асен Лозанов,Тони Минасян, Аглика Бояджиева, Златко Ангелов, Зорница Константинова, Николай Стоименов, Стоян Памуков. Рей Куни е английски драматург, режисьор, продуцент. Наричат го „Краля на комедията\" .  Автор е на 70 пиеси, повечето от тях са комедии на ситуациите. През 2005 г. получава Ордена на Кралство Великобритания - признателност за работата му като драматург.                     ", "date": "2018.11.05", "title": "Руслан Мъйнов е похотлив министър в комедията „Стая 1313”"}
{"url": "http://www.cross.bg/stroezh-dryzhba-kvartala-1588183.html", "text": "/КРОСС/ Нов строеж между блокове, в близост до парк, възмути през почивните дни жителите на столичния кв. \"Дружба\" 1. Без предварителна информация до 108 СУ точно на задушница започна събаряне на стари едноетажни постройки, за да се подготви строителството на нов обект, сигнализира общинският съветник от БСП Борис Цветков, пише ДУМА.Освен, че липсва задължителната информационна табела, няма и поставена ограда, която да обезопаси бъдещия строеж. Не са взети и мерки срещу прахта, нито се мият гумите на камионите, недоволстват жителите на квартала. Цветков разкри още, че през предходните почивни дни на същото място са отрязани 6 живи тополи и са изпочупени други здрави дървета, за да се освободи пространство за няколко нови 5-етажни сгради. Той и граждани са сигнализирали Столичния инспекторат и отговорните институции.Общинският съветник уточни, че според подробния устройствен план на тази част от квартала строителството е позволено и разрешено и предстоящият строеж е законен. Той припомни още, че след утвърждаването на плана за част от \"Дружба\" 2 предстоят още инвеститорски намерения за строежи.ДУМА припомня, че хората от района вече няколко пъти излизат в защита на близкия парк и настояват за отчуждаване на реституираните територии в него.", "date": "2018.11.05", "title": "Пореден строеж в кв. \"Дружба\" възмути столичани"}
{"url": "http://www.cross.bg/nagradata-peroto-prinos-1588182.html", "text": "/КРОСС/ \"Тази награда ме успокои, че десетилетните ми усилия не са били напразни и че алтруизмът не е порок. Не е тайна, че моите поетични книги не са много на брой. Малко повече са стихосбирките ми за деца, съобщава Дума.Най-многобройни обаче са книгите на други, по-млади от мен автори, които съм редактирал, подреждал или предговарял, на които съм измислял заглавия, които съм подкрепял с отзиви в печата или на литературни обсъждания\", сподели развълнувано поетът Иван Цанев. Той получи наградата \"Перото\" за цялостен принос към българския литературен контекст на церемония в едноименния литературен клуб в НДК. Статуетката му бе връчена от миналогодишния носител на наградата \"Перото\" за цялостен принос - Владимир Попов.Отличието в категория \"Детска литература\" отиде при Сотир Гелев и книгата \"Как Лора се научи да брои до десет\". В раздел \"Поезия\" приза взе Мирела Иванова за \"Седем стихотворения (с) биографии\". За чудесния си превод на арабски на 60 съвременни разказа от 46 автори в антологията \"В началото бе епилогът\" отличие в категория \"Превод\" получи Хайри Хамдан, а Кристин Димитрова грабна наградата за проза за сборника с разкази \"Като пристигнеш, обади се\". \"Невидими\" на Наталия Делева стана победител в категорията \"Дебют\".Статуетките, които получиха всички наградени, са дело на скулптора проф. Емил Попов, уточнява Николета Николова от НДК.", "date": "2018.11.05", "title": "Връчиха наградите \"Перото\" за 2018 г."}
{"url": "http://www.cross.bg/tyrnir-myasto-evrofytbol-1588185.html", "text": "/КРОСС/ Пловдивчанката постигна 624,3 точки в дисциплината 60 изстрела с въздушна пушка и заслужено се окичи със златото.Той записа три победи – в първия мач с 15-3 срещу французин, във втория с 20-5 срещу украинец и в третия с 12-5 срещу грък. За съжаление травмата му попречи да надиграе и представителя на Белгия в спора за златото.На международния турнир „Олимпийци“ Гран При в унгарския град Дебрецен, Рахим спечели 2-рото място при 14-годишните от 90 участника, а във възрастовата група до 15 години зае 5-о място от 97 състезателя. Надпреварата бе от 3-ти до 4-ти ноември.                           Надпреварата се организира от Българската федерация по фехтовка и се състоя в столицата.Както вече знаете, в Бризбейн 18-годишната пловдивчанка достигна до 1/8-финал, като преди това премина квалификациите. В следващия турнир в Тууомба тя премина квалификациите и отпадна на 1/16-финал, а в третия и четвъртия турнир контузия в рамото й попречиха за преодоляване на пресявките. С това си представяне Гери изпълни главната си задача за годината - да е преди 750-о място в света, което й осигурява и професионален статут през 2019-та. Пътуването до Австралия се осъществи основно с подкрепата на финансирането от „Еврофутбол“ и Българска Федерация по Тенис.", "date": "2018.11.05", "title": "Таня Звискова е първа на турнир „Пирин'', Митко Джорджев със сребро от G1 в Румъния"}
{"url": "http://www.cross.bg/sutrydnichestvo-evro-evropeiiskiya-1588188.html", "text": "/КРОСС/ Заместник-министърът на регионалното развитие и благоустройството Деница Николова ще открие заседание на Комитета за наблюдение на Програмата за международно сътрудничество ИНТЕРАКТ. Двудневният форум започва утре – 6 ноември, от 09.15 часа, в хотел „Хилтън“, София. Очакват се представители от 30 държави, участнички в програмата. Сред темите в дневния ред са преглед на годишния работен план за 2019 г., приоритетите на програмата в програмния период след 2020 г. и др.Интеракт III 2014-2020 е насочена към подпомагане на доброто управление и изпълнение на всички програми за териториално сътрудничество, включително финансираните от Инструмента за предприсъединителна помощ и от Европейския инструмент за съседство. Интеракт III 2014-2020 обхваща цялата територия на Европейския съюз, Норвегия и Швейцария, както и външните граници на съюза. Общият й бюджет е в размер на 46.3 млн. евро, от които средствата от Европейския фонд за регионално развитие са 39.4 млн. евро (85%) и 6.9 млн. евро (15%) – национално съфинансиране.", "date": "2018.11.05", "title": "Деница Николова ще открие заседание на Комитета за наблюдение  на Програмата за международно сътрудничество ИНТЕРАКТ"}
{"url": "http://www.cross.bg/mate-huawei-smartview-1588186.html", "text": "/КРОСС/ \r\nHuawei пусна на българския пазар своята нова гама от кейсове, проектирани за флагманските модели на бранда Mate 20 и Mate 20 Pro. Новата гама от кейсове на компанията е пригодена специално за всеки от моделите с цел да им придаде още по-стилен и елегантен вид, като в същото време не отклонява вниманието от техния иновативен дизайн. Потребителите имат избор между почти невидимия силиконов вариант, по-плътните гумени варианти, както и изключително стилние и практични тип „тефтер“ от серията SmartView. Новите SmartView кейсове, проектирани специално за Huawei Mate 20 Pro, са едни от най-иновативните на пазара и са идеално съгласувани с вградения в дисплея на Mate 20 Pro сензор за пръстов отпечатък и технологията за лицево разпознаване, използваща 30 хиляди виртуални ключови точки от лицето на потребителя. SmartView кейсовете са пригодени и за уникалната аранжирана в квадрат камерна конфигурация на Mate 20 Pro, правейки новия флагман на глобалния бранд още по-удобен за снимки. Благодарение на революционния дизайн на SмartView кейсовете на Huawei те се превръщат в чудесно допълнение на Mate 20 Pro и предпочитан аксесоар на всеки притежател на новия флагман на глобалния бранд. Собствениците на Mate 20 също не са пренебрегнати. Huawei пуска на пазара нови калъфи и за този модел, като интересното при тях е, че въпреки своята плътност те по никакъв начин не заглушават звука от аудиосистемата на смартфона. SmartView кейсовете на Huawei вече се продават успешно в магазините на Technopolis, като съвсем скоро ще бъдат налични и в магазините на А1, Теленор и Виваком, както и в останалите обекти от партньорската мрежа на Huawei.", "date": "2018.11.05", "title": "Оригиналните кейсове за Huawei Mate 20 и Mate 20 Pro вече са в България "}
{"url": "http://www.cross.bg/byudzhet-pravitelstvoto-korneliya-1588187.html", "text": "/КРОСС/ „Предложеният от правителството бюджет има алтернатива. Техният бюджет представлява начин за оцеляване на правителството, при това лош. Увеличават се данъците на най-уязвимите и най-бедните хора- онези, които карат стари коли, ползват дрехи втора употреба“. Това каза председателят на НС на БСП Корнелия Нинова пред журналисти преди представянето на Алтернативния бюджет на левицата. Тя добави, чевдигайки тези данъци, се дават пари на администрацията предизборно. „В нашия Алтернативен бюджет се предлагат: гарантиран икономически растеж през регионите, инвестиции и българско производство, мерки за преодоляване на бедността и намаляване на неравенствата“, обяви лидерът на левицата. Тя заяви, че този бюджет е демографски, защото чрез него се гарантира подобряване на здравния статус, образованието, икономиката, доходите и най-вече грижата за младите хора, семействата и децата. „Освен това, предлагаме преизчисляване на всички пенсии, въвеждане на семейното подоходно облагане, данъчни облекчения за млади семейства. За пръв път предлагаме гарантирана помощ за работещи млади семейства при раждане на второ дете. Те ще получават еднократна помощ от 6400 лв., но само ако работят и се осигуряват“, обяви още председателят на БСП.„Когато предлагаме Алтернативен бюджет, управляващите го отричат и отхвърлят. Какво стана, обаче през 2018 г. – прие се бюджета на правителството, но изпълниха Алтернативния бюджет на БСП“, каза още Корнелия Нинова. ", "date": "2018.11.05", "title": "Корнелия Нинова: Бюджетът на ГЕРБ представлява начин за оцеляване на правителството"}
{"url": "http://www.cross.bg/glotm-mall-stolitzata-1588176.html", "text": "/КРОСС/ /КРОСС/ Освен в София иновативното устройство на Бритиш Американ Табако може да бъде закупено и в Пловдив, Варна, Бургас, Стара Загора и Русеglo - най-новото иновативно устройство на Бритиш Американ Табако за нагряване на тютюн - вече може да бъде открито във всеки един от 6-те най-големи града в България. От днес, 5 ноември, продуктът може да бъде закупен от 9 локации със специализирани щандове на glo у нас. Сред тях са едни от най-големите търговски центрове в столицата - Serdika Center и Mall of Sofia, както и в страната - Mall Plovdiv в Пловдив, Grand Mall във Варна, мол Galleria в Бургас, мол Galleria в Стара Загора и Mall Rousse в Русе. От средата на миналия месец, откакто устройството е на българския пазар, glo се предлага още в The Mall и Business Park в София. Съвсем скоро устройството ще бъде налично и на още една локация в столицата - мол Paradise Center.glo предоставя на потребителите изчистена и стилна визия в четири цвята - черен, сив, златен и розов. glo е уникален продукт и по отношение на своята практичност на използване: има един единствен бутон, който свети, а веднъж заредено, glo може да се ползва до 30 сесии. Устройството нагрява тютюна до приблизително 240°C. Не го изгаря и липсва пепел, като миризмата е много по-малко*.                     Технологията на glo е разработена в центъра за проучвания и развойна дейност на БАТ в Саутхемптън, Великобритания, и е резултат от работата на над 100 учени и експерти в различни области.„Щастливи сме, че едва три седмици след като устройството беше пуснато в продажба, първоначално в София, разширяваме търговската си мрежа с откриването на нови специализирани glo обекти в столицата и цялата страна. Вярваме, че по този начин ще сме още по-близо до пълнолетните пушачи, които търсят алтернатива на традиционните тютюневи продукти с потенциално по-малък риск\" - коментира Мила Маречкова, Управител и Директор маркетинг и търговия, БАТ България.Устройството glo използва Dunhill Neostiks - специални тютюневи стикове, които могат да бъдат закупени както от специализираните щандове на glo, така и в търговската мрежа в страната. Българските потребители могат да избират между три разновидности на стиковете: Navy Blue, Yellow и Green. ", "date": "2018.11.05", "title": "glo™ – вече в търговските центрове из цялата страна"}
{"url": "http://www.cross.bg/damovski-beshe-vupros-1588174.html", "text": "/КРОСС/ Македонският журналист Александър Дамовски заяви в предаването \"120 минути”, че търговията с българско гражданство става чрез посредници, които рекламират услугите си открито.", "date": "2018.11.05", "title": "Македонски журналист: Открито се рекламира търговията с бг гражданство"}
{"url": "http://www.cross.bg/elektrozahranvaneto-noemvri-razpredelenie-1588180.html", "text": "\r\n/КРОСС/ЧЕЗ Разпределение извършва реконструкция и модернизация на електропроводите, които захранват столичните Бистрица, Железница и в.з. Симеоново.Дейностите по реновиране на съоръженията ще повишат качеството и надеждността на електрозахранването на клиентите в тези райони.За осигуряване на безопасната работа на служителите и защита на живота и здравето им се налага извършването на оперативни превключвания, които ще доведат до кратковремени прекъсвания на електрозахранването на 6, 7 и 8 ноември межу 08:30 и 17:15 ч. Клиентите, които ще бъдат без електрозахранване по-продължителен период от време ще бъдат уведомени съгласно нормативните изисквания чрез средствата за масова информация и на сайта на компанията.„Разбираме, че естеството на работа води до смущения на комфорта на клиентите, но ние сме длъжни да осигурим безопасността на нашите служители. Призоваваме хората за малко търпение, защото тези дейности ще осигурят спокойствието им в дългосрочен план. Поемаме ангажимент да работим максимално оперативно и да сведем до минимум прекъсванията“, каза Васил Василев, директор „Експлоатация и поддържане“ в ЧЕЗ Разпределение България.Межувременно дружеството монтира дистанционно обслужвани електромери в сателитните селища около София, които ще дадат възможност за постоянен мониторинг на мрежата и на качествотона доставяната електрическа енергия. Това ще доведе до повишаване на надеждността на услугата. Предвижда планираните прекъсвания, свързани с тези дейности, да приключат до края на месец ноември.Пресцентър на ЧЕЗ България е-mail: ", "date": "2018.11.05", "title": "ЧЕЗ Разпределение реновира електропроводите, които захранват Бистрица,Железница и в.з.Симеоново"}
{"url": "http://www.cross.bg/turgovishte-kara-zadurzhane-1588179.html", "text": "/КРОСС/ Напрежение в Търговище. Протестиращи се опитаха да нахлуят в Съдебната палата. Недоволството е заради пътен инцидент от петък, при който пиян съдебен охранител блъсна двама на мотор и избяга. Хората от Търговище поискаха справедливост за близките на пострадалите момче и момиче, съобщава Нова Телевизия.заяви Звезделин Асенов, който е свидетел на инцидента.По-тежко е пострадало 18-годишното момиче.  обясни бащата Бончо Стефанов.Според местните, това не е първия случай, когато охранителят сяда пил зад волана. Потвърждава го и неговата бивша съпруга. каза бившата жена на задържания Росица Петрова.допълни бащата на пострадалото момиче Мариян Цанков. Майката на пострадалия очаква от съда справедливо наказание за шофьора, причинил катастрофата.Задържаният шофьор е брат на бивш директор на полицията в Търговище, което кара хората да мислят, че той ще бъде оневинен. заяви обаче окръжният прокурор на Търговище Драгомир Сяров.На охранителя Валентин Парашкевов е повдигнато обвинение. Ако бъде доказана вина, го грози затвор от 1 до 6 години.", "date": "2018.11.05", "title": "Напрежение в Търговище"}
{"url": "http://www.cross.bg/duzhdove-raiiona-grad-1588170.html", "text": "/КРОСС/ Най-малко 12 души са загинали заради лошото време на италианския средиземноморски остров Сицилия, с което общият брой на жертвите на бурите в цяла Италия през последните дни достигна 29, съобщиха местни служители, цитирани от Ройтерс, съобщва standartnews.Проливните дъждове, предизвикали свличания на земни маси и наводнения, са причинили смъртта на 10 суши в района на Палермо - главния град на острова, каза днес говорител на градската префектура. Все още има изчезнали хора, добави той.Спасители откриха по-рано труповете на 9 души в наводнена къща в Кастелдача, недалеч от Палермо - майка, баща, техни родители и деца. Според местните медии жертвите са били от две семейства. Равнището на водата в местна река се повиши бързо след проливни дъждове в региона. В град Викари беше открито тялото на още един човек, съобщава агенция АНСА.Двама загинали са били открити и в района на южния сицилиански исторически град Агридженто.Те пътували с кола, която била пометена от свлачище, съобщи друг местен служител.Поройни дъждове и ураганни ветрове бушуват в страната от няколко дни. Изкоренени са милиони дървета, прекъснати са много пътища, откъснати са от света десетки селища. Едни от най-тежките поражения са нанесени в северните провинции Трентино и Венето. Вчера губернаторът на Венето Лука Зая, каза, че щетите в района възлизат на най-малко един милиард евро.", "date": "2018.11.05", "title": "29 са вече жертвите на лошото време в Италия"}
{"url": "http://www.cross.bg/diabet-zaharen-kampaniyata-1588177.html", "text": "/КРОСС/ Скринингът е за риск от развитие на захарен диабет, ще има консултации и със специалист-ендокринолог. Скрининг за риск от развитие на захарен диабет ще се проведе в Медицинския център на УМБАЛ Бургас – МЦ „Св. Николай Чудотворец“. От 8 ноември всеки вторник и четвъртък до края на месец ноември хора от рискови групи могат да измерят безплатно кръвната си захар и да се консултират със специалист-ендокринолог.Кампанията е посветена на 14 ноември – Световен ден за борба с диабета. Това хронично заболяване става все по-разпространено. 40% от хората не знаят, че имат диабет, а ранната диагностика би предотвратила сериозни усложнения, обясни инициаторът на кампанията – д-р Стефка Стефанова, специалист-ендокринолог.„Кампанията е предназначена не за вече диагностицирани диабетици, а за онези, които попадат в рискови групи, на възраст над 18 години. Това са например всички с наднормено тегло, с диабетно-болни в рода, хипертониците“, обясни тя.Всеки участник в кампанията може да изследва кръвната си захар безплатно. Хората със завишени показатели ще бъдат насочени за допълнително безплатно изследване на гликиран хемоглобин в лаборатория. Броят на талоните за лабораторни изследвания е ограничен и те ще се раздават до изчерпване на количествата.За участие в кампанията е задължително записването на тел. 0879 545082 и 056 816454 (регистратура на МЦ „Св. Николай Чудотворец“). Записванията се извършват всеки делничен ден от 11 до 13 ч. до изчерпване на часовете. Основните  рискови фактори за развитие на захарен диабет са наднорменото тегло, както и наличието на първостепенни родственици, страдащи от заболяването. Определящо значение има също начинът на живот – хранене, намалена физическа активност, стресът в ежедневието. Симптомите, при които трябва задължително да се посети ендокринолог, са непрестанна силна жажда, често уриниране, загуба на тегло, силно чувство на глад, чести инфекции в устата, уринарния тракт и по кожата, необяснима обща слабост, рязко спадане на тегло и др.Международната Диабетна Федерация препоръчва поне 30 минути умерена физическа активност-бързо ходене, плуване, каране на колело, танци през повечето дни от седмицата. Изследвания категорично сочат, че промяната в начина на живот снижава риска от захарен диабет с 58%. ", "date": "2018.11.05", "title": "Безплатно изследване на кръвна захар ще се проведе в Медицинския център на УМБАЛ Бургас"}
{"url": "http://www.cross.bg/kitaii-prezidentut-otvarya-1588171.html", "text": "/КРОСС/ Китай ще положи още по-големи усилия да увеличи вноса и да разшири пазарите си, заяви днес президентът Си Цзинпин, цитиран от АФП и Ройтерс.Си каза това в Шанхай при откриването на Международното изложение за внос. \"Вратата на Китай няма никога да се затвори, тя ще се отваря все повече\", каза президентът пред чуждестранни лидери и личности като шефката на Международния валутен фонд Кристин Лагард и основателя на Майкрософт Бил Гейтс. Изложението се смята за китайския отговор на търговската война, започната през юли от президента Доналд Тръмп, недоволен от огромния дефицит на САЩ в търговията с Китай.Китай ще продължи да се отваря към света в сферите на образованието, телекомуникациите и културата и наред с това ще защитава интересите на чуждите компании, каза президентът. Ще бъдат въведени наказателни мерки за нарушения на интелектуалната собственост, добави той.Очаква се Си и Тръмп да се срещнат в края на месеца в кулоарите на международен форум в Аржентина, напомня АФП.Миналата седмица към Китай бяха отправени призиви да разшири достъпа до пазарите си. В статия, публикувана в китайския печат, посланиците на Франция и Германия приканиха Пекин да гарантира честна конкуренция за чуждестранните предприятия. ", "date": "2018.11.05", "title": "Китай ще намали вносните мита и ще разширява достъпа до своите пазари"}
{"url": "http://www.cross.bg/evropeiiskiya-parlament-partii-1588172.html", "text": "/КРОСС/ Антисистемните партии и движения привличат все по-често вниманието на европейските политолози с наближаването на изборите за Европейски парламент догодина, пише profit.bg.", "date": "2018.11.05", "title": "Евроизборите през 2019: Популизъм и ниска избирателна активност"}
{"url": "http://www.cross.bg/riba-hora-pomorie-1588173.html", "text": "/КРОСС/ Организация за закрила на българските граждани (ОЗБГ) съобщи за случай с открита отровена риба до Поморие.  Неправителственото сдружение е отишло на място и е открило голямо количество мъртва риба в малък водоем в близост до града, както и пяна с неизвестен състав. Като евентуална причина за случилото се местни жители сочат отравяне с препарати от близък завод. С тях се миели бъчви и цистерни, но има съмнение, че тръбата, по която се оттича водата, е напукана. Замърсяването се появило преди няколко дни и рибата веднага измряла. Подаден е сигнал на телефон 112, но няма яснота дали са взети мерки за отстраняване на проблема. Във въпросния водоем продължават да ловят риба местни хора, твърдят от ОЗБГ и задават въпрос дали това няма да навреди на тези хора и евентуално на хора, на които рибата може да бъде продадена. ОЗБГ казва, че ще подаде сигнал и ще направи запитване до Община Поморие, и до РИОСВ-Бургас.", "date": "2018.11.05", "title": "Отровена мъртва риба задръсти водоем край Поморие"}
{"url": "http://www.cross.bg/tzurkva-noemvri-marka-1588168.html", "text": "/КРОСС/ Апаш e нахлул в eвангелската баптиска църква в Берковицав в неделя и е задигнал озвучителна техника, с която се пуска музика и се четат проповеди - 1 смесител с усилвател марка \"Резпром\", смесител неустановена за момента марка и кабел за микрофон.Хитрецът се възползвал от липсата на пастора и хората, за да извърши злодеянието, пише \"24 часа\".Кражбата станала за времето от 12:30ч. на 2 ноември до 08:30 часа на 4 ноември на улица \"Вяра\".Неизвестният извършител с помощта на твърд предмет отваря заключена дървена врата и прониква в евангелска баптиска църква \"Вяра, надежда и любов\".Извършен е оглед на местопроизшествието. Стойността на щетата е в процес на изясняване. В РУ - Берковица по случая е образувано досъдебно производство.", "date": "2018.11.05", "title": "Поредно посегателство срещу църква"}
{"url": "http://www.cross.bg/originalniya-titanik-putnitzi-1588162.html", "text": "/КРОСС/ Реплика на оригиналния кораб “Титаник” ще отплава по същия маршрут през 2022 г., съобщиха световните медии. Съвременният вариант на обречения кораб се конструира в Китай.Плавателният съд има минимални разлики с оригинала – на него ще могат да живеят 2400 пътници и 900 души екипаж. Корабът е по-широк, за да отговаря на съвременните изисквания за стабилност и сигурност. Системите за навигация и управление също са съвременни.Бъдещите пътници могат да бъдат спокойни – този път корабът е снабден с достатъчно спасителни лодки (една от причините за трагедията с оригиналния кораб).Интериорът на “Титаник II” ще бъде абсолютно идентичен с този на оригиналния плавателен съд. Той ще има същото разпределение на каютите, публични места, басейн, Турски бани, както и централното дървено стълбище, добре познато от филма на Джеймс Камерън. След завършването му “Титаник II” ще има 840 каюти на девет етажа и пътниците ще могат да избират между първа, втора и трета класа.Идеята за “възкръсване” на “Титаник” е на компанията “Блу стар лайн”. Строежът на кораба ще струва около 500 млн. долара, като през 2022 г. ще потегли по оригиналния маршрут – от Саутхемптън, Великобритания, до Ню Йорк.От компанията успокояват, че този път плавателният съд ще завърши успешно курса си.", "date": "2018.11.05", "title": "“Титаник II” ще отплава през 2022 г., този път с достатъчно спасителни лодки"}
{"url": "http://www.cross.bg/nyama-plovdiv-zhertvi-1588163.html", "text": "/КРОСС/ Тежка катастрофа стана на оживен булевард в Пловдив, съобщава bTV.По чудо няма жертви.Около 9:50 ч. БМВ и Киа са се ударили странично на бул. „Освобождение” близо до хотел „Ес Пи Ес”, при което германският автомобил излязъл от пътя и се забил в дърво. Ударът е бил толкова силен, че колата е буквално разцепена на две.Въпреки това първоначалните данни са, че няма тежко ранени.На място има полиция.", "date": "2018.11.05", "title": "Тежка катастрофа в Пловдив се размина без жертви"}
{"url": "http://www.cross.bg/obychenie-profesiya-slyzhiteli-1588166.html", "text": "/КРОСС/ Електроразпределение Север проведе теоретично и практическо обучение на 8 свои служители в професия „Електромонтьор“. Теоретичната програма се осъществи от външна лицензирана фирма с богат опит в обучението и квалификацията на електроспециалисти.Практиката по професията осигуриха служители в компанията с дългогодишен професионален стаж. Продължилото осем месеца обучение се реализира в пълно съответствие с Държавното образователно изискване (ДОИ) за придобиване на професията и съчетано с изпълнение на работните задължения на служителите.В края на месец октомври в Учебния център на ЕНЕРГО-ПРО се състоя церемония по връчване на дипломите на преминалите обучение, издадени от МОН. За получаването на документ за упражняване на новата професия служителите преминаха през изпитни мероприятия пред комисия от фирмата изпълнител и представители на електроразпределителната компания. „Програмата за повишаване на квалификацията, която ЕРП Север организира и финансира, е една от мерките за справяне с предизвикателството за намиране на кадри в сектор Енергетика и същевременно предоставя шанс за кариерно развитие на работещите в сферата“, коментира Николай Николов, председател на управителния съвет на компанията, и подчерта, че ангажиментът на дружеството за изграждане на специализирани кадри е дългосрочен. ", "date": "2018.11.05", "title": "ЕРП Север повиши квалификацията на свои служители в професия „Електромонтьор“"}
{"url": "http://www.cross.bg/zona-plateno-selo-1588169.html", "text": "/КРОСС/ От днес паркирането в районите \"Възраждане\", \"Красно село\", част от \"Оборище\" и \"Лозенец\" ще е платено, защото те стават част от зелената зона в София, съобщава Стандарт.Друга промяна, която ще влезе в сила е, че паркирането на автомобили в пространствата пред жилищни, офисни или други сгради, които не са обособени като паркинги, ще е платено. Така ако по план пред сграда не са предвидени паркоместа, шофьорите на паркиралите коли ще трябват да платят таксата за зелена зона. В противен случай колите ще бъдат принудително премахвани или ще им бъдат поставяни скоби.В зелената зона за паркиране от днес попадат улиците между булевардите:- \"Джеймс Баучер\" и \"Никола Вапцаров\" в \"Лозенец\", като така паркирането в целия квартал ще е платено.- \"Иван Гешов\", \"Пенчо Славейков\", \"Ген. Тотлебен\" и \"Георги Софийски\" в район \"Красно село\".- \"Константин Величков\", \"Сливница\", \"Александър Стамболийски\" и улиците \"Димитър Петков\" и \"Опълченска\" във \"Възраждане\".- \"Христо и Евлоги Георгиеви\", \"Ситняково\", \"Данаил Николаев\" и ул. \"Черковна\" в \"Оборище\".Зелената зона за платено паркиране работи от понеделник до петък от 08:30 до 19:30 часа, като максимално допустимото време за паркиране е 4/четири/ часа, а таксата е 1 лев за час. ", "date": "2018.11.05", "title": "Влиза в сила “Зелената зона” за “Възраждане”, “Красно село”, “Оборище” и “Лозенец"}
{"url": "http://www.cross.bg/zakintos-magnityd-registrirani-1588167.html", "text": "/КРОСС/ Два нови труса с магнитуд от 4,4 и 4,5 по скалата на Рихтер са били регистрирани тази сутрин край остров Закинтос, Югозападна Гърция, съобщава \"Та неа\". Първият е бил в 04:44 ч сутринта на 70 км западно-югозападно от Закинтос и е бил от 4,4 степен. Вторият трус с магнитуд 4,5 е регистриран в 08:46 ч на 40 км от Закинтос в същата посока. На 26 октомври районът на Закинтос беше разлюлян от земетресение с магнитуд 6,4 по Рихтер, което предизвика ограничени материални щети. След силното земетресение сеизмолозите заявиха, че се очакват вторични трусове, но интензивността им ще затихва. Оттогава бяха регистрирани десетки по-слаби трусове, най-силният от които беше с магнитуд от 5,5. ", "date": "2018.11.05", "title": "Два нови труса край о-в Закинтос"}
{"url": "http://www.cross.bg/kitich-mile-godini-1588175.html", "text": "/КРОСС/ Легендата на сръбската музика МИЛЕ КИТИЧ ще отпразнува 35 години на сцена с грандиозен концерт в София на 14 ДЕКЕМВРИ 2018 в зала \"Арена Армеец\". Сръбската звезда ще зарадва хилядите си фенове у нас точно две години след първото си паметно гостуване. На 14 декември, дни преди Коледа, любимецът на публиката ще сподели най-големите си хитове пред българската публика, a заедно с него и то по негов личен избор на сцената ще стъпи певицата ГАЛЕНА. В най-голямата ни зала ще звучат най-големите хитове на Миле Китич, като „Plava ciganka”, „Jasmina”, „Kraljica trotoara”, „Svi su tu”, „Milioni, kamioni”, „Sampanjac”, „Sanker”, „Kopka me kopka”, „Bomba”, „Pije mi se”, „Kilo dole, kilo gore” и много други, а няма да липстват и някои от най-новите му парчета. Звездата обещава незабравимо шоу и голям купон за всички в залата. Вижте видео поканата на звездата на сръбската музика към към българските му фенове - . Билети за грандиозното събитие се продават с пълна сила в интернет в системата на  и още в билетна каса в зала “Арена Армеец”, Билетен център в НДК, Office1Superstore, книжарници Booktrading и бензиностанции OMV в цялата страна. Цената на билетите за  с гост завезда – Галена са с цена от 25 до 50 лв., според мястото в залата. Началото е в 20.00 ч.Миле Китич (Милойко Китич) е роден в Босна и Херцеговина, а музиката го привлича още от дете. Кариерата му започва в средата на 70-те години, а сред първите му песни са \"Ja zelim da sam sunce\" и \"Ljubavi nase sad nema vise\", последвани от самостоятелни албуми. Изключителен успех застига Миле Китич с групата \"Южни Ветар\" и хитовия албум \"Casa ljubavi\" от 1984. Следват повече от 10 албума до сега, безброй хитове и рекордни продажби на албумите му. Известен сред колегите си като истински работохолик, Миле Китич е един от най-обичаните и успешни изпълнители в Сърбия и на Балканите. Той е един от малкото изпълнители, които могат да пеят толкова добре на живо, че да звучат катоот студиен запис. Един от последните хитове на звездата - „Kilo dole kilo gore” има няколко милиона гледания в интернет.Присъединете се към събитието във фейсбук - Билети има   ", "date": "2018.11.05", "title": "Миле Китич отбелязва 35 години на сцена с голям концерт в София! "}
{"url": "http://www.cross.bg/milan-beshe-pochivkata-1588156.html", "text": "/КРОСС/ Отборът на \"Милан\" спечели много трудно с 1:0 при гостуването си срещу \"Удинезе\" в последен двубой от 11-ия кръг в италианския футболен шампионат.Преди почивката Сусо имаше две възможности за гол, но не успя да се възползва от тях. Съотборникът му в гостуващия отбор Гонсало Игуаин получи контузия и беше заменен принудително в 35-ата минута от Саму Кастийехо.След почивката отново Сусо отново не можа да даде аванс за \"росонерите\", а един път и вратарят на гостите Джанлуиджи Донарума се намеси решително след удар на Игнасио Пусето.В края на двубоя влезлият като резерва Брам Нуйтинк от домакините беше отстранен от игра с червен картон. В добавеното време капитанът Алесио Романьоли с удар с левия крак осигури ценния успех за \"Милан\". \"Росонерите\" са на четвърто място в класирането с актив от 21 точки, докато \"Удинезе\" има само 9 точки на 16-ата позиция. ", "date": "2018.11.05", "title": "\"Милан\" с изтрадан успех в Италия"}
{"url": "http://www.cross.bg/sgradi-toplofikatziya-otoplenie-1588159.html", "text": "/КРОСС/EVN Топлофикация започва поетапно подаване на топлинна енергия за всички свои битови и стопански клиенти считано от 6 ноември 2018 г. С оглед на понижаването на температурите и тенденция към застудяване и с цел осигуряване комфорта на своите клиенти, дружеството обявява началото на отоплителен сезон 2018/19 г. Компанията вече започна подаването на топлинна енергия към някои жилищни и стопански сгради в Пловдив, които бяха заявили това преди официалното начало на сезона.Пускането на отоплението ще се осъществи поетапно в следния ред, съобразен с нормативната уредба:•\tдетски заведения•\tболнични заведения •\tучилища и други учебни заведения •\tобществени и стопански сгради •\tжилищни сгради.За качествено пускане на отоплението е необходимо регулиращите вентили на радиаторите да бъдат отворени на максимум. Това ще позволи ефективно обезвъздушаване на отоплителните тела и по-качествено отопление, а едва след това може да започне регулиране степента на загряване. Дружеството призовава клиентите си да проверят индивидуалните разпределителни устройства (ИРУ) по радиаторите. В случай, че дисплеят на устройството е без показания да се обърнат към своя топлинен счетоводител.В случай че през следващите дни температурите се повишат, модерните абонатни станции, с които разполагат всички сгради, захранвани с топлоенергия от EVN Топлофикация, ще се изключат автоматично. Това е възможно благодарение на инсталираните температурни датчици. По този начин дружеството повишава ефективността на работата на системата и позволява намаляване разходите на клиентите.EVN Топлофикация напомня, че централното топлоснабдяване е сред най-екологичните, комфортни и безопасни начини за отопление. ", "date": "2018.11.05", "title": "EVN Топлофикация обявява начало на отоплителен сезон 2018/19 г. в Пловдив"}
{"url": "http://www.cross.bg/dimitrov-ti-nadal-1588160.html", "text": "/КРОСС/ Григор Димитров записа очакван срив от 9 места в световната ранглиста. Подреждането бе обновено днес (5 ноември), а българинът изпадна от топ 10 и вече е 19-ти в света.Сезонът за родения в Хасково тенисист приключи, след като загуби мача си от третия кръг в Париж от Марин Чилич. Така той няма да може да защитава точките си от финалния турнир на АТР в Лондон. Причината е, че за надпреварата се класират шестимата тенисисти, спечелили най-много точки през сезона. В тази класация Димитров също е 19-ти.След като през 2017 г. той постигна огромен скок в световното подреждане, след като триумфира на финала в Лондон, тази година Григор се представи колебливо. Той започна годината като 3-ти, а я завършва като 19-ти в света. На толкова ниска позиция в класирането той бе за последно на 3 октомври 2016 г., когато беше 20-ти.През 2018 г. българинът не спечели титла, постигна 24 победи и регистрира 19 загуби.На върха на класирането разместването също е факт. След като Рафаел Надал поведе през юни, днес той отстъпва мястото си на Новак Джокович. Сърбинът, който триумфира на Уимбълдъл и Откритото първенство на САЩ, се завръща като номер 1 за първи път от октомври 2016 г., като през това време лекува контузии, преживя спад във формата си и изпадна до 22-ро място в световната ранглиста.Надал е втори, следван от Федерер, Дел Потро, Александър Зверев и Кевин Андерсън. Тези тенисисти ще играят и във финалния турнир на АТР, който започва на 11 ноември.", "date": "2018.11.05", "title": "Григор Димитров се срина с 9 места в ранглистата"}
{"url": "http://www.cross.bg/manolova-godina-sledvashtata-1588161.html", "text": "/КРОСС/ Реформата на НСО се свежда до това националният омбудсман да не разполага с кола и шофьор, които да използва, за да бъде при гражданите. Това заяви Мая Манолова в студиото на „Тази сутрин”.„Проблеми от кабинет в София не се решават”, категорична беше тя.Манолова подчерта, че в становищата си по трите бюджета за следващата година не е повдигала въпроса, защото го смята за дребен. Въпреки това тя посочи, че администрацията й има две стари „баничарки”, една от които не е в движение, както и една лека кола, с която трябва да се обикалят затвори, детски институции и гранични пунктове при експулсиране – и няма как да свали колегите си от автомобилите, а в разчета за следващата година пари за ново превозно средство няма.Затова и омбудсманът ще използва обществен транспорт, за да ходи на изнесени приемни – и ще превръща пътуванията си в срещи с гражданите. Така утре тя ще е във влака София – Варна, който тръгва в 6:55.Според нея подобен модел трябва да се възприеме и от другите институции, за да бъдат те по-близо до проблемите на хората.Сред тези проблеми са промените в застраховането и обезщетенията за пострадали при ПТП. Манолова разкритикува начина, по който важни предложения се внасят с промени между 1 и 2 четене и без обществена дискусия. Освен това Манолова отбеляза, че извършителят на катастрофата може да бъде осъден да плати голямо обезщетение и така се повдига въпросът защо въобще плаща „Гражданска отговорност”.По подобен начин управляващите действат за приемането на 30 закона, посочи общественият защитник. Като потенциално засегнати тя даде като пример стотиците ранно пенсионирани бивши служители на силовите структури, които са в активна възраст, но няма да имат право да са държавни служители от началото на следващата година – след решение без мотиви и дебат.", "date": "2018.11.05", "title": "Без кола и шофьор, Мая Манолова обяви жп приемна"}
{"url": "http://www.cross.bg/fokys-radio-sofiya-1588158.html", "text": "/КРОСС/ Столичната организация на БСП стартира едночасово тематично седмично предаване \"Софийска трибуна\" по радио \"Фокус\". Началото ще бъде поставено днес в 17,00 часа.Гости на старта на предаването ще бъдат председателят на БСП - София Калоян Паргов и бившият министър на културата Георги Йорданов. Слушателите ще имат възможност да чуят от първо лице коментар за миналото и настоящето на София.  Както и интересни факти, свързани с това какво е било планирано и какво се случва в столицата.Предаването \"Софийска трибуна\" ще се излъчва всеки понеделник от 17,00 до 18,00 часа в софийския ефир на радио \"Фокус\".", "date": "2018.11.05", "title": "БСП - София стартира предаване \"Софийска трибуна\" по радио \"Фокус\""}
{"url": "http://www.cross.bg/metroto-levski-stadion-1588147.html", "text": "/КРОСС/ От тази сутрин метрото в София отново ще се движи между станциите „Сердика“ и „Национален стадион „Васил Левски“. Движението в участъка беше спряно през почивните дни заради тунелопробивната машина, която прокоповаше третия лъч на метрото, минаващ под Линия 1. ", "date": "2018.11.05", "title": "Пускат метрото между станциите „Сердика“ и „Национален стадион „Васил Левски“"}
{"url": "http://www.cross.bg/godini-durzhavi-otbelyazaha-1588150.html", "text": "/КРОСС/ Френският президент Еманюел Макрон и германският му колега Франк-Валтер Щайнмайер отбелязаха 100 години от края на Първата световна война. На церемония в Страсбург на границата между двете държави бяха почетени загиналите по време на войната. Голяма част от нея се води на белгийска и френска територия.", "date": "2018.11.05", "title": "100 години от края на Първата световна война"}
{"url": "http://www.cross.bg/muzhkoto-ryse-zdrave-1588155.html", "text": "/КРОСС/ Днес е Световния ден на мъжа, а целият ноември е посветен на мъжкото здраве. Лечебните заведения \"Медика\" в Русе се присъединяват към световното движение \"Мовембър\" и кампанията за превенция на мъжкото здраве. През целия месец ще има безплатни урологични прегледи, обявен е и фотоконкурс за мустаци.Повече за инициативите вижте от прякото включване на Пламенка Тонева и нейния събеседник д-р Румен Котов – началник на Урологично отделение.", "date": "2018.11.05", "title": "В месеца на мустаците: Безплатни урологични прегледи за мъже в Русе"}
{"url": "http://www.cross.bg/hilyadi-promeni-leva-1588152.html", "text": "/КРОСС/ Готвените промени в Кодекса за застраховане са гаф, заради който може да се поиска оставката на Менда Стоянова като председател на бюджетната комисия в парламента. Това заяви в студиото на сутрешния блок на БНТ експертът по пътна сигурност Настимир Ананиев. По думите му, поправките в Кодекса навяват на мисълта, че става въпрос за лобизъм.Европейският съюз е въвел определени лимити за обезщетенията а смърт на пътя и държавата не може да налага допълнителни, обясни адвокат Петя Керанова. Готвените промени включват поправка, която може да доведе до вълна от дела срещу държавата, тъй като застрахователят няма да е длъжен да покрие цялата сума от обезщетението при причинена смърт.", "date": "2018.11.05", "title": "Експерти: Готвените промени в Кодекса за застраховане са недопустими"}
{"url": "http://www.cross.bg/merkel-partiyata-angela-1588153.html", "text": "/КРОСС/ В Германия продължават политическите сътресения след решението на канцлера Ангела Меркел да се оттегли от лидерския пост в своята партия. 12 са кандидатите да наследят Меркел начело на германския Християндемократически съюз. Кой ще оглави партията ще стане ясно през декември на партийна конференция. В сряда Ангела Меркел обяви, че се оттегля от ръководството на партията, но ще остане канцлер до края на мандата си, който изтича през 2021 г.  ", "date": "2018.11.05", "title": "12 кандидати за наследници на Меркел в партията"}
{"url": "http://www.cross.bg/vaksini-godina-kolichestvata-1588151.html", "text": "/КРОСС/ В сезона на имунопрофилактиката, противогрипни ваксини по аптечната мрежа в Пловдив не могат да се намерят. От няколко дни количествата са напълно изчерпани и според фармацевти нови доставка не се предвиждат. В същото време от здравното министерство заявиха за БНТ, че нямат механизми, с които да регламентират количествата на протигрипните ваксини.", "date": "2018.11.05", "title": "Свършиха противогрипните ваксини в Пловдив"}
{"url": "http://www.cross.bg/dulbochina-yspeshno-more-1588148.html", "text": "/КРОСС/ Нов рекорд по дълбоководно спускане. Руски военни водолази успешно се потопиха на 416 м дълбочина в Японско море. Екипажът достигна рекордната дълбочина с помощта на специална подводница, съобщава БНТ.Водолазите успяха не само да напуснат успешно дълбоководната капсула, но проведоха и учение за спасителни операции. За отбелязване на рекорда руският национален флаг беше разгърнат пред обектива на камерата, заснела постижението.Средствата, отделяни за техника и спасителни операции под вода са приоритет за руския флот след трагедията с подводницата \"Курск\" в Баренцово море преди 18 години. ", "date": "2018.11.05", "title": "Рекорд: Руски водолази се спуснаха успешно на 416 м дълбочина"}
{"url": "http://www.cross.bg/sreshtata-chykov-netanyahy-1588154.html", "text": "/КРОСС/ Какви са политическите послания след срещата между лидерите на Балканите и израелския премиер Бенямин Нетаняху, която беше проведена в Евксиноград с домакин българския министър председател Бойко Борисов - темата в Сутрешния блок на БНТ1 коментира проф. Владимир Чуков.Изключително интересна среща, впечатляваща в този формат. В това събитие има три важни етапа - първията е срещата на Борисов с Нетаняху, после регионална среща на Балканските държави и срещата във формат 4+1, обясни проф. Чуков.Проф. Владимир Чуков: Голямата среща беше обоснована от мотиви, които и двете страни имаха да търсят. Желанието на Нетаняху е ЕС да промени мнението си за Израел и такава възможност беше предоставена от българския премиер. Обратното - лидерите от Балканите търсят да излязат от своята периферна ситуация. Очевидно, всеки търси бонус от отсрещната страна.Проф. Чуков коментира и енергетиката като изключително важен аспект от темите на разговор по време на срещата.При изграждането на интерконекторите, Гърция е ключовата държава, която би могла да продължи газовата връзка на Запад, до Италия, категоричен е проф. Чуков.Има какво да вземем от експертизата на Израел и нейната борба с тероризма, можем да ползваме много силно израелския опит и взаимно да се допълваме, допълни той. ", "date": "2018.11.05", "title": "Проф.Чуков: И Балканите, и Израел търсят бонуси след срещата в България"}
{"url": "http://www.cross.bg/sanktzii-iran-dnes-1588142.html", "text": "/КРОСС/ От днес влизат в сила най-строгите американски санкции срещу Иран. Предмет на тези мерки са износът на ирански петрол и финансовите трансакции с Ислямската република. Лицата или компаниите, които имат бизнес с Иран, са принудени да избират между иранските си инвестиции и достъпа до американския пазар. Така на практика Вашингтон възстановява всички санкции, вдигнати по силата на ядреното споразумение от 2015 г. На 8 май Доналд Тръмп обяви изтеглянето на Вашингтон от споразумението за иранската ядрена програма, с което започна постепенно възстановяване на санкциите срещу Техеран.", "date": "2018.11.05", "title": "От днес влизат в сила най-суровите санкции срещу Иран"}
{"url": "http://www.cross.bg/baza-belarys-polsha-1588157.html", "text": "/КРОСС//КРОСС/ Русия може да разположи войски в Беларус в отговор на евентуална американска база в Полша, пише руският ежедневник \"Взгляд\", цитиран от Фокус.Александър Лукашенко изрази готовността си да \"разположи нещо\" в Беларус в отговор на евентуалното появяване на базата \"Форт Тръмп\" в Полша. Дълго време Лукашенко категорично се противопоставя на създаването на руски военни съоръжения в страната, но желанието на Полша да бъде домакин на американската военна база принуди белоруския лидер да промени мнението си. Какви допълнителни сили са необходими за Москва и Минск, за да неутрализират новата заплаха на Запада, коментира вестникаПрезидентът на Беларус заяви в неделя готовността си да отговори на създаването на американска база в Полша чрез разполагането на допълнителни военни сили съвместно с Русия.\"Казах на министъра на външните работи на (Полша) - той говори с нас в Минск:\" Ние няма да воюваме с вас \". Ето защо не създавайте допълнителни бази данни. В противен случай ние с руснаците ще трябва да отговорим. Това означава, че ще трябва да разположим нещо, за да ви противодействаме \", подчерта Александър Лукашенко.\"Това е доста интересно изявление, защото Беларус съвсем активно се противопостави на разполагането на руски войски на нейна територия\", каза военният експерт Антон Лавров пред „Взгляд\". Така че това е доста сериозно изявление и определена положителна промяна в позицията на Минск, добави той.В същото време главният редактор на списание \"Национална отбрана\" Игор Короченко заяви на свой ред пред вестника: \"Не ни е необходимо изявление на Лукашенко, а съгласието на Минск за откриване на руска военна база - това ни е нужно в интерес на сигурността на Русия и Беларус\".Струва си да се припомни, че по-рано президентът на Беларус беше изключително негативно настроен за идеята за разполагане на руска военна база или други военни съоръжения. Така че, след като руският президент Владимир Путин нареди подписването на споразумение между Руската федерация и Република Беларус за руска въздушна база на територията на Беларус, Лукашенко каза: \"Нямаме нужда от база днес. Особено на военновъздушните сили. Имаме нужда от определени оръжия. Говорих с Путин за това, а по-рано и с министър-председателя Дмитрий Медведев. \"В края на май тази година беларуският външен министър Владимир Макей подчерта: \"В днешно време няма да разполагаме нови чуждестранни военни бази в Беларус, защото искаме стабилност в нашия регион\". Същевременно Макей предупреди, че Минск ще вземе предвид стъпките на съседите си.И тези стъпки очевидно разтърсиха решителното настроение на Лукашенко срещу военната база. Още през юли посланикът на Беларус в Москва Игор Петришенко подчерта, че ще приеме за сведение желанието на Полша да разположи на своя територия бронирана дивизия на САЩ: Разбира се, този фактор се взема предвид както в националното военно планиране, така и във военното сътрудничество във форматите на държавата и на Организацията на Договора за колективна сигурност ( договор между Русия, Армения, Беларус, Казахстан, Киргизия и Таджикистан). \"И по-нататъшните действия на поляците само засилиха решителността на беларусите. Например през септември полският президент Анджей Дуда обяви намерението на Варшава да приеме американската военна база и да я нарече в чест на сегашния американски лидер Форт-Тръмп. Американският президент Доналд Тръмп се съгласи да обмисли сериозно подобно искане на поляците. В края на октомври министърът на националната отбрана на Полша Мариуш Блашчак заяви, че Варшава е спечелила подкрепата на Вашингтон за проекта за създаване на американска военна база в републиката.Както пише вестникът, разгръщането на американската военна база в Полша неизбежно ще предизвика реакция на Руската федерация и тя няма да чака. Руското министерство на външните работи предупреди, че създаването на американска военна база в Полша ще изисква военно-технически предпазни мерки от страна на Москва. Американски военни експерти също предупредиха Вашингтон срещу подобни стъпки, което може да доведе до влошаване на конфронтацията между Руската федерация и Съединените щати. И сега за реципрочните стъпки започнаха да говорят и в Минск. ", "date": "2018.11.05", "title": "Русия може да разположи войски в Беларус в отговор на евентуална американска база в Полша"}
{"url": "http://www.cross.bg/frantziya-kaledoniya-nova-1588133.html", "text": "/КРОСС/ Нова Каледония остава френска територия. Това решиха на днешния референдум за самоопределение мнозинството жители на архипелага в южната част на Тихия океан, съобщава BFMTV.Макар и с малко над 56% от гласовете идеята за независимост беше отхвърлена при избирателна активност над 80%. Вотът идва след 30 години на бурни конфликти между коренните жители, които желаят отделяне и потомците на колониалните заселници.Франция завладява Нова Каледония през 1853 г. Днес тя е сред нейните отвъдморски територии и изходът от допитването запазва субсидията от 1 млрд. и 300 млн. евро годишно. Франция запазва стратегическа територия в региона с ценни залежи от никел. Президентът Еманюел Макрон нарече стъпката историческа и каза, че няма друг път освен диалог за бъдещето на територията.", "date": "2018.11.05", "title": "Нова Каледония остава на Франция"}
{"url": "http://www.cross.bg/pasporti-levitzata-ninova-1588190.html", "text": "/КРОСС/ „Искаме оставката на цялото правителство, защото то нанесе на страната ни такъв удар пред Европа, както никой до сега. Шенген бе темата, по която работеха всички правителства досега. С това, което направиха с българските паспорти и гражданство, ни върнаха десетки години назад“, заяви председателят на БСП  Корнелия Нинова пред журналисти. Лидерът на левицата добави, че  докато Борисов е разхождал премиери на други държави по границата с Турция да показва как с оградата пазим Европа от нелегални мигранти, през държавните институции легално са се осигурявали паспорти на хора, които нямат право да са български граждани. „Продадоха не само най-ценното  - българската национална идентичност, но и европейските ценности“, заяви още тя. Лидерът на левицата призова Борисов да не се крие зад патриотите. „Това е политика на правителството. Цветанов беше избран за член на УС на Европол.Ще сезира ли колегите си там, как България допусна пробив в европейската сигурност“, попита тя. Нинова коментира, че българското правителство е допуснало пробив не само в българската, но и в европейската сигурност. Тя обясни, че трябва да се идентифицират- кои и колко хора са получили български паспорти, без да имат право за това и да се разбере- къде се намират в България и Европа, а след това да се започне процедура по отнемане на тези паспорти. „Много хора по света, които имат основание да получат български паспорти, чакат от години, докато някой, чрез корупция, е получил документи без основание“, каза още лидерът на левицата. ", "date": "2018.11.05", "title": "Корнелия Нинова: ГЕРБ и ОП ни отнеха европейското бъдеще в Шенген"}
{"url": "http://www.cross.bg/gorivata-durzhavata-revizoro-1588144.html", "text": "/КРОСС/ Високите цени на горивата в момента се определят от страните, производителки на петрол и държавата няма механизми, с които да ги намали. Това коментира в студиото на „Здравей, България” депутатът от „Обединени патриоти” Емил Димитров – Ревизоро.  Той посочи, че високите цени не са изгодни и за производителите и търговците на горива у нас, тъй като водят до увеличение на контрабандата и сивия сектор. Държавата обаче нямала механизми за намаляването им. коментира Ревизоро.По думите на Емил Димитров високите цени в момента се определят от ОПЕК, а от цената на петрола зависи и цената на горивата. илюстрира ситуацията депутатът от групата на Патриотите.", "date": "2018.11.05", "title": "Ревизоро: Цените на горивата са високи заради скъпия петрол"}
{"url": "http://www.cross.bg/izpulnitel-naii-dobur-golemiyat-1588145.html", "text": "/КРОСС/ Камила Кабейо стана големият победител на церемонията за Европейските музикални награди на MTV. Шоуто се проведе в португалския град Билбао.Кубино - американска певица и композитор спечели четири отличия. Сред тях за най-добра песен – за мегахита Хавана, най-добър изпълнител и най-добро видео.Зрелищно изпълнение направи и Джанет Джаксън, която получи наградата Глобална икона за 40-годишната си музикална кариера.Ники Минаж спечели в категорията за най-добър хип-хоп изпълнител и най-добра визия. Дуа Липа взе наградата за най-добър поп изпълнител, а за Карди Би беше отличена за дебют.", "date": "2018.11.05", "title": "Камила Кабейо е големият победител на Европейските музикални награди"}
{"url": "http://www.cross.bg/deloto-za-vzriva-v-hitrino-se-mesti-v-tzentura-na-seloto-1588138.html", "text": "/КРОСС/ Съдебното заседание по делото Хитрино днес ще бъде изнесено и ще се състои на жп релсите в селото.На място вещи лица и страните в процеса ще огледат железния път и местопрозишествието където на 10 декември 2016 г се случи влаковата катастрофа, последвана от газов взрив.Експлозията уби 7 души и разруши 24 къщи, а много други постройки в селото също пострадаха сериозно. 2 години по-късно, не всички щети са възстановени.Като обвиняеми са привлечени машинистите на влака, тъй като има данни, че са влезли с прекалено висока скорост в Хитрино и така са предизвикали дерайлиране на цистерните.Началото на заседанието е в 13 ч.", "date": "2018.11.05", "title": "Делото за взрива в Хитрино се мести в центъра на селото"}
{"url": "http://www.cross.bg/montana-dvizhenieto-mosta-1588139.html", "text": "/КРОСС/ От днес се възстановява движението през моста при врачанското село Краводер. Заради ремонт на моста участък от международния път Е79 между Враца и Монтана беше затворен за движение за три месеца, а движението се осъществавяше през обходни маршрути.Строителството се забави само с пет дни.Очаква се мостът да бъде пуснат малко преди обяд.Това значително ще улесни пътуващите в Северозападна България.", "date": "2018.11.05", "title": "  От днес се улеснява придвижването между Враца и Монтана"}
{"url": "http://www.cross.bg/tzurkva-pravoslavna-patriarshiya-1588143.html", "text": "/КРОСС/ Светият синод на Българската православна църква ще се събере днес на извънредно заседание, за да обсъди въпроса за свикване на Всеправославен събор по въпроса за предоставяне автокефалия на украинската църква.\"Митрополитите ще решат дали подкрепят предложението на руския патриарх Кирил за свикване на Всеправославен събор за решаване на възникналите в православната църква противоречия или ще излязат със собствена позиция\", заяви ръководителят на отдел „Връзки с обществеността“ на Светия Синод протойерей Николай Георгиев.На 11 октомври цариградският патриарх Вартоломей I се съгласи да признае независимостта на украинската православна църква от Московската патриаршия — ход, който беше приветстван с радост от Киев, но осъден като \"катастрофален\" в Москва. На 15 октомври Московската патриаршия взе решение за прекъсване на всякакво общение с Цариградската патриаршия. Украинската православна църква е под върховенството на Руската православна църква от далечната 1686 година. ", "date": "2018.11.05", "title": "Светият синод заседава за автокефалията на Украйна"}
{"url": "http://www.cross.bg/gospozha-tazi-karakachanov-1588129.html", "text": "/КРОСС/ Не си нося пистолета, защото нямам намерение да се гърмя, но ако някой прекалява с клеветите за мен, ще го гръмне съдът. Вече съм се задействал по тази тема. Това заяви военният министър Красимир Каракачанов пред столична медия.", "date": "2018.11.05", "title": "Каракачанов нямало да се гърми, ще гръмне някой за клевета в съда"}
{"url": "http://www.cross.bg/gradove-ymnite-predstavi-1588135.html", "text": "/КРОСС/ Конференцията организирана от b2b Media ще представи иновативни решения, интелигентна икономика, интернет на нещата, интелигентни сгради, градско планиране и управление на съоръженията, България се подготвя за интелигентни концепции. Визия за местното управление и предстоящи проекти, устойчива мобилност, градско планиране и startup проекти.Една от основните дискусии ще е свързана с чистотата на въздуха в София, а и в останалите големи градове, начините за измерване и за манипулиране на данните, както и мерките, които могат да се предприемат, благодарение на новите технологии.Как “Интернет на нещата” подпомага развитието на концепцията за умните градове, кои сгради могат да бъдат наречени смарт и защо управлението на отпадъците има важна роля в тази стратегия.Сред дискутиращите основните теми ще чуем председателят на Българската фасилити мениджмънт асоциация Иван Велков, председателят на УС на Камарата на архитектите в България арх Борислав Игнатов, експерти като Тодор Анастасов от института за транспортни проучвания и Марина Стефанова от Българската мрежа на Глобалния договор на ООН.Презентации на тема: Съвременните технологии влизат в услуга на ВиК операторите в умния град ще представят Красимир Кръстев, Старши мениджър „Контролен център“ на \"Софийска вода\" и Петко Петков, Мениджър „Проекти“, Глобъл Систем Солюшънс.Христо Алексиев ще представи Умните детски площадки, а Стефан Малиновски, ръководител отдел \"Интелигенти системи\" в Телелинк ще презентира на тема: In the name of Smart Cities.Интернет на нещата в концепцията за умните градове ще представи Михаил-Ернесто Михайлов, Специалист IoT в издраждане на Smart City решения.Сред официалните гости на форума са Лъчезар Борисов, зам. министър на икономиката и Улрике Щрака, търговски съветник в посолството на Австрия в София. Видео обръщение към участниците ще направи българският еврокомисар Мария Габриел, в чийто ресор попадат \"Цифровата икономика и общество”.Събитието е с безплатен вход и задължителна регистрация на сайта: ", "date": "2018.11.05", "title": "Чистотата на въздуха ще се дискутира по време на Годишната конференция SMART CITY 2018"}
{"url": "http://www.cross.bg/yvrezhdaniya-valeri-simeonov-1588136.html", "text": "/КРОСС/ Трета седмица не спират протестите на родителите на деца с увреждания. Те настояват за оставката на вицепремиера Валери Симеонов.Обявно е, че демонстрацията днес ще премине по-необичайно - под формата на автошествие в София, което ще тръгне в 18.30 ч. от Министерския съвет и ще продължи до НДК.Въпреки че Валери Симеонов се извини за думите си към майките на деца с увреждания, протестиращите продължават да настояват той да се оттегли от поста си.Пакетът от закони, който касае хората с увреждания, трябва да бъде приет в най-скоро време.", "date": "2018.11.05", "title": "Протестът срещу Валери Симеонов прераства в автошествие"}
{"url": "http://www.cross.bg/idvat-zadyshnitza-detza-1588137.html", "text": "/КРОСС/ Взрив от хиляди възмутени коментари в социалните мрежи, заради любителски клип на групи хора, които разграбват храната, оставена на гробовете за Архангелова Задушница. Децата от ромската махала в Самоков се хранят на гробищата – от храната, която близките по традиция оставят за покойниците.Случва се всеки ден, но на Задушница ромските деца идват с чували, защото тогава има много и по-разнообразна храна. „Просто на Задушница още не си си оставил нещата, които носиш за близките, и вече са грабнати. Чакат, ама нали… малко уважение. Те ще го вземат във всички случаи”, коментира жена.Повечето хора, гледали любителския видеоклип, възприеха разграбването като оскверняване на паметта на покойниците.Според други, ако храната не бъде взета от ромските деца, щяла да се развали. „Идват тук, събират си храна, нищо лошо не правят. Те идват за ядене, не идват да бият или да крадат или да чупят”, казва един жител на махалата. Друг допълва: „Те са малки деца, не можеш да ги контролираш. В тази криза те идват да се наядат, ето за това идват. Те даже с чанти, с чували, събират за една седмица да има да ядат, но имаше полиция”.Хората от Самоков са категорични – само ромските тартори могат да спрат набезите.Кметът на Самоков отказа да говори пред камера. Заяви, че гробищата се охранявали от полицията в деня на Архангелова Задушница. А охраната, наета от общината, патрулира нощем и пази само от вандализъм – а взимането на оставена храна не било престъпление.Въпреки това децата, дошли да похапнат на гробищата в неделя, избягаха, щом видяха камерата ни.  ", "date": "2018.11.05", "title": "Гавра с мъртвите или глад: Задушница на самоковските гробища"}
{"url": "http://www.cross.bg/detza-detzata-georgieva-1588140.html", "text": "/КРОСС/ Предстоящите мащабни реформи в здравната система са експеримент с човешкия живот, а зад тях може би прозират и лобистки интереси. Това коментира в студиото на „Тази сутрин” членът на Обществения съвет на Фонда за лечение на деца Пенка Георгиева.От началото на следващата година фондът минава към здравната каса, но съветът към него ще бъде закрит. Именно той беше звеното, което се занимава със заявленията на тежко болни деца. „Не може да тръгнеш срещу децата на България”, категорична беше Георгиева. По думите й в надзора на НЗОК няма подготвени хора, които да разглеждат специфичната документация.Освен това има и чисто законови проблеми, свързани с това за какво касата има право да плаща и къде може да го прави (напр. няма как да се поемат разходите за терапия в Турция или Англия след брекзит).Твърденията на шефа на касата д-р Дечо Дечев, че са допускани злоупотреби с офертите за лечение Георгиева насочи към зам.-управителя на касата, който разписва формулярите – това никога не е било отговорност на фонда. По думите й обаче не е нарушение заявления да идват и без оферта, защото чуждите болници не могат да предоставят винаги прогнозна сума за лечение.Пенка Георгиева запита какво ще се случва с децата в подобни ситуации след 1 януари: ако Дечев ще ги спира, ще умират ли; ако ще ги пуска да се лекуват, ще се извини ли публично на членовете на Обществения съвет.Кой обаче е в най-голям риск? „Фондът за лечение на деца не лекува само деца в чужбина, най-големият риск е за децата с левкемии и децата с тежки онкологични заболявания. На всяко заседание на 10-15 деца се плащат лекарства, които не се поемат от касата. От 1 януари как ще живеят тези деца с левкемия? Д-р Дечо Дечев си прави експерименти с тези деца”, категорична беше Георгиева.Тя призова „този, който съветва д-р Дечо Дечев да си преосмисли отношението към българските деца”.По думите й също толкова проблемно е и сливането на Агенцията по трансплантации с медицинския одит. Тя изрази притеснения, че интересите на нуждаещите се (сред които вече има и починали) ще бъдат пренебрегнати заради очертаващия се голям скандал с новата структура около пререгистрирането на лечебни заведения, лекарски кабинети и лаборатории.", "date": "2018.11.05", "title": "Експеримент с живота на децата ли са промените във фонда за лечението им"}
{"url": "http://www.cross.bg/intelekt-turgoviyata-kompanii-1588130.html", "text": "/КРОСС/ Еуфорията около изкуствения интелект (AI) никога не е била по-голяма отколкото сега. Една от областите, където се очаква AI да навлезе масово е търговията на дребно.От Business Insider Intelligence предвиждат бум на роботизирания интелект да има в търговията на дребно, както и в целия търговски сектор. Очаква се технологията да се интегрира в тази дейност до 2035 година, което ще доведе до бизнес вълнения и много инвестиции от страна на компаниите.Най-активно изкуственият интелект ще се използва за персонализация на продажбения процес и в програмите за директна връзка с потребителите. Чат софтуерите ще работят непрестанно и ще отговарят веднага на клиентите. Те ще предлагат и алтернативен контакт със служител.Тъй като еуфорията и липсата на разбиране за предназначението на иновацията се засилват, става все по-трудно да не се забравя за истинския негативен ефект, а именно закриването на много работни места.От друга страна изкуственият \"продавач\" няма нужда от заплащане и така приходите на търговските компании ще нарастват значително.Според 64% от анкетираните от Business Insider Intelligence компании едно от най-сериозните предизвикателства пред тези, които искат да внедрят иновацията, е липсата на умения и талант у служителите, които би трябвало да  използват изкуствения интелект.Машинното инженерство ще позволява на роботите да извършват операции без да е необходимо да се програмират всеки път. Иновативната технология ще може да анализира големи обеми от данни, за да предвиди бъдещите тенденции и поведение на потребителите.", "date": "2018.11.05", "title": "Изкуственият интелект и бъдещето на пазаруването"}
{"url": "http://www.cross.bg/minyta-lydogoretz-kesheryu-1588131.html", "text": "/КРОСС/ Лудогорец спечели убедително с 4:1 като гост на Етър и си върна лидерската позиция в Първа лига. Разградчани надиграха великотърновци с лекота и отново имат точка аванс пред втория Левски и три пред третия ЦСКА.Срещата бе равностойна само в началните минути, след което Лудогорец взе инициативата и още до почивката реши мача.В 18-а минута Козмин Моци с мощен шут нацели напречната греда, а две минути по-късно Клаудиу Кешерю откри резултата на празна врата след асистенция на Густаво Кампаняро. Марселиньо покачи на 2:0 в 25-а минута, който реализира на празна врата след подаване на Лукоки.Етър върна за кратко интригата в мача в 36-а минута след отлична акция на Флорент Боджадж, който се възползва от грешка на Светослав Дяков, финтира защитник на Лудогорец и намери непокрития Аласана Мане, който без проблем вкара за 1:2.Радостта на публиката на стадион \"Ивайло\" бе твърде кратка. Секунди по-късно Кешерю бе изведен от Сисиньо и с удар по диагонала върна аванса от два гола на Лудогорец.В 54-а минута Кешерю оформи своя хеттрик след асистенция на Марселиньо. С това попадение румънецът се изравни със Станислав Костов от Левски на върха в голмайсторската класация в Първа лига. Двамата имат по 13 попадения.", "date": "2018.11.05", "title": "Лудогорец би Етър, отново е пред Левски и ЦСКА"}
{"url": "http://www.cross.bg/klyb-politziyata-kudeto-1588132.html", "text": "/КРОСС/ Дванайсет човека са арестувани след стрелба в рокерски клуб в градчето Мьолнике край шведския град Гьотеборг, съобщи полицията, цитирана от шведската телевизия SVT1.Седем човека са получили наранявания след стрелбата снощи и са били откарани в болница. Един от тях е в тежко състояние. От полицията казаха, че не всички пострадали имат огнестрелни рани, но не уточниха мотивите за конфликта.Вестник \"Йотеборг постен\" твърди, че инцидентът е станал в индустриална зона, където има клуб на привърженици на рокерската банда \"Ангелите на ада\". Гьотеборг е сред градовете в Швеция, където през последните години често стават престрелки между банди заради разпределяне на територии, съобщава още телевизията.", "date": "2018.11.05", "title": "Стрелба край рокерски клуб в Швеция, 7 в болница"}
{"url": "http://www.cross.bg/tema-blizkite-vladimir-1588123.html", "text": "/КРОСС/БНТ, „Сутрешен блок\"Тема: История без маски - Христо Стоичков специално за БНТ.Тема: Промени в Закона за застраховането. Трябва ли да има таван на обезщетенията?Тема: Балканите и Израел. Коментар на проф. Владимир Чуков.Тема: Температурни амплитуди през ноември. Кога пристига зимата?БТВ, \"Тази сутрин\"Тема: Защо националният омбудсман Мая Манолова открива приемна за граждани в бързия влак София - Варна?Тема: Трябва ли да има цена човешкият живот и какви обезщетения на близките на загиналите при катастрофи предлагат от ГЕРБ?Тема: Пациентски организации, срещу закриването на Обществения съвет към Фонда за лечение на деца. Кой ще решава съдбата им?Тема: Новата тема в „Чети етикета\", с Биляна Гавазова.Тема: Масови проверки след доставката на мухлясал кашкавал в ямболско училище. Какво ядат децата ни в учебните заведения?Тема: Коя жена ще се завърне във „Фермата\" след невероятния троен дуел?Нова телевизия, „Здравей, България\"Тема: Игри на кворум, игри на бюджет и... един вицепремиер на прицел. Говори Йордан Цонев от ДПС.Тема: Може ли Гражданската отговорност да стигне 700-800 лева? И колко ще получават близките на загиналите при катастрофи? Спор в студиото.Тема: Пиян блъсна двама на мотор и избяга. На живо - близките на пострадалите излизат на протест.Тема: Все повече дрогирани зад волана. Кои са последните комбинации от наркотици, които тестовете отчитат при шофьорите и какви са рисковете на пътя - отговорите в \"На твоя страна\".Тема: Нови разкрития по двойното убийство на едногодишното бебе и майка му. Разказват спешните лекари, поели сигнала.Тема: Да грабиш храна от гробище на Задушница. Или надви ли гладът морала?Тема: Пак протести срещу цените на горивата. Нагоре или надолу - колко ще плащаме, за да напълним резервоара? Коментар на Емил Димитров-Ревизоро.Тема: Олимпийската шампионка Мария Гроздева в помощ на хора с увреждания.Тема: \"Плюс-минус. Коментарът след новините.\" Кузман Илиев и Владимир Сиркаров преди старта на най-новото публицистично предаване по NOVA. ", "date": "2018.11.05", "title": "Теми и гости в ефира"}
{"url": "http://www.cross.bg/zhenite-nasilie-zatvor-1588124.html", "text": "/КРОСС/ Заради поредния случай на насилие срещу жена се готви протест. Той ще затвори Орлов мост на 26 ноември. В същото време, управляващото мнозинство работи върху по-строги наказания срещу насилниците.Само от началото на тази година 22 жени са били убити от своите настоящи или бивши партньори. Това показват данните на организацията Български фонд за жените, по случаи, които са станали публично достояние.Промените в Наказателния кодекс, които ще бъдат подложени на обществено обсъждане в сряда, въвеждат по-строги наказания. Предвижда се от 15 до 20 години затвор за убийство в условията на домашно насилие. В отделни случаи наказанието може да бъде и доживотен затвор. ГЕРБ се надяват промените да станат факт до края на този месец.    Орлов мост чест пъти е бил затварян от недоволни. На 26 ноември, само ден след Международния ден на борба срещу насилието над жените, ключовото кръстовище ще бъде блокирано – в името на слабия пол.„Когато жените усетят, че говорят с някого, който би ги подкрепил, са по-склонни да се разкрият, ако те видят една враждебност – спират\", заяви Надежда Дерменджиева, директор на Българския фонд за жените.Законодателите са наложили още мерки. От 3 до 10 години ще бъдат наказвани онези, които склоняват своите жертви към самоубийство, а тежката телесна повреда след окончателното приемане на промените, ще бъде от 3 до 15 години затвор.\"Повече дисциплина, повече зачитане на правата на другите хора, защото това е гаранция че и нашите права ще бъдат зачитани, има неоправдана агресия в много сфери, в училище, на пътя. И опозицията иска промени, на фона на липсата на подкрепа за Истанбулската конвенция. Домашното насилие да стане престъпление от общ характер и да бъде преследвано от прокурор”, коментира Данаил Кирилов, председател на правната комисия в НС.„Съгласете, че не може пострадал от домашно насилие сам да води дело срещу човек, с когото живее”, каза Явор Божанков, депутат от БСП за България.В същото време от Българския фонд за жените казват, че на всеки 2 седмици една българка е убивана.„От нас зависи, това е нашето послание”, каза Надежда Дерменджиева.", "date": "2018.11.05", "title": "Протест срещу насилието над жени затваря Орлов мост"}
{"url": "http://www.cross.bg/zaradi-chast-sudurzhanie-1588122.html", "text": "/КРОСС/ \"Горивата на юг - евтини, на север - по-скъпи\", пише в заглавие на първата си страница вестник .  Всекидневникът обяснява, че евтиният внос от Турция, заради ниския курс на лирата, сваля цените в част от Югоизточна България, а в Северозападна те са едни от най-високите заради слабите продажби. Това е обяснението на големите вериги у нас за различните цени в различните градове на страната, посочва .\"Борисов спря ценоразписа на Менда в застраховането\" е водещото заглавие на . Премиерът спря промените на председателя на бюджетната комисия Менда Стоянова от ГЕРБ в застраховането с мотива, че липсват широки обществени дебати по темата. Според измененията се въвежда таван от 20 хил. лева на обезщетенията за неимуществени вреди при катастрофа, които близки и роднини на жертвата могат да предявяват в съда, уточнява .\"Данъкоплатците са единствените наказани за потопа в село Бисер\", пише вестник . Пострадали от наводнението в хасковското село преди 6 години спечелиха нова порция обезщетения срещу община Харманли и Министерството на отбраната - за 280 000. лв. Преди година първите потърпевши, завели дела, спечелиха на първа инстанция общо 570 000.  заради удавените си родители. Така сумата вече гони 1 млн. лв. и това е само началото. При бедствието, когато се скъса стената на язовир \"Иваново\", се удавиха осем души, а приливната вълна отнесе повечето постройки в селото и унищожи покъщнината. В резултат в Софийския градски съд бяха заведени над 30 дела за обезщетения и е сигурно, че те ще бъдат спечелени, а данъкоплатците ще платят за безотговорността на управляващите, коментира .\"Печките с твърдо гориво отиват в историята\", информира вестник . От 2020 до 2024 г. старите замърсяващи печки за отопление трябва да бъдат заменени с уреди по европейски екостандарти или жилищата да се газифицират. Няма да се продават въглища с високо съдържание на пепел и сяра и дървата със съдържание на влага над 25 процента. Това са част от мерките, които предвижда Националната програма за подобряване на качеството на въздуха до 2024 г., публикувана за обществено обсъждане, уточнява .", "date": "2018.11.05", "title": "Преглед на печата днес"}
{"url": "http://www.cross.bg/turgovishte-shofyor-politziyata-1588125.html", "text": "/КРОСС/ Пиян шофьор предизвика катастрофа в Търговище, при която пострадаха двама младежи. Мъжът е брат на бивш полицейски началник и работи в охрана на Съдебната власт. Близки на пострадалите се притесняват, че случаят ще бъде потулен.При непозволен обратен завой мъжът блъснал с лекия си автомобил мотор, на който били  момиче и момче на 18 и 16 години. След удара шофьорът избягал.„Целият ни град знае за кого става въпрос, от това се притесняваме най-много, защото прокуратура и полиция на 100% са зад него. Този човек е брат на бившия шеф на полицията Парашкевов, известния Парашкевов, който не спира да пие”, каза Миглена Цанкова. Двете деца са настанени в болница, по-тежко е състоянието на момичето, което е с няколко фрактури. От полицията казват, че са заловили избягалия шофьор и той е тестван с дрегер.„Правоспособен водач, който е изпробван за употреба на алкохол с технически средства скалата е показала 0,71 промила”, съобщи старши инспектор Димитър Радев от Сектор \"Пътна полиция\" в Търговище.След 24-часово задържане мъжът е освободен. Родителите на пострадалите деца организират протест утре, на който ще поискат адекватно наказание.", "date": "2018.11.05", "title": "Пиян шофьор предизвика катастрофа в Търговище и рани двама младежи"}
{"url": "http://www.cross.bg/voltova-naprezhenie-padnalo-1588178.html", "text": "/КРОСС/ Пореден инцидент с волтова дъга – момче на 13 години е в болница, след като е паднало от жп надлез в Димитровград върху релсите.Няма опасност за живота му, съобщиха от ОД на МВР – Хасково.Сигналът за инцидента е подаден на тел. 112 в РУ Димитровград в 14:30 ч. в неделя.Изпратеният на място патрул е установил, че пострадалият  тийнейджър е прескочил бетонен парапет на моста и по външен бетонен трегер е заобиколил предпазна ограда с обозначение \"Опасност – високо напрежение\".След това момчето е стъпило на обходен проводник под напрежение, при което е било обгорено от волтова дъга и е паднало до колоната на моста от източната страна.Момчето е било транспортирано в пловдивската болница. По случая е образувано досъдебно производство.", "date": "2018.11.05", "title": "Отново инцидент с волтова дъга, 13-годишно момче е в болница"}
{"url": "http://www.cross.bg/rodeni-na-noemvri-1588121.html", "text": "/КРОСС/  Княз Кубрат Сакскобургготски, лекарБожидар Данев, изпълнителен председател на Българската стопанска камараКамен Пенков, бизнесмен, бивш зам.-министър на вътрешните работиКрасимир Аврамов, певецПроф. Мирослава Кортенска, театровед, културологЗлатко Живков, кмет на Монтана", "date": "2018.11.05", "title": "Родени на 5 ноември"}
{"url": "http://www.cross.bg/yavor-kola-samiya-1588126.html", "text": "/КРОСС/ Българин атакува световния рекорд по височинно изкачване с кола. Той е измайсторил всъдеход, с който ще опита да се изкачи на близо 7000 метра надморска височина в Андите, съобщава бтв.Машината, която да не затъва в пясък, да минава през огромни скали и да  катери вулкан, е отнела на Явор и екипа му месец денонощна работа. 6х6 задвижване, широки гуми и хибридни мостове правят автомобила изключително проходим.  Най-голямото предизвикателство – двигателят да работи при липса на кислород. \"Ще впръскваме газ допълнително в мотора, който никой досега не е изпробвал на тази надморска височина какво ще се случи\", обясни Явор Атанасов.Вулканът Охос дел Саладо е най-високото място в света, до което може да се стигне с кола. Рекордът от 6688 метра е на двама чилийци и вече 12 години не е подобряван.\"Границата върви по самия ръб на вулкана. Реално оттук до самия вулкан няма никакъв път\".За експеримента Явор разчита на екип от 12 души.\"Аз ще следя за минаването на автомобила почти безпрепятствено по терена, който ни очаква там\", каза механикът Пламен Колев.", "date": "2018.11.05", "title": "Българин атакува световния рекорд по височинно изкачване с кола"}
{"url": "http://www.cross.bg/voda-chasa-sofiiiska-1588127.html", "text": "/КРОСС/ На 05 ноември 2018 г. (понеделник), във връзка с ремонт на стратегически водопровод на ул. „Патриарх Герман“ с. Герман , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:", "date": "2018.11.05", "title": "Временно спират водата в някои части на София"}
{"url": "http://www.cross.bg/vuzrast-rabota-chrez-1588128.html", "text": "/КРОСС/ Всеки четвърти безработен у нас е над 55-годишен. Това показва статистиката на Агенцията по заетостта, съобщава btv. Вече и онлайн платформа ще помага на тези хора да намерят работа.Данните на Агенцията по заетостта показват, че 27% от безработните са хора над 55-годишна възраст. Жените са малко повече от мъжете. Една от причините затова, според експертите, е по-ниска пенсионна възраст за жените, което пък ги прави по-непредпочитани за наемане на работа. Сред безработните на възраст на 55 години преобладават освободените от частния сектор.Експертите казват, че сред плюсовете на хората над 55 г. са опитът, дисциплината и лоялността, но пък са с по-ниска мотивация за смяна на професия и населено място. И очакват адекватно заплащане за опита си.През тази година около 28 хиляди безработни на възраст над 55 години са успели да си намерят работа чрез Бюрата по труда, други около 6000 също са се включили в заетост, но чрез различни програми.", "date": "2018.11.05", "title": "Всеки четвърти безработен у нас е над 55-годишен"}
{"url": "http://www.cross.bg/zaharieva-sekretar-shtati-1588134.html", "text": "/КРОСС/ България да бъде включена в безвизовата програма на Съединените щати - това е една от темите, които външният ни министър Екатерина Захариева ще обсъди с американския държавен секретар Майкъл Помпео. Захариева е на работно посещение във Вашингтон. Американският държавен секретар ще приеме българския външен министър в ранния следобед. Двамата ще обсъдят въпроси от двустранен и регионален интерес и от глобалния дневен ред.Очаква се да бъде поставен и проблемът за социалното осигуряване на около 400 хиляди българи, които живеят в Съединените щати.По време на визитата си във Вашингтон Захариева ще разговаря и със съветника на американския президент по сигурността Джон Болтън. ", "date": "2018.11.05", "title": "Екатерина Захариева обсъжда с Помпео безвизовата програма на САЩ"}
{"url": "http://www.cross.bg/tzonev-iiordan-dryg-1588164.html", "text": "/КРОСС/ „Искаме излизане на националистите от властта, демонтаж на управленската конструкция и отиване на предсрочни избори.”. Това заяви в студиото на „Здравей, България” депутатът от ДПС и член на ръководството на движението Йордан Цонев. Той посочи, че офертата на партията да подкрепи правителство на малцинството, съставено от ГЕРБ, не е валидна в момента.„ заяви Йордан Цонев.   Цонев заяви, че целта на ДПС е предсрочни избори, защото „този парламент е с изчерпан ресурс и в рамките на този парламент едва ли би могло да се създаде друг тип мнозинство и друг тип управление”.каза депутатът. В същото време Цонев обясни, че когато някой от внесените законопроекти е част от тяхната програма и когато има кворум, партията ще участва в дебатите и гласуването.", "date": "2018.11.05", "title": "Йордан Цонев: Министрите на Патриотите трябва да бъдат извадени от властта"}
{"url": "http://www.cross.bg/ypotreba-poveche-narkotitzi-1588165.html", "text": "/КРОСС/ Все повече дрогирани зад волана. През последната година пътните полицаи хващат 10 пъти повече шофьори след употреба на наркотици в сравнение с 2014-та. Кои са последните комбинации, които тестовете отчитат при водачите, и как се променят реакциите ни след употреба на наркотици – провери Георги Георгиев в рубриката „На твоя страна”.От началото на годината до края на октомври са хванати над 2700 шофьори след употреба на наркотици. През цялата 2017 г. заловените са били малко над 2800 души. Първенци в непрестижната класация до средата на годината са водачите в София, следвани от тези в Бургас, Пловдив и Стара Загора.В момента полицията залавя 10 пъти повече дрогирани зад волана, отколкото преди 3 години. Ако през 2014 г. тестваните в лаборатории проби са били средно 50-100 за година, то в края на миналата година за потвърдителен анализ са постъпили 1000 проби. Само за 9 месеца 100 катастрофи в страната са причинени от водачи, седнали зад волана след поредната доза или цигара с трева, сочат данните на полицията. През последните години кръвните проби, които постъпват за тестване в специализираните лаборатории са 10 пъти повече. А в 90% от случаите анализът потвърждава данните от дрегера., каза д-р Виолета Богданова от Национален център по наркомании.Все повече са случаите на комбинирана употреба на наркотици от шофьорите. Най-често те съчетават марихуана плюс амфетамин. 75-80 % от изследванията показват комбинация с трева. По-трудно тестовете могат да засекат нови вещества, а именно внос от Китай, които вече навлизат и у нас. От липсата на адекватна реакция до еуфория. Това най-общо е ефектът от дрогата. Този ефект бързо се пренася на пътя. И зависи от типа наркотик, който водачът е употребил. допълни Виолета Богданова.Според професионалния състезател Калин Бенчев след изпушена цигара трева или поредната доза  един автомобил се управлява трудно и от най-опитните. В интернет откриваме оферти за вещества, за които се твърди, че неутрализират тестовете. Специалистите обаче предупреждават, че освен безполезни, разтворите могат и да са опасни., каза още Богданова.Често обаче уредите засичат остатъчни количества от марихуана в шофьорите няколко дни след употребата й. Според последните поправки в закона шофьорите се наказват, когато се установи употреба на наркотици. А не задължително, че са под въздействието на такива.Според Димитър Карагегов от Движение за легализация на наркотиците така много шофьори са наказвани, без да опасни на пътя. Затова от движението предлагат да се намали сензитивността на машините така че да сме сигурни, че когато има положителна проба става дума за непосредствена употреба в близките 2-5 часа.Полицаите са обучени да разпознават дрогираните на пътя. Все по-трудно е обаче да преценят само на вид дали шофьорът е употребил наркотици. ", "date": "2018.11.05", "title": "Над 2700 са дрогираните шофьори на пътя за 2018 г."}
{"url": "http://www.cross.bg/grazhdani-na-protest-pred-babh-zaradi-ptichiya-grip-1588141.html", "text": "/КРОСС/ Протест ще има днес и срещу Агенцията по храните. Недоволни граждани твърдят, че държавата оставя на произвола новоизлюпени патета да умират без храна и вода в люпилни, поради забрана за придвижване до обекти за отглеждането им. Хората твърдят, че вече четвърти ден браншът на водоплаващите птици у нас търпи загуби.Сружението, организиращо протеста, настоява за незабавни действия за профилактика и ликвидиране на грипа по птиците.", "date": "2018.11.05", "title": "Граждани на протест пред БАБХ заради птичия грип"}
{"url": "http://www.cross.bg/predstavyat-godina-ramka-1588146.html", "text": "/КРОСС/ БСП ще представят алтернатива на Бюджет 2019 година в рамките на широка обществена дискусия. Въпреки че плоският данък бе въведен от правителството на Сергей Станишев, сега социалистите настояват за връщането на прогресивната подоходна скала.Сред акцентите в тяхната визия за финансовата рамка за догодина са \"демографската катастрофа\" и осигуряването на безплатни учебници до 12 клас. Дискусията се организира ден преди предложената от управляващите рамка да влезе за гласуване на първо четене в пленарната зала.", "date": "2018.11.05", "title": "БСП ще представят Алтернативния бюджет на партията за 2019 година"}
{"url": "http://www.cross.bg/temperatyri-noemvri-stoiicheva-1588149.html", "text": "/КРОСС/ Докога ще се радваме на слънце и високи температури през есенните дни и какво време ни очаква през месец ноември - темата в Сутрешния блок на БНТ коментира синоптикът от НИМХ Анастасия Стойчева.", "date": "2018.11.05", "title": "Топла есен до 20 ноември - остава слънчево и без валежи"}
{"url": "http://www.cross.bg/chasa-deloto-sustav-1588120.html", "text": "/КРОСС/ От 09.00 часа в Дома на Европа ще се проведе 16-ото издание на форума „Европейски ден на предприемача“, организиран от Научноизследователския център на Софийски университет „Св.Климент Охридски“. Темата на тазгодишното издание е „Младежкото предприемачество – практики и перспективи“. ***От 09.30 часа 13-и състав на Специализирания наказателен съд ще заседава по делото срещу Бисер П. и Николай С., на които са повдигнати обвинения за организиране и ръководене на организирана престъпна група.***От 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за организиране и ръководене на организирана престъпна група.***От 10.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на организирана престъпна група.***От 10.00 часа 7-и състав на Специализирания наказателен съд ще заседава по делото срещу Лазгин Х., Ивайло Д. и Али Х., на които са повдигнати обвинения за организиране и ръководене на организирана престъпна група.***От 10.30 часа 16-и състав на Специализирания наказателен съд ще заседава по делото срещу Светозар П., Антон Д. и др., на които са повдигнати обвинения за организиране и ръководене на организирана престъпна група.***От 11.00 часа в зала „София“ в гранд-хотел „София“ ще бъде представен Алтернативният бюджет за 2019 г. на БСП. ***От 11.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за организиране и ръководене на организирана престъпна група.***От 11.00 часа 10-и състав на Специализирания наказателен съд ще заседава по делото срещу Алипи А. и Пламенка А., на които са повдигнати обвинения за изнудване.***От 12.00 часа в Клуб 1 (бившата зала 42, вход срещу „Пилоните”) ще се проведе пресконференция, на която ще бъдат представени акцентите от програмата на Киномания 2018.***От 13.00 часа 30 състав на Софийския градски съд ще заседава по делото срещу бившия депутат Илия Илиев и Иван Тодоров, на които са повдигнати обвинения за купуване на гласове.***От 13.30 часа 3-ти състав на Специализирания наказателен съд ще заседава по делото срещу Валентин П., Ивайло П. и др., на които са повдигнати обвинения за организиране и ръководене на организирана престъпна група.***От 13.30 часа 14-и състав на Специализирания наказателен съд ще заседава по делото срещу Филип К., на когото са повдигнати обвинения за организиране и ръководене на организирана престъпна група.***От 14.00 часа в сградата на Централно управление на Българската агенция по безопасност на храните (БАБХ) – София ще се проведе брифинг на Агенцията по повод епизоотичната обстановка в страната по отношение на заболяването Инфлуенца по птиците.***От 14.00 часа 16-и състав на Специализирания наказателен съд ще заседава по молба за изменение на мярка за неотклонение на Манчо К.***От 16.00 часа пред сградата на Митница Аерогара София екипът на Спасителния център за диви животни на Зелени Балкани ще изпрати два ястребови орела за Испания. Птиците са спасени от митнически инспектори при опит за трафика им през ГКПП Ферибот Видин през 2010 г.***От 16.30 часа в Центъра за книгата на Нов български университет ще бъде връчена Наградата за хуманитаристика „Богдан Богданов“ 2018.***От 18.00 часа в Централното фоайе в Ректората на Софийския университет ще бъде открита фотографската изложба „Антарктида – поглед от другата страна”. Изложбата се организира от Българския антарктически институт и Националния център за полярни изследвания. Автор на снимките е Мирослав Цветанов, участник в 25-ата и 26-ата Българска антарктическа експедиция. ***От 18.00 часа в Галерия „Академия“ ще бъдат представени нови постъпления в музейната сбирка на Националната художествена академия от колекция „Живопис“.***От 18.00 часа в София Картинг Ринг (София Ринг Мол) ще бъде открито 11-ото издание на на кампанията на „Каменица” АД за безопасност на движението „Алкохолът е лош шофьор”. Мотото на кампанията е „Не обръщай волана в колело на късмета”.***От 19.00 часа в Switch bar, под Моста на влюбените, ще бъде открита изложбата „Бъди вдъхновението“. Изложбата, което ще бъде поставена на Моста на влюбените до 16 ноември, включва 30 пана с фотографии на любители фотографи от фотоконкурса „Бъди Вдъхновението“ на тема „Защо си заслужава да живеем в България?“.***От 19.00 часа в Центъра за култура и дебат „Червената къща“ ще се проведе лекция ще изнесе американския репортер Ед Кемик на тема „Вътрешен поглед върху американските медии“.***От 14.00 часа в залата на ОДМВР – Бургас (ул. „Христо Ботев“ № 46) ще се проведе брифинг с участието на началника на „Охранителна полиция и КАТ“ при ОДМВР – Бургас – комисар Неделчо Рачев за популяризиране на трите етапа на стартиралата акция „Зима“.***От 17.00 часа в сградата на Областна администрация Бургас ще бъде открита изложбата „Буквите говорят“, посветена на Деня на българските будители - 1 ноември. Изложбата представя млади автори от България, творящи в сферата на шрифта, типографията и калиграфията.***От 10.00 до 12.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Нели Петрова ще има приемен ден за граждани.***От 11.00 часа народният представител от ПГ „БСП за България“ Александър Паунов ще се срещне с граждани в централата на БСП на ул. „Македония” 33. От 13.30 часа ще започне приемната на проф. Анелия Клисарова.***В Младежки център – Добрич ще се проведе втори етап на Инициативата „Напиши песен за Коледа“.***От 11.00 часа ще се състоят демонстрации на специализираното тактическо звено за бързи действия на стадион „Осогово” в Кюстендил.***В 09.15 часа в зала 2 на Окръжния съд ще се проведе заседание по делото срещу Румен Р. и Рангел Р., обвинени в опит за убийство на повече от едно лице. ***В 09.30 часа в зала 1 на Апелативния съд ще се проведе заседание по делото, образувано по жалба на подсъдимия Т.Н. срещу присъда на Окръжен съд – Пловдив. Той е обвинен, че при управление на товарен автомобил по непредпазливост е причинил смъртта на 87-годишен мъж.***В 11.00 часа в зала 1 на Апелативния съд ще се проведе заседание по делото, образувано по жалба на бившия кмет на Хасково Г. И. срещу присъда на Хасковския окръжен съд, с която е осъден на 2 години условно и глоба от 3 000 лева, както и лишаване от право да заема държавна или обществена длъжност за срок от 3 години.***В 13.00 часа в зала 2 на Окръжния съд ще се проведе заседание по делото срещу Ивелин А., обвинен в убийство, извършено по особено мъчителен начин за убития и с особена жестокост. ***От 17.30 часа в СКЛАД (ул. Екзарх Йосиф № 16, етаж 3) в Тютюневия град ще бъде открита изложбата „По пътя“. Тя е резултат от изследователски и творчески търсения на екип от Катедра „Етнология“ на Философско-историческия факултет (ФИФ) на Пловдивския университет „Паисий Хилендарски“ и представя наследството на каракачаните, което реално и метафорично е вплетено в идеята за пътя и пътуването.***От 09.00 часа ще бъде отктит Десетият фестивал на хора с увреждания „Светът е за всички – 2018 г.”, съфинансиран от Община Русе. От 10.00 часа в Канев център на Русенския университет ще бъде открита изложба-базар на изделия, произведени от потребители на социални услуги. От 10.30 часа ще бъде открит концертът за деца със специални потребности. ***От 12.30 часа в зала „ П.Р. Славейков” на Община Стара Загора ще се състои тържественото представяне и обявяване избора на първия Млад омбудсман на МЛАДА ЗАГОРА.***От 18.30 часа в зала „П. Р. Славейков“ на Община Стара Загора организаторите на безплатно обучение по информатика за ученици ще дадат подробности за групите и графика, по който ще се извършва обучението. 4-те модула на иновативното обучение ще запознаят старозагорските ученици от 5-и до 12-и клас с основите на програмирането, роботиката, виртуалната реалност, както и стъпките на успешния стартъп. ***От 14.00 часа в зала № 2 на Областната администрация Шумен ще се проведе извънредното заседание на Общото събрание на Асоциацията по ВиК на обособената територия, обслужвана от „ВиК-Шумен“. ", "date": "2018.11.05", "title": "Предстоящи събития в страната за 5 ноември"}
{"url": "http://www.cross.bg/voiina-prezident-pobezhdava-1588118.html", "text": "/КРОСС/ 1414 г. - Открит е Констанцки събор на Римокатолическата църква, който слага край на Папската схизма.1605 г. - Осуетен е опит за атентат срещу Камарата на лордовете и краля на Англия и Шотландия Джеймс I.1757 г. - Седемгодишната война: Фридрих II побеждава обединените армии на Франция и Свещената римска империя.1885 г. - Сръбско-българската война: Започва Битката при Сливница.1895 г. - Джордж Селдън получава първия американски патент за автомобил.1912 г. - Удроу Уилсън е избран за двадесет и осми президент на САЩ.1913 г. - Великобритания анексира Кипър и заедно с Франция започва военни действия срещу Османската империя.1914 г. - Първата световна война: Великобритания окупира Кипър.1916 г. - Първата световна война: Германия и Австро-Унгария подписват акт за създаване на Регентско полско кралство.1940 г. - Франклин Рузвелт е избран за трети мандат като президент на САЩ.1945 г. - Колумбия е приета за член на ООН.1967 г. - Открит e металургичният комбинат Кремиковци.1968 г. - Ричард Никсън побеждава на президентските избори в САЩ.1979 г. - Аятоллах Хомейни обявява САЩ за \"великия сатана\".1994 г. - Акио Морита оповестява оттеглянето си от ръководството на Sony.2002 г. - Космическият апарат Галилео се сближава само на 160 километра с естествения спътник Амалтея и отклонението, оказано върху траекторията на апарата, е измерено с цел точно установяване на масата на спътника.2006 г. - Бившия иракски диктатор Саддам Хюсеин е осъден на смърт чрез обесване за престъпления срещу човечеството.2008 г. - Барак Обама става президент на САЩ.", "date": "2018.11.05", "title": "5 ноември в историята"}
{"url": "http://www.cross.bg/galaktion-epistima-kazal-1588117.html", "text": "/КРОСС/ Житие и страдание на светите преподобномъченици Галактион и ЕпистимаВъв Финикия, в град Емес, живеел човек на име Клитофон - благороден, знатен и богат. Неговата жена Левкипия, дъщеря на епарха Мемнон, била неплодна и силно скърбяла за това, тъй като често слушала упреци от мъжа си заради своето безплодие, а понякога дори понасяла и побои. Те двамата били езичници, държали се о елинското нечестие и особено почитали богинята Артемида.В същото време градът се управлявал от Секунд Сириец, който се отнасял извънредно безпощадно и жестоко към вярващите в Христа. Той измислил множество различни оръдия ча мъчения и ги поставил сред града, за да плаши християните. Мнозина от вярващите, боейки се от жестоките мъчения, се скрили. А други, смело изповядвайки Христа, сами се предавали в ръцете на мъчителите и умирали за името на своя Господ. Там между останалите бил и един монах на име Онуфрий, който, за да не се разбере, че е християнин, скрил монашеството си, като облякъл бедняшко рубище и странствал от място на място, просейки по домовете по късче хляб като нищ, а в съ-щото време, където можел, учел на истинската вяра и обръщал към Бога човешките души. По такъв начин той дошъл и до дома на Клитофон и като застанал на вратата, помолил да му дадат малко хляб. Когато видяла човека, облечен в рубище и просещ хляб, Левкипия заповядала на една от робините си да затвори вратата пред него. В този ден тя била сърдита, понеже мъжът й пак я бил заради нейното бездетство. Но монахът продължил, както е обичайно за нищите, да стои до вратата и да проси милостиня. Скоро Левкипия се смилила над него, наредила да пуснат стареца в двора и му дала всичко нужно. Старецът, докато приемал милостинята, чул тежката сърдечна въздишка на Левкипия и я попитал:- Каква е скръбта ти, господарки моя, защо така тежко въздишаш?Тя му отговорила:- Аз нямам деца, старче, понеже съм безплодна и затова моят мъж ме притеснява и ме гони. Много злато пръснах по лекари и чародеи, за да ми помогнат и да ме избавят от моето безплодие, но не получих помощ от тях, а само падам във все по-голямо униние.Старецът попитал:- На кой Бог служиш?- Аз служа на великата богиня Артемида - отговорила тя.- Затова и си безплодна, защото не се уповаваш на Бога, Който може да даде плод па твоята утроба - отговорил старецът.- Но на кой бог трябва да се надявам, който да ми даде такава благодат да се нарека майка? - попитала Левкипия.- Уповавай се на истинския Бог - Иисус Христос - отговорил старецът - и вярвай в Него и в Безначалния Негов Отец и в Светия Единосъщен и Животворящ Дух.Левкипия попитала:- Не за този Бог ли ми говориш, на Когото служат галилеяните?- Именно за Него - отвърнал старецът, - защого Той е сътворил небето, основал е земята и е създал човека и всяко живо същество.- Аз се боя - отговорила на това Левкипия - да не би да узнае за тази моя вяра началникът на областта Секунд и да ме предаде на смърт, както направи и с мнозина други. Той убива безмилостно всички, които вярват в Този Бог, за Когото ти говориш.- Ако се боиш от началника на областта - казал старецът, - тогава можеш тайно да служиш на Светата Троица. Ето и аз, като се боя от мъчителя, тайно служа на моя Бог и се надявам да получа спасение по Неговата благодат. Защото, както виждаш, аз, който съм християнин, монах и свещеник, измених вида си, за да не бъда разпознат. Според външността си аз съм един от просяците, а в действителност - раб Христов. Така и ти, като служиш на Христа тайно, не ще се лишиш поради това от спасението.Родило им се дете от мъжки пол и те извикали своя духовен отец, който го кръстил, при което му било дадено име Галактион. При това светият старец изрекъл за него следното пророчество:- Това дете ще възлюби небесния живот повече от земния.Когато Галактион пораснал, родителите му се погрижили за неговото обучение и с Божия помощ той бързо преуспявал във всички науки, които изучавал. Когато навършил 24 години, вече след смъртта на майка му, неговият баща пожелал той да встъпи в брак и след като намерил една прекрасна по лице девица, на име Епистима, сгодил сина си за нея. Тъй като бракът бил отложен за известно време, Галактион често посещавал невестата си в нейния дом. Но той никога не я поздравявал - както имало обичай - с целование, понеже тя не била кръстена. Епистима била много опечалена от това. Нейният баща, като видял скръбта й и узнал причината, казал на Галактион:- Защо, младежо, не поздравяваш с обичайното целование моята дъщеря, която е твоя годеница? Ако не я обичаш, тогава защо се сгоди за нея?Галактион нищо не му отговорил, а отишъл при девицата и и казал насаме:- Емистима! Знаеш ли защо не те поздравявам с целувка? Тя отговорила:- Не зная, господарю мой, и много скърбя за това. Галактион казал:- Тъй като ти не си християнка и си осквернена от нечистотата на езическата вяра, аз не искам да се докосвам до твоята нечистота, за да не оскърбя Божия Дух. Но ако искаш да спечелиш моята любов, отречи се от идолите, повярвай в Бога, в Когото вярвам аз, и приеми свето Кръщение. Тогава аз ще ти давам целование, ще те обичам като самия себе си, ще те нарека моя съпруга и ние до края ще живеем неразлъчно в любов.Епистима отговорила:- Ще направя всичко, което ми наредиш, господарю мой. Аз вярвам в твоя Бог и желая да се кръстя.Той казал:- Добре, мъдра девице, сега наистина започвам да те обиквам. Но понеже няма никой, който да може да те кръсти, защото християнското благочестие се подхвърли на жестоко гонение, а от презвитерите и клириците едни са избити, а другите избягаха в пустинята, налага се самият аз да те кръстя. И така, вземи със себе си бели одежди и иди на реката Кифос, все едно че отиваш да се къпеш. А аз ще изляза от дома си, все едно, че отивам да се разходя в полето. После ще дойда на реката и ще те кръстя.Епистима отишла на реката. Дошъл и Галактион и кръстил своята годеница в името на Отца и Сина и Светия Дух. После я научил и как да се моли. След това те се разделили, без никой да узнае за тяхната тайна. По същото време Галактион обърнал в истинската вяра един от слугите на своя тъст и го кръстил по същия начин. Този слуга на име Евтолмий по-късно станал монах и написал настоящото житие.След кръщението си Епистима продължила да живее в родителския си дом, упражнявайки се в богомислие и в молитва, която тя извършвала тайно, защото криела от баща си своята християнска вяра.Когато на осмия ден след кръщението Галактион дошъл при нея, тя му казала:- Искам да ти открия дивно нещо, господарю мой. Откакто приех свето Кръщение, често виждам прекрасни чертози и и тях три пеещи множества: първият лик е съставен от черно ризци, другият - от прекрасни девици, а третият - от някак ни крилати и огнени благообразни човеци. И от това чудно видение и от сладкозвучното пение на ликовете сърцето ми се ш пълва с необикновена радост.Галактион се замислил за видяното от Епистима и й казал:- Черноризците са тия, които са оставили своите богатства, жени и приятели и са последвали Христа, вървейки в нищета, чистота и търпение по тесния и прискръбен жизнен път, Прекрасните деви са тези, които са оставили своите женихи и родители и всяка световна прелест - разкошните дрехи, богат ства и всякаква друга суета, за да следват Христа. А крилатите мъже са ангели Божии, заедно с които тези деви се радват и ликуват на небесата, славейки Бога с хвалебни песни.- О, ако Бог сподобеше и нас да ликуваме заедно с тях! -възкликнала Епистима.- Ако запазим девството си - казал Галактион - и подобно на тях се отречем от света, всеблагият Бог ще удостои и нас с такава награда.- Ако си съгласен - отговорила Епистима, - аз съм готоиа да пазя своето девство. Но не желая да се разделям с тебе, но неже ако се разделим, как ще можем да споделяме един с дру| радостта си?- Дай ми дума - казал Галактион, - че ще опазиш девството си и че ще приемеш заедно с мене монашески образ, и аз няма да се разделя с тебе нито в този, нито в бъдещия век.Епистима му дала исканото обещание, като казала:- Както непоколебимо вярвам в нашия Господ Иисус Христос, така и обещавам пред тебе да изпълня твоето желание и да те последвам, където и да отидеш!Галактион казал:- Да благодарим на нашия Бог за това, че Той е милостив към нас и чу нашите молитви! Нека Той да утвърди и да запази ненарушим докрай нашия договор! Сега ще отида в дома си и ще се приготвя за път. Направи и ти същото: раздай на бедните всичко, което имаш, както ще направя и аз. А после ще тръгнем, накъдето Бог ни поведе. Вземи със себе си и слугата Ев-толмий. Той е благочестив човек и ще приеме монашество заедно с нас.След като се уговорили така, светите Галактион и Епистима, се разделили и тайно раздали на бедните всичко, което притежавали. После се приготвили за път, излезли през нощта от своите домове, както се били уговорили, и тръгнали заедно. С тях бил и слугата Евтолмий.След десет дена те стигнали до планината, наричана Пуплион. Там имало манастир, в който се спасявали десет монаси. На известно разстояние от него се намирал неголям женски манастир, в който живеели четири престарели постници. Ръководела ги една дякониса, чиста и свята по живот. Галактион, Епистима и Евтолмий влезли в мъжкия манастир, поклонили се на игумена и му открили своето намерение да приемат монашество в това място. Игуменът, като прозрял, че те са призва- ни от Бога, ги приел и ги постригал в монашеския чин. Той изпратил Епистима в женския манастир при четирите свети постници, Галактион и Евтолмий оставил в своя манастир, където те под неговото ръководство трябвало да преминат всички оби чайни манастирски послушания. Преподобният Галактион изцяло подчинил себе си на игумена и братята и ревностно служел на Бога.А гонението срещу християните не се прекратявало. Те били принуждавани да принасят жертви на идолите и тези, които отказвали да направят това, били подхвърляни на мъчения. Някои от езичниците, които знаели за спасяващите се в планината монаси, донесли за тях на началника на областта - Уpc. Той веднага заповядал на войниците си да заловят всички монаси и да ги доведат на съд при него.Всички монаси се разбягали и се скрили в пустинята и планините, а в манастира останал само преподобни Галактион. Войниците го заловили, след като го заварили да чете словото Божие в килията си. По същия начин избягали от килиите си и се скрили и светите постници заедно с Епистима. Единствено свети Галактион повлекли „като овца ... на клане\", при Урс на съд и мътния. Но преподобна Епистима, която се укривала с другите ден ственици в една пещера, когато узнала, че нейният жених и брат е заловен от езичниците и отведен на мъчения, с плач пад нала в нозете на дяконисата и я молела:- Умолявам те, госпожо моя, пусни ме, за да мога да послед вам моя господар Галактион. Защото чух, че са го заловили войниците и са го повели на мъчение при началника на областта. Аз не мога да стоя далече от него, сърцето ми ме боли по него и желая заедно с него да умра за Христа, нашия Господ.Дяконисата, като видяла сълзите й и нейната пламенна любов към Бога и към годеника й, казала:- Бъди благословена от Господа, дъще моя, и да бъде благословен целият твой път! Да завършиш своя страдалчески подвиг подобно на блажената Текла. И така - поеми по този блажен път и укрепяващата Господня ръка да бъде с тебе!След това блажената Епистима се простила със светата дякониса - нейната духовна майка - и с всички сестри и побързала да последва своя любим брат.Съпровождащите преподобния Галактион войници се хвърлили към Епистима и я заловили. Като я видял, той така се зарадвал на твърдото й решение да пострада за Христа, че се просълзил. От цялото си сърце благодарил на Бога, Който дал на неговата сестра такава твърдост и такава пламенна любон към Господа. Тайно се молел за нея - Господ да я укрепи да претърпи докрай подвига на страданието и да не се уплаши от жестоките мъчения.Войниците я завързали заедно с Галактион, с когото тя отдавна вече била свързана чрез съюза на духовната любои. После ги повели при началника на областта. Насреща на войниците излязъл един слуга и им казал, че началникът е заповядал да пазят християните до сутринта. Затова войниците цяла нощ държали светиите завързани.На сутринта Урс се явил в съда. Когато довели пред него Галактион и Епистима, той ги погледнал и казал:- Кои сте вие, черните? Свети Галактион отговорил:- Ние сме християни и черноризци. Урс попитал:- А кой е Христос?- Христос е истинският Бог, Който е сътворил небето и земята и всичко, което е в тях - отговорил светият.- Ако вашият Христос е сътворил всичко - продължил Урс, - то тогава какво са нашите богове и какво са сътворили те?- Вашите богове - отвърнал свети Галактион - са камък и дърво. Те са тленни предмети и нищо не са създали, но самите те са създадени от човешка ръка. А вие се покланяте на изделието на човешките ръце и почитате като богове тия, които самите вие сте направили от различни вещества.Урс се разгневил и заповядал на присъстващите на разпита да го съблекат и жестоко да го бият с жили, задето хулел боговете.Докато биели Галактион, света Епистима плачела и уко- рявала началника:- Немилостиви мъчителю! - говорела тя. - Не се ли срамуваш от това да измъчваш в нищо невиновния Божий раб и да нараняваш и без това изсушеното от пост негово тяло?А Урс казал:- Съблечете и нея и я бийте още по-силно.Когато безсрамните слуги свалили от нея монашеските одежди и стигнали до власеницата, светата казала на мъчителя:- Бъди проклет, безсрамни мъчителю! От детството ми никой не е виждал моята голота, а ти заповядваш да ме съблекат пред всички. Нека да ослепеят вашите греховни очи, за да не видите моята девическа голота!Едва светата изрекла това, и князът и всички, които го обкръжавали, в същия миг ослепели. Всеки пипнешком търсел с ръцете си опора и водач, но никой не виждал светлината. Всички изпаднали в ужас и извикали към светата:- Спаси ни от тази тъмнина, Христова рабиньо, и ние ще повярваме в твоя Бог!Тогава светата се помолила на Бога и всички отново възвърнали зрението си. А петдесет и трима души от присъстващите действително повярвали в Христа. Но Урс, макар че прогледнал с телесните си очи, но с духовните си ослепял още повече. Защото, подучван от дявола, той приписал това чудо не на Господа Иисуса Христа, а на своите лъжливи богове.„Ние похулихме - мислел си той - в умовете си нашите велики богове и те се разгневиха и ни наказаха за това, за да бъдем по-внимателни и да не се осмеляваме да мислим за тях с презрение. Затова да не щадим тия явни хулители и да отмъстим на тия, които безчестят нашите богове!\"Урс наредил да забият под ноктите на ръцете и нозете па мъчениците остри игли. Светиите мъжествено търпяли стра-данията и възклицавали:- Служим на Христа - Единия Истинен Бог, а лъжливите богове отхвърляме!След това Урс заповядал да им отсекат ръцете. Те възкликнали:- Благословен Господ, Който учи ръцете ни на бой и пръстите ни на война, наша милост и наша ограда, наше при-бежище и наш избавител1, Който ни избавя от ръцете на нашите врагове!Тогава Урс заповядал да им отрежат и нозете. А мъчениците запели:- Възкресни, Господи, помогни ни и ни избави заради Твоето име! Ти знаеш, Владико, че горейки от любов към Тебе, ние Те последвахме и тръгнахме по пътя на страданията! А сега изведи ни във вечния покой и да стъпят нашите нозе в небесните Твои обители, където предстоят пред Тебе всички, които са Ти благоугодили!И пак извикали със силен глас:- Да бъдат проклети езическите богове и всички, които им служат!Тогава Урс казал:- Тия нечестивци все още не престават да хулят боговете ни! Отрежете им езиците, за да не могат повече да произнасят хули!Отрязали езиците на светиите. Но въпреки че устата на Христовите изповедници замлъкнали, сърцата им не преставали да призовават Бога. Накрая мъчителят заповядал да им отсекат главите. Отнесли ги зад оградата на двора, отсекли главите им и захвърлили телата им, без да ги погребат. Но Евтолмий - слугата на тъста на свети Галактион и сподвижник на двамата светии, ги бил последвал отдалече, когато те били заловени и отведени на съд. Той сменил монашеските си дрехи с мирски, за да не бъде разпознат. Евтолмий станал свидетел па страданията и смъртта на светите Галактион и Епистима и като взел тайно светите им мощи, ги оплакал и с чест ги погребал Именно той и съставил тяхното житие и описал страданията им за полза на четящите и слушащите, и за слава на Бога и Света Троица - Отец и Син и Свети Дух, прославян во веки! Амин. ", "date": "2018.11.05", "title": "Св. мчци Галактион и Епистима"}
{"url": "http://www.cross.bg/naii-vissheto-doverie-1588119.html", "text": "/КРОСС/ „Най-висшето доверие, което един човек може да окаже на друг, е да поиска съвет.\"Джовани Бокачо", "date": "2018.11.05", "title": "Най-висшето доверие..."}
