{"url": "http://www.cross.bg/dvizhenieto-poradi-ogranicheno-1568775.html", "text": "/КРОСС/ Информация за състоянието на РПМ към 22:00 ч. на 26.02.2018 г.1. Метеорологична обстановка: Температурите са в интервала от -12° до +2°.Температури от метеостанциите на АПИ в °C:- проход „Предела\": -6,1°- Кресна: -1,7°- проход „Република\": -10,5°- Костандово: -7,1°- проход „Шипка\": -15,7°- проход „Петрохан\": -18,2°Пътните настилки са мокри, на местата със снеговалеж, в планинските и усойни райони - частично заснежени, заледени и обработени.2. Обстановка /състояние/ по РПМ:2.1. Проходи: 2.1.1. Ограничения по проходите за текущия период:- „Дюлински\" - забранен за всички МПС- „Обзорски\" - забранен за МПС над 12 тона;- „Пампорово\" - забранен за МПС над 3,5 т; задължително движение за всички МПС с вериги;- „Превала\" - забранен за МПС над 12 т с ремаркета и полуремаркета; задължително движение за всички МПС с вериги;- „Републиката\" - забранен за МПС над 12 тона;- „Ришки\" - забранен за МПС над 12 тона;- „Рожен\" - забранен за МПС над 12 т с ремаркета и полуремаркета; задължително движение за всички МПС с вериги;- „Твърдишки\" - забранен за всички МПС;- „Печинско\" - забранен за МПС над 12 т с ремаркета и полуремаркета; задължително движение за всички МПС с вериги;2.1.2. Временни ограничения по проходите:- „Котленски\" - затворен за МПС над 12 тона;- „Предел\" - затворен за МПС над 12 тона;- „Троянски\" - забранен за всички МПС;2.1.3. Целогодишни ограничения за движение по проходите:- „Върбишки\" - затворен за всички МПС; - „Златишки\" - затворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Петрохан\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.2.2. Автомагистрали: - А1 „Тракия\": Област Бургас: Ограничено е движението за всички МПС в двете посоки от Карнобат до Бургас поради намалена видимост и снегонавявания.- А2 „Хемус\":ОПУ София:- Ограничено е движението на МПС над 12 тона по АМ „Хемус\" в двете посоки поради обилен снеговалежОПУ Варна:- Ограничено е движението на всички МПС по АМ \"Хемус\" в участъка Каспичан - Варна. Обходен маршрут по път III-2008 Варна - Девня по крайезерния път.- Ограничено е движението на МПС над 12 тона по път I-9 от Бяла до Обзор поради обилен снеговалеж и влошени метеорологични условия;- Ограничено е движението за всички МПС по път III-208 от разклон Ветрино до гр. Провадия, поради почистване. Обходен маршрут: през с. Габърница - с. Петров дол - Провадия. /въвведено в 13:25 ч./- Ограничено е движението на МПС над 12 тона двупосочно по път I-4- Ограничено е движението на всички МПС по път I-2 от граница Шумен до Ветрино поради обилен снеговалеж и влошени метеорологични условия;- Ограничено е движението на всички МПС по път III-208 от пътен възел Ветрино до Провадия, поради обилен снеговалеж и влошени метеорологични условия; - Ограничено е движението на всички МПС по път III-2072 Вълчи дол - Добротич поради обилен снеговалеж и влошени метеорологични условия;- Ограничено е движението на всички МПС по път III-2901 Аксаковска панорама - Ветрино поради обилен снеговалеж и влошени метеорологични условия;ОПУ Шумен:- Ограничава се движението на всички МПС по АМ \"Хемус\" в участъка ПВ „Каспичан\" - граница ОПУ Варна поради обилен снеговалеж и влошени метеорологични условия- А3 „Струма\": няма ограничения.- А4 „Марица\": няма ограничения.- А5 „Черно море\": няма ограничения.- А6 „Люлин\": - Ограничено е движението на МПС над 12 тона двупосочно в участъка от София до пътен възел „Даскалово\" поради обилен снеговалеж и снегопочистване2.3. Други въведени извънредни ограничения на движението:ОПУ Благоевград: - Ограничено е движението по път II-84 Разлог - Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;ОПУ Бургас:- Ограничено е движението за МПС над 12 т. по път II-79 Вълчаново - Средец поради ПТП. Водачите изчакват на място- ограничено за всички МПС по път III-906 гр. Варна - Горица затворен за всички МПС поради снегопочистване- ограничено за всички МПС по път III-7305 от Камчия - Люляково поради снегопочистванеОПУ Варна:- Ограничение на движението за всички МПС по път II-27 Червенци - Бдинци поради нулева видимост, силен вятър и снегонавяване.ОПУ Велико Търново:- Ограничено е движението по път III-405 Алеково - Козловец поради снегонавяване и нулева видимост /въведено в 00:37 ч./.- Ограничено е движението по път  III-407 Павел - Совата за МПС над 12 т. поради снегонавяване и нулева видимост /въведено в 00:51 ч./.- Ограничено е движението на МПС над 12 тона двупосочно по път I-4ОПУ Видин:- Ограничено е движението по път III-1412 от разклона за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. /въведено в 08:24 ч./;- Ограничено е движението по път III-1413 Грамада - Синаговци за всички МПС, поради обилен снеговалеж и снегопочистване. /въведено в 09:26 ч./- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.ОПУ Враца:- Движение на МПС над 12 тона по път I-1 Сумер-Ботевград се осъществява двупосочно задължително с вериги поради силен снеговалеж.ОПУ Габрово:- Ограничено е движението на МПС над 12 тона двупосочно по път I-4 за територията на област Габрово поради обилен снеговалеж и снегопочистване. /въведено в 15:52 ч/ОПУ Добрич: - Ограничено е движението за всички МПС по път II-27 Добрич - Владимирово - Бдинци поради обилен снеговалеж и влошени метеорологични условия;- Ограничено е движението за всички МПС по път II-27 Добрич - Балчик поради обилен снеговалеж и влошени метеорологични условия;- Ограничено е движението на всички МПС по път II-29 Добрич - Генерал Тошево - ГКПП „Йовково\" поради обилен снеговалеж и влошени метеорологични условия.- Ограничено е движението на всички МПС по път II-71 Добрич - Силистра поради обилен снеговалеж и снегонавявания; - Ограничено е движението на МПС над 12 тона по път III-207 Тервел - Алфатар - Силистра поради обилен снеговалеж и снегонавявания;- Ограничено е движението на всички МПС по път III-207 Кочмар - Тервел поради обилен снеговалеж и снегонавявания;- Ограничено е движението на всички МПС по път III-293 Добрич - Крушари поради обилен снеговалеж и снегонавявания;- Ограничено е движението на всички МПС по път III-296 Генерал Тошево - Каварна поради обилен снеговалеж и снегонавявания;- Ограничено е движението на всички МПС по път III-2077 Кочмар - Тервел - Межден поради обилен снеговалеж и снегонавявания;- Ограничено е движението за всички МПС по път III-2702 Генерал Киселово - Ведрина - Добрич поради обилен снеговалеж и влошени метеорологични условия;- Ограничено е движението за всички МПС по път III-7105 Добрич - Житница - Балик поради обилен снеговалеж и влошени метеорологични условия;- Ограничено е движението на МПС над 12 тона по път III-7106 Кочмар - Карапелит поради обилен снеговалеж и снегонавявания;- Ограничено е движението за всички МПС по път III-2075 Орляк - Зърнево поради обилен снеговалеж и влошени метеорологични условия;- Ограничено е движението на всички МПС по път III-2903 Генерал Тошево - Росица поради обилен снеговалеж и влошени метеорологични условия;- Ограничено е движението по за всички МПС по път III-2904 Кардам - Дуранкулак поради снегонавявания и лоша видимост- Ограничено е движението за всички МПС по път III-2932 Крушари - Росица поради обилен снеговалеж и влошени метеорологични условия;- Ограничено е движението за всички МПС по път III-7102 Тервел - Ангеларии поради обилен снеговалеж и влошени метеорологични условия;- Ограничено е движението за всички МПС по път III-7103 Oногур - Телериг - Крушари поради обилен снеговалеж и влошени метеорологични условия;- Ограничено е движението за всички МПС по път III-9002 Балчик - Генерал Тошево поради снегонавявания и лоша видимостОПУ Кърджали:- Ограничено е движението по път III-865 Кърджали - Ардино за всички МПС с ремаркета и полуремаркета; /въведено в 07:51 ч./;- Движението в участъка от път l-5 надлез Кирково - ГКПП Маказа се извършва задължително с вериги; /въведено в 16:23 ч./- Ограничено е движението на МПС над 12 т. по път III-507 Кърджали-Мост поради обилен снеговалеж и влошени метеорологични условия.- Движение с вериги на всички МПС по път II-58 Комунига-Тополово-Асеновград в участъка с. Комунига - гр. АсеновградОПУ Кюстендил:- Ограничено е движението по I-6 Кюстендил-ГКПП Гюешево за ППС над 12 т. с ремаркета и полуремаркета поради силен снеговалеж и навяванияОПУ Ловеч:- Ограничено е движението за всички МПС по път III-358 Шипково - Рибарица, поради обилен снеговалеж и почистване. /въведено в 16:25 ч./;- Ограничено е движението на МПС над 12 тона двупосочно по път I-4 Ябланица - Севлиево поради обилен снеговалеж и снегопочистване. /въведено в 15:44 ч./;ОПУ Пазарджик: - Временно движението по път II-84 Разлог - Велинград е ограничено за МПС над 12 т поради снегопочистване. /въведено в 19:35 ч. на 25.02/;- Ограничено е движението на МПС над 12 тона по път II-37 Пещера-Батак-Доспат, за всички останали МПС са задължителни вериги. /въведено в 14:51 ч./;ОПУ Перник: - Временно движението по път III-1801 Перник - Голямо Бучино е ограничено за всички МПС поради снегопочистване. /въведено в 06:59 ч/;- Ограничено е движението за МПС над 12 тона двупосочно по път I-6 Перник - ГКПП Гюешево /въведено в 12:21 ч./ОПУ Плевен:- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./- Движението на МПС над 12 тона се осъществява задължително с вериги на територията на цялата област;ОПУ Пловдив: - Временно е ограничено движението за МПС над 12 тона с ремаркета и полуремаркета по път III-866 Девин - Кричим, поради силен снеговалеж и снегопочистване. /въведено в 08:58 ч./- Временно е ограничено движението на МПС над 12 тона с ремаркета и полуремаркета по път II-86 Асеновград - Смолян поради силен снеговалеж и снегопочистване. /въведено в 08:58 ч./- Движението на всички МПС по път II-58 Новаково - Кърджали задължително се осъществява с вериги; /въведено в 16:42 ч./ОПУ Разград: - Ограничено е движението за всички МПС по път I-2 Русе - Разград - граница област Шумен поради влошени метеорологични условия.- Ограничено е движението за всички МПС по път II-23 Русе - Дулово поради влошени метеорологични условия.- Ограничено е движението за всички МПС по път II-49 Разград - Тутракан поради влошени метеорологични условия.- Ограничено е движението за всички МПС по път III-205 Исперих - Стефан Караджа поради влошени метеорологични условия.- Ограничено е движението за всички МПС по път III-702 Пристое - Лъвино поради влошени метеорологични условия.- Ограничено е движението за всички МПС по път III-2001 Ветово - Глоджево поради влошени метеорологични условия.- Ограничено е движението за всички МПС по път II-2002 Цар Калоян - Захари Стояново поради влошени метеорологични условия.- Ограничено е движението за всички МПС по път ІІІ-2003 Дряновец - Сеново поради влошени метеорологични условия.- Ограничено е движението за всички МПС по път III-2004 път I-2 - Балкански - път III-204 - Ограничено е движението за всички МПС по път III-2005 Самуил - Подайва поради влошени метеорологични условия.- Ограничено е движението за всички МПС по път ІІІ-2102 Черешово - Бисерци поради влошени метеорологични условия.- Ограничено е движението за всички МПС по път ІІІ-2302 Сеново - Просторно поради влошени метеорологични условия.- Ограничено е движението за всички МПС по път ІІІ-2304 Малък Поровец - Острово поради влошени метеорологични условия.- Ограничено е движението за всички МПС по път ІІІ-2305 Исперих - Зебил поради влошени метеорологични условия.- Ограничено е движението за всички МПС по път ІІІ-2306 Тодорово - Къпиновци поради влошени метеорологични условия.- Ограничено е движението за всички МПС по път ІІІ-4902 Побит Камък - Веселец поради влошени метеорологични условия.- Ограничено е движението за всички МПС по път ІІІ-7002 Ясенково - Голям извор поради влошени метеорологични условия.ОПУ-Русе: Ограничено е движението за всички МПС по третокласната пътна мрежа в област Русе поради влошени метеорологични условия.- Ограничено движение по път I-5 Русе - Бяла за МПС над 12 тона поради силен снеговалеж и снегонавявания; /въведено в 07:50 ч./- Ограничено е движението на всички МПС по път I-2 Русе - Разград поради влошени метеорологични условия.- Ограничено е движението на всички МПС по път II-21 Русе - Силистра поради силен снеговалеж и ограничена видимост;- Ограничено е движението на всички МПС по път II-23 Русе - Карнобат поради обилен снеговалеж и влошени метеорологични условия.- Ограничено движение по път II-51 Бяла-Попово за МПС над 12 тона поради силен снеговалеж и снегонавявания;- Ограничено е движението за всички МПС по път III-5402 Ценово-Обретеник поради снегонавявания.ОПУ Силистра:- Ограничено е движението за всички МПС път I-7 Шумен - Силистра поради влошени метеорологични условия. /въведено в 15:06 ч./- Ограничава се движението на всички МПС по път II-21 Русе - Силистра, поради влошени метеорологични условия;- Ограничено е движението на всички МПС по път II-49 Калчево - Кошу Дере поради влошени метеорологични условия.- Ограничено е движението на всички МПС по път II-71 Силистра - Добрич поради обилен снеговалеж и снегопочистване;- Ограничено е движението на МПС над 12 тона по път III-2077 Каблешково - Межден поради обилен снеговалеж и снегопочистване; - Ограничено е движението на МПС над 12 тона по път III-207 Алеково - Тервел поради обилен снеговалеж и снегопочистване;- Ограничено е движението на всички МПС по път III-205 Тутракан - Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.- Ограничено е движението за всички МПС по път III-2305 Конево-Зебил поради обилен снеговалеж и снегопочистване.ОПУ Сливен:- Ограничено е движението за всички МПС по път I-6 Гурково - Сливен поради обилен снеговалеж и влошена метеорологична обстановка.- Ограничено е движението за МПС над 12 тона по път II-55 Гурково - Нова Загора поради влошена метеорологична обстановка. - Ограничено е движението за всички МПС път III-662 поради нулева видимост и влошена метеорологична обстановка.ОПУ Смолян:- Временно движението по път ІІІ-866 Девин - Михалково е ограничено за МПС над 12 т с ремаркета и полуремаркета поради снегопочистване. /въведено в 05:28 ч./;- Временно движението по път III-864 Пампорово - Стойките е ограничено за МПС над 12 т с ремаркета и полуремаркета поради снегопочистване; /въведено в 05:28 ч./; задължително движение на всички МПС с вериги; /09:53 ч./- Временно е ограничено движението на МПС над 12 тона за цялата област. /въведено в 07:51 ч./ОПУ Смолян и ОПУ Пазарджик:- Временно движението на МПС над 12 тона по път II-37 Пазарджик - граница област София е ограничено, поради обилен снеговалеж и почистване. /въведено в 12:40 ч./- Временно движението по път II-37 Батак - Доспат е ограничено за МПС над 12 т с ремаркета и полуремаркета поради снегопочистване./въведено в 06:57 ч./;ОПУ София:- Движението на МПС над 12 тона по път I - 6 проход Гълъбец /Долно Камарци - Буново/ се осъществява само с вериги поради продължителен и обилен снеговалеж. /въведено в 11:53 ч./- Движението на МПС над 12 тона по път I-1 Мездра - Ботевград се осъществява задължително с вериги;ОПУ София и ОПУ Пловдив:- Временно движението по път I-6 София - Карлово в посока София двупосочно е ограничено за МПС над 12 т поради снегопочистване. /въведено в 06:18 ч./; ОПУ Стара Загора: - Ограничено е движението за всички МПС по път I-6 Мъглиж - Николаево поради лоши метеорологични условия. Обходен маршрут: път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково. /въведено в 14:00 ч./;ОПУ Търговище:- Ограничено е движението за МПС над 12 тона по път I-4 поради обилен снеговалеж и влошени метеорологични условия;ОПУ Шумен: - Ограничено е движението за всички МПС по път I-2 граница Разград - Шумен - граница Варна поради влошени метеорологични условия.- Ограничено е движението за всички МПС по път I-7 Шумен - Силистра поради влошени метеорологични условия.- Ограничено е движението на МПС над 12 тона двупосочно по път I-4 - Ограничено е движението за всички МПС път II-27 Памукчи - граница Варна поради влошени метеорологични условия.- Ограничено е движението на МПС над 12 тона път II-73 Смядово - Карнобат поради влошени метеорологични условия.- Ограничено е движението за всички МПС по път III-731 Радко Димитриево - Друмево поради влошени метеорологични условия.Ограничено е движението за всички МПС по път III-205 Исперих - Стефан Караджа поради снегонавявания и ограничена видимост.- Ограничено е движението за всички МПС по път III-207 Векилски - Тервел поради влошени метеорологични условия.- Ограничено е движението за всички МПС по път III-2006 Мадара - Каспичан поради влошени метеорологични условия.- Ограничено е движението за всички МПС по път III-701 Нови Пазар - Никола Козлево поради влошени метеорологични условия.- Ограничено е движението за всички МПС по път III-702 Пристое - Духовец поради влошени метеорологични условия.- Ограничено е движението за всички МПС по път III-2007 Каспичан - Златна Нива поради влошени метеорологични условия.- Ограничено е движението за всички МПС по път III-2073 Никола Козлево - Векилски поради влошени метеорологични условия.- Ограничено е движението за всички МПС по път III-2075 Зърнево - Никола Козлево поради влошени метеорологични условия.- Ограничено е движението за всички МПС по път III-7002 Венец - Ясенково поради влошени метеорологични условия.- Ограничено е движението за всички МПС по път III-7003 Каолиново - Златна Нива поради влошени метеорологични условия.- Ограничено е движението за всички МПС по път III-7004 Тимарево - Струйно ограничено движение за всички МПС поради влошени метеорологични условия.- Ограничено е движението за всички МПС път III-7005 Тодор Икономово - Каолиново поради влошени метеорологични условия.ОПУ Ямбол:- Ограничено движение за всички МПС по път Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост.- Ограничено e движението за всички МПС по път II-53 Калчево - Зорница поради снеговалеж, силен вятър и ограничена видимост.3. Машини работили по зимното поддържане: 2375 бр.   ", "date": "2018.02.26", "title": "Какви са ограниченията след обилния снеговалеж? Ето каква е пътната обстановка в страната"}
{"url": "http://www.cross.bg/evro-bartlum-chaiinik-1568763.html", "text": "/КРОСС/ Британски колекционер продаде чайник за 650 000 евро, съобщава БГНЕС.Чайникът, който е със счупена дръжка и без капак, е купен на аукцион през 2016 г. Според информацията той е изработен между 1776 и 1800 г. в графство Мидълсекс. Колекционерът е купил чайника тогава за скромната сума от 17 евро. Купувачът е бил експерт по керамиката с набито око и веднага е оценил неговата реална стойност, но все пак е имал съмнения.Той го е показал на експерт от аукционна къща Woolley and Wallis, който е установил, че чайникът е изработен от прочутия грънчар Джон Бартлъм. Неговите изделия са изключително редки на пазара. Известни са само 6 предмета, на Бартлъм, като чайникът се появява за пръв път.", "date": "2018.02.26", "title": "Продадоха чайник за 650 хиляди евро"}
{"url": "http://www.cross.bg/rolling-stones-obikolka-1568773.html", "text": "/КРОСС/ Rolling Stones оповести първата си концертна обиколка на \"родна почва\", съобщава Ройтерс. Легендарните рокаджии правят това след 5-годишна \"почивка\" съобщава \"The Guardian\".От 2013 г., когато изнесоха концерт на сцена \"Пирамидата\" в рамките на прочутия летен фестивал Гластънбъри, Мик Джагър и компания не са се изявявали в родината си.Това е вторият етап от хитовото им европейско турне \"No Filter\", започнало през септември миналата година в Хамбург, Германия, и приключило в края на октомври в Париж.\"Винаги се вълнуваме, когато се завръщаме в градове, където не сме свирили от известно време, или когато се изявяваме на нови места в страната\" - споделя фронтменът Мик Джагър. Билетите за втория етап от концертната обиколка на Rolling Stones ще бъдат пуснати в продажба в петък.   ", "date": "2018.02.26", "title": "Rolling Stones с турне в родината си, след 12-годишна пауза"}
{"url": "http://www.cross.bg/tzentur-kyltyrno-informatzionen-ryskiya-1568765.html", "text": "/КРОСС/ Във вторник, на 27 февруари, от 12:00 в Руския културно-информационен център (Шипка №34) ще се проведе откриване на «Руската Къща на феновете», в която любителите на футбол могат да получат подробна информация за Световното първенство-2018 и за възможностите да го посетят.След окончанието на церемонията на откриването на «Руската Къща на феновете» от 13:00 в Руския културно-информационен център ще се състои прес-конференция, на която ще бъде разказано за предстоящия детски футболен турнир под патронажа на Посолството на Руската Федерация в Република България и Българската Асоциация Мини Футбол «Мини Световно първенство» (14 юни - 15 юли 2018 година, София), в който ще вземат участие 32 детски футболни отбора от цяла България.", "date": "2018.02.26", "title": "Руският културно-информационен център открива \"Руската къща на феновете\""}
{"url": "http://www.cross.bg/povredi-elektrorazpredelenie-sever-1568780.html", "text": "/КРОСС/ Силният вятър, придружен със снегонавявания, предизвика повреди по електроразпределителната мрежа в Североизточна България, които започнаха да възникват след 15 часа днес. Към настоящия момент екипите на Електроразпределение Север, част от групата ЕНЕРГО-ПРО Варна, работят за възстановяване на електрозахранването на 13 населени места в област Добрич, 11 в Силистра и 3 във Варна.Всички аварийни екипи на Електроразпределение Север са мобилизирани за отстраняване на възникналите повреди. Работата им е затруднена от метеорологичната обстановка, която на места се влошава. Компанията има готовност да пренасочи при необходимост допълнителни ресурси от хора и техника към райони, където ситуацията е най-усложнена. ", "date": "2018.02.26", "title": "Екипи на Електроразпределение Север отстраняват повреди по електроразпределителната мрежа вследствие на влошените метеорологични условия"}
{"url": "http://www.cross.bg/tyrtziya-bryuksel-premierut-1568757.html", "text": "/КРОСС/ Раздухваният от премиера ни и ГЕРБ посреднически балон между ЕС и Турция е на път да се спука. На неформалната си среща в Брюксел Европейският съвет вдигна жълт картон на варненската среща между Брюксел и Анкара. Полякът Доналд Туск изненадващо обяви, че заради провокациите на Турция в Средиземно и Егейско море ръководеният от него съвет ще умува дали изобщо да заминава за помирителния диалог в морската ни столица, планиран иначе за 26 март.Нека не звучи злорадо, но стана това, което мнозина подозирахме - подобно посредничество не е лъжица за нашата уста. Стана ясно, че премиерът ни просто се е изсилил с такава мисия. Трябвало е да знае това, което мнозина надушвахме - Ердоганова Турция не заслужава някой да се нагърбва с помирителна за нея роля. Плюс че е рисково. За да посредничиш, трябва да влезеш в кожата на спорещите страни. Ще влезе ли сега България под кожата на Ердоган, за да обясни на Европейския съвет, че причините за турските провокации срещу Кипър и Гърция сигурно си имат някакво основание?Варненската идея мязаше на чиста проба пропаганден балон и по друга причина. Властите ни постоянно тръбяха, че Турция спира мигрантската вълна към ЕС, затова било важно България да ги накара да си стиснат ръцете. Турция обаче спира мигрантите, дори ескалирайки кавгата с Европа. Прави го не заради друго, а защото ЕС си плаща за мигрантите. Така и ще бъде, дори отношенията да се влошат още повече. Варненският балон се спука и защото защото бе надут с псевдо доводи.Срещата в Брюксел бе свикана, за да се умува за бюджета на ЕС след \"Брекзит\" за следващия 7-годишен период 2020-2026 г. Чуждестранните медии цитираха какво смятат един или друг участник. Те обаче не цитираха ротационния председател на ЕС. Едва ли Борисов е мълчал - очевидно не е казал нещо запомнящо се, примерно за очертаващото се орязване на кохезионните фондове или на аграрните пари, които са важни за страната ни.И друго: премиерът ни се бие в гърдите, че е станал неформалният лидер на Западните Балкани. Но в края на споменатия период Сърбия и Черна гора трябва да влязат в ЕС. Не прочетохме в съобщенията премиерът ни да е тропнал по масата с искането парите за тях да не се пипат, както и тези за Македония, която се очаква да дръпне в преговорния процес. Това ли е лидерска позиция?", "date": "2018.02.26", "title": "Спука се балонът"}
{"url": "http://www.cross.bg/otbranata-afganistan-bulgariya-1568767.html", "text": "/КРОСС/ \"Щастлив съм не само, че с достойнство изпълнихте своята мисия в Афганистан, а и затова, че днес ви посрещаме тук живи и здрави. Изпълнявайки съюзническия си ангажимент в Афганистан, опитът, който натрупвате и уменията, които добивате, са много важни. За мен, като министър на отбраната и българин, най-важното е да продължите да доказвате този опит и тази сила и смелост в името на независимостта, териториалната цялост и благоденствието на Република България. Това каза министърът на отбраната Красимир Каракачанов днес, 26 февруари, на официалната церемония по посрещането на 34-тия контингент на Въоръжените сили на Република България, който приключи участието си в мисията на НАТО „Решителна подкрепа\" в Афганистан, съобщават от пресслужбата на Министерството на отбраната.Националният командир на контингента полковник Светослав Халваджиев благодари на своите подчинени за усърдието и старанието, с които са изпълнявали задачите си. „Благодарение на вас сега стоя днес тук. Един командир е нищо, ако не е заобиколен от отдадени на работа си професионалисти, които да го следват и подкрепят. С поведението си навсякъде вие бяхте едни отлични посланици на България пред света\", каза още националният командир на контингента.Военнослужещите от контингента бяха наградени от министъра на отбраната, началника на отбраната, командващия на Съвместното командване на силите и командира на Сухопътните войски.На тържествения ритуал присъстваха още началникът на отбраната генерал-лейтенант Андрей Боцев, кметът на община Карлово д-р Емил Кабаиванов, председателят на комисията по отбрана към Народното събрание Константин Попов, командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, командирът на 61-ва Стрямска механизирана бригада бригаден генерал Пламен Йорданов, представители на военнопатриотичните организации и граждани.След края на церемонията министърът на отбраната Красимир Каракачанов подчерта пред журналисти, че мисията в Афганистан е тежка и отговорна и не допуска невнимание или недостатъчна подготовка. ", "date": "2018.02.26", "title": "Каракачанов към завърналите се от Афганистан: Продължавайте да се доказвате в името на независимостта, целостта и благоденствието на България"}
{"url": "http://www.cross.bg/temperatyri-oblasti-maksimalnite-1568735.html", "text": "/КРОСС/ В 27 области е обявен жълт код за ниски температури за 27 февруари. Това сочи справка на сайта на Националния институт по метеорология и хидрология към Българската академия на науките.Във всички области на страната, без Благоевград, максималните температури ще бъдат отрицателни. Очаква се максималните температури да бъдат от минус 7 до минус 2 градуса.", "date": "2018.02.26", "title": "Жълт код почти цялата страна за вторник"}
{"url": "http://www.cross.bg/atanasov-dvizhenieto-sofiya-1568779.html", "text": "/КРОСС/ Пътната обстановка в Североизточна България се усложнява от силния вятър, продължаващите снеговалежи и снегонавявания. Апелирам шофьорите, на които не им се налага да пътуват през нощта и утре да не тръгват на път, каза инж. Дончо Атанасов, председател на УС на Агенция „Пътна инфраструктура\", на брифинг в Ситуационния център. Прогнозата за следващите 3-4 дни е за усложняване на обстановката от очакваните средиземноморски и атлантически циклони, които ще преминат над страната. Температурите ще паднат до минус 15, минус 20 градуса, което е предпоставка за поледици, подчерта инж. Атанасов.Над 2300 почистват републиканските пътища в момента. Инж. Атанасов призова шофьорите да спазват въведените ограничения на движението и подчерта, че днес около 10.30 ч. на АМ „Тракия\", в участъка Пазарджик - София тежкотоварен камион с чуждестранна регистрация, неспазва въведеното ограничение и разпореждането на „Пътна полиция\" и изпреварвайки други два камион със скорост над 100 км/ч причинява пътен инцидент. По този начин се е образувало задръстване на автомагистралата и 5 снегопочистващи машини са били блокирани. Около 13 ч. движението в посока е София е нормализирало.Затворени за движение за всички моторни превозни средства е АМ „Хемус\" в участъка Каспичан - Варна. Обходният маршрут е по път III-2008 Варна - Девня по Крайезерния път. Спряно е тежкотоварното движение по направлението I-2 Русе - Велико Търново - Проход на Републиката в посока Свиленград и път I-4 Коритна - Велико Търново. Поради нулева видимост е затворен Подбалканският път между Мъглиж и Николаево. В Смолянска област поради силния снеговалеж всички превозни средства трябва да бъдат с вериги.Заради усложнената обстановка за кратко беше ограничено движението на тежкотоварните автомобили през границата с Македония при Гюешево, но в момента движението е възстановено. По направлението София - Калотина тежкотоварният трафик не е ограничаван и в момента всички тирове от Калотина до Капитан Андреево преминават без ограничения, обобщи инж. Атанасов.  ", "date": "2018.02.26", "title": "Инж. Атанасов: Апелирам шофьорите, на които не им се налага да пътуват през нощта и утре да не тръгват"}
{"url": "http://www.cross.bg/grazhdani-ministerstvoto-informatziya-1568776.html", "text": "/КРОСС/ Вследствие на усложнената метеорологична обстановка в Рим  са отменени  полети на авиокомпаниите „Райън Еър\" и „Уиз Еър\", съответно от летищата „Чампино\" и „Фиумичино\".  В Министерството на външните работи е постъпила информация заоколо 100 български граждани, които са останали в италианската столица по тази причина.Българският консул в Рим е осъществил контакт с тях и е получил уверения, че авиокомпаниите са им предоставили актуална информация и съдействие, като са били настанени в хотел и е осигурен престоят им до намиране на начин да се завърнат в страната ни.Министерството на външните работи препоръчва на българските граждани при възможност да се въздържат от пътувания от и до Рим.Българските граждани могат да се обръщат за съдействие към дипломатическата ни мисия в Рим, Италия, на телефон: 00393203261848 ", "date": "2018.02.26", "title": "100 български граждани не успяха да се приберат заради лошото време"}
{"url": "http://www.cross.bg/raiion-finansirane-raiionite-1568770.html", "text": "/КРОСС/ Предстоят дебати за новото райониране на България из цялата странаМинистърът на регионалното развитие и благоустройството Николай Нанков постави начало на дискусия за новото райониране на страната. В присъствието на кметове, областни управители и представители на научните среди той представи три варианта за деление на страната - с шест, пет и четири района. Всеки от тях има своите плюсове и минуси, предимства и недостатъци, затова предложенията ще бъдат обект на широко обществено обсъждане през следващите месеци и едва когато се чуят всички мнения, позиции и аргументи, ще бъде взето решение.Министърът подчерта, че дебатите предстоят в цялата страна и ще е нужно да се вземе балансирано решение. Той изрази предпочитание към втория вариант, който предвижда България да бъде разделена на четири района - Югозападен, включващ областите: Софийска, София-град, Благоевград, Кюстендил и Перник; Тракийско-Родопски с области Пазарджик, Пловдив, Стара Загора, Хасково, Кърджали и Смолян; Черноморски, включващ областите Сливен, Ямбол, Бургас, Варна, Добрич и Шумен; Дунавски, в който влизат областите Търговище, Видин, Монтана, Враца, Плевен, Ловеч, Габрово, Велико Търново Русе, Разград и Силистра.Този вариант се доближава до най-дългосрочната демографска устойчивост, която търсим, подчерта регионалният министър. Той е най-балансиран. При него е спазено естественото географско деление на страната и дава възможност за използване на потенциала на р. Дунав и Стара планина. Следват се традиционни и утвърдени с годините културно-икономически връзки между дунавските, черноморските и тракийските общини. В Стара Европа районите имат имена, като например Тоскана и Умбрия в Италия, Тирол в Австрия, Бавария и Баден-Вюртемберг в Германия. По същия начин и у нас районите могат да носят имена на база определени географски характеристики, посочи Николай Нанков.В момента България е разделена на шест района от ниво 2 - Северозападен, Северен централен, Североизточен, Югозападен, Южен централен и Югоизточен. Заради изискванията на европейската статистика трябва да бъде направена промяна в обхвата им, за да се отговори на критерия за брой население в тях. За районите от ниво 2, например, населението трябва да е минимум 800 000 души, докато в момента Северозападният район е под това ниво, а Северният централен се доближава до долния праг.Целта на промяната е да бъдат създадени силни и жизнени райони, които да са добре географски обособени и стабилни по отношение броя на населението. Промените трябва да създадат и по-добри условия за европейско финансиране в предстоящия програмен период. Според министъра това не е най-важното. Необходимо е да се създадат предпоставки за провеждането на правилна териториална политика, заяви той. Трябва да създадем силни, жизнени, райони с дългосрочни перспективи за устойчивост, със силни културни, икономически и транспортни връзки, които да са ясна териториална база за разпределението на бъдещите европейски средства. Трябва да минимизираме явлението „център - периферия\", посочи още Нанков.В рамките на дискусията сериозно внимание бе обърнато и върху това дали столицата София да бъде обособена в отделен район, както е предложено в третия вариант.Според европейските регламенти районите се делят на слаборазвити, райони в преход и силно развити. Слабите имат БВП на глава от населението по паритет на покупателна способност, което е под 75% от средното за ЕС. Районите в преход имат БВП, което е между 75 и 90% от средното за ЕС, а силно развитите - над 90%. Класификацията по този критерий определя достъпа на регионите до европейско финансиране. Силно развитите имат по-ограничен достъп до безвъзмездно финансиране от европейските фондове. А развитите райони нямат достъп до Кохезионния фонд. Така, ако София град бъде обособен в самостоятелен район от ниво 2, ще има по-ограничен достъп до финансови средства, защото попада в категорията „Развит\". Министърът застъпи мнението, че столицата не трябва да се обособява в отделен район, а да бъде част от голям.Същата позиция изрази и кметът на столицата Йорданка Фандъкова. Според нея оставането на столицата като част от Югозападния район ще бъде приемлив вариант, защото това ще гарантира по-добър достъп до европейско финансиране в периода след 2020 г.Министър Нанков и столичният кмет застъпиха мнението, че в центъра на териториалната политика трябва да са хората, като се следва принципът, че средствата се насочват там, където са те.Десислава Николова от Института за пазарна икономика предложи нов, четвърти вариант, при който се оформя голям Западен район. Според нея така Северозападът ще се „качи на един по-бърз влак\". Това деление гарантира стабилност на населението до 2050 г., което е добър хоризонт, но най-важното - при него София няма да остане изолирана от европейско финансиране, защото БВП ще бъде 69% от средния на ниво ЕС.Тя посочи, че столицата разчита на средства за инфраструктура главно от еврофондовете поради липсата на финансова децентрализация. Рано или късно Западна България ще трябва да премине към районите в преход, но е важно това да се отложи във времето, заяви Николова и даде пример с Братислава, която заради отделянето си не е имала достъп до безвъзмездно финансиране, което се е отразило негативно.За нас е важно да направим райони, които ще са устойчиви в поне 20-годишен хоризонт, за да не правим ново прерайониране на база демография, заяви изпълнителният директор на Националното сдружение на общините в Република България Силвия Георгиева. Тя допълни, че във всеки от тях трябва да бъдат постигнати балансирани икономически показатели и да има силни центрове, като се запазят естествените връзки. Според нея първият и вторият от предложените варианти се доближават най-много до реалната ситуация, като този с четири района следва и естественото деление на асоциациите на общините. ", "date": "2018.02.26", "title": "Министър Николай Нанков: Страната да се раздели на четири района"}
{"url": "http://www.cross.bg/hrani-patentnoto-prodykti-1568771.html", "text": "/КРОСС/Популярни български марки кисело мляко, кашкавал, лютеница, сирене е трябвало да влязат преди 9 години в европейски регистър, за да си запазят оригиналните родни наименования.Единствените, които са направили това, са производителите на горнооряховски суджук и на българското розово масло.Всички останали ползватели на популярни у нас и по света български храни обаче не са го направили и сега не могат да бъдат защитени от чужди производители. Преди 9 години министерства и Патентното ведомство са пропуснали да информират българските производители за условията на европейския регистър. И сега се налага спешно да променим Закона за марките и географските означения, тъй като срещу България тече наказателна процедура. Този закон противоречи на европейския регламент, откакто сме в ЕС.На 9 ноември 2017 г. в българския парламент са внесени промени. Новите текстове предвиждат да се прекрати регистрацията на географски означения за земеделски продукти и храни. \"Съгласно разпоредбите на регламента държавите членки нямат право да предоставят национална закрила на географски означения на земеделски продукти и храни\", се посочва в мотивите към законопроекта.Той е трябвало да бъде гласуван на първо четене в икономическата комисия преди седмица, но депутатите са отказали да го разглеждат, докато не се намери механизъм за защита на традиционните български храни.А промените се правят заради изискването към България да приеме регламента за включване на тези продукти в европейския регистър след присъединяването си към ЕС, което обаче у нас е пропуснато.\"След влизането в сила на промените ще бъде прекратено действието на всички регистрации на географски означения за земеделски продукти и храни, които са били предоставени по силата на националното законодателство\", потвърдиха от Патентното ведомство пред \"24 часа\".Това засяга десетки фирми, които имат правата да произвеждат характерни български продукти като кисело мляко, сирене, кашкавал, мезета, боза, лютеница и други.Ще се прекратяват искания за регистрация и вписване на ползвател, които са подадени в Патентното ведомство. Това са 15 млечни продукта и заявка от един производител на лютеница. От отговора на Патентното ведомство става ясно, че от изброените от заличаване ще се спасят само българското розово масло и горнооряховският суджук. Причината е, че те вече имат действащи регистрации за територията на целия ЕС.\"Всички останали означения не се ползват със закрила според европейското законодателство. На практика остават незащитени и за територията на България\", обясняват експертите.Това означава, че чужди приозводители ще могат да правят храни и да слагат на етикетите надпис, че са български.Не било изключено след прекратяване на защитата на продуктите производители от други държави да поискат права върху киселото мляко например.\"Принципно няма пречка сдружения на производители от други държави да подадат заявка за регистрация на българско кисело мляко, но разглеждането е дълга и сложна процедура, която включва доказване, че млякото се произвежда в България, че има специфични характеристики, които го отличават от киселото мляко, което се произвежда в други държави, както и разглеждане на постъпилите възражения\", обясниха от Патентното ведомство.Освен горнооряховският суджук и розовото масло, български ще останат и \"Пастърма говежда\", \"Филе Елена\", \"Луканка Панагюрска\", \"Роле Трапезица\" и \"Кайсерован врат Тракия\". Те са вписани в друг европейски регистър - този за храните с традиционно специфичен характер. Това гарантира, че те няма да се правят от чужди фирми.От Патентното ведомство признаха, че предишното му ръководство не е предприело мерки. Необходимо било да се прекрати разглеждането на заявки за регистрация на нови географски означения за земеделски продукти и храни и с Министерството на кономиката да се инициират изменения в закона, които да отразят изискванията на еврорегламента.Вина имали и титулярите на права. Те трябвало първо да се сдружат в браншова организация, което е изискване на европейското законодателство, за да може да се подаде заявка за регистрация.  ", "date": "2018.02.26", "title": "Родни храни останаха без патент "}
{"url": "http://www.cross.bg/snegut-zatvori-letishte-plovdiv-1568768.html", "text": "/КРОСС/ Самолети не могат да кацат и да излитат от летище Пловдив заради силния снеговалеж, съобщиха от аеропорта. Полетът от Тел Авив е бил пренасочен към София.Все още не се знае дали самолетът от лондонското летище Станстед ще може да се приземи в Пловдив в 20, 15 ч., както е по разписание. Трябва да излети обратно в 20,40. Близо 100 пътници чакат в момента на летището край тепетата. ", "date": "2018.02.26", "title": "Снегът затвори летище Пловдив"}
{"url": "http://www.cross.bg/penkova-kasa-zdravnoosigyritelna-1568769.html", "text": "/КРОСС/ Д-р Йорданка Пенкова е назначена за подуправител на Националната здравноосигурителна каса (НЗОК).Назначението на Пенкова идва поради постъпването в болница на управителя на НЗОК проф. д-р Камен Плочев. Пенкова временно ще изпълнява неговите функции.Д-р Пенкова е досегашен директор на Районната здравноосигурителна каса в Шумен, пост който заема вече пети мандат. ", "date": "2018.02.26", "title": "Д-р Йорданка Пенкова става подуправител на НЗОК"}
{"url": "http://www.cross.bg/vurbakova-nyama-ginka-1568772.html", "text": "/КРОСС/ Продажбата на ЧЕЗ не изисква одобрението на Комисията за енергийно и водно регулиране (КЕВР). В това е категорична бизнесдамата Гинка Върбакова, която даде интервю bTV, след като бързо нашуя покрай закупуването на електроразпределителното дружество, обслужващо цяла Западна България. Гинка Върбакова отрече да познава премиера Бойко Борисов, нито бизнесмена Христо Ковачки, каквито спекулации се появиха.Според Гинка Върбакова министърът на енергетиката в оставка Теменужка Петкова е \"приятелка и позната\", но не е знаела за намеренията на „Инерком\" да купи бизнеса на ЧЕЗ в България.Оказва се, че ако комисията за защита конкуренцията одобри сделката - няма пречка за финализирането ѝ.От Комисията за енергийно и водно регулиране потвърдиха, че ако става въпрос за прехвърляне на акции между ЧЕЗ и „Инерком\" няма основания за доказване на опита на компанията и промяна на лиценза. Подобна процедура би се наложила единствено, ако като обезпечения към банката, която финансира сделката се заложи част от електроразпределителната мрежа.Върбакова обясни, че това няма да се прави и сделката ще е по същия ред, по който преди шест години „Енерго Про\" купи активите на немската „Еон\" в Североизточна България.„Аз съм крайният собственик, вижда се от Търговския регистър. Не работим с офшорни компании\", посочи Гинка Върбакова, която и .Върбакова заяви, че ще бъде направено прехвърляне на акции и електроразпределителната мрежа няма да бъде залог по кредита и само ще бъде сменена собствеността. Тя отрече да има намерение да продава ЧЕЗ в близките година-две.Пламен Младеновски от дирекция \"Електроенергетика и топлоенергетика\" към КЕВР посочи, че, ако продажбата стане по-същата схема, по-която беше продаден „Еон\" преди години, тогава, като залог за привлечения капитал се използваха акциите на дружеството, и тогава КЕВР няма правомощия по сега действащото законодателство да се произнася по сделката.  Той добави, че промяна на името на дружеството не е основание за промяна на лицензията, т.е. за преразглеждане на лицензията. ", "date": "2018.02.26", "title": "Гинка Върбакова: Нямам нужда от одобрението на КЕВР за покупката на ЧЕЗ"}
{"url": "http://www.cross.bg/yefa-evro-komitet-1568764.html", "text": "/КРОСС/ Солидно увеличение на наградния фонд за следващото европейско първенство направи УЕФА. Изпълнителният комитет на централата, част от който е президентът на БФС Борислав Михайлов, одобри парите за турнира през 2020 г. да бъдат 371 млн. евро съобщава БНР.Това е със 70 млн. повече от финалите във Франция през 2016 г. Така новият първенец на Стария континент ще заработи 34 млн. Всеки един от 24-те отбора участници ще заработи с 1,25 млн. повече от Евро 2016, или 9,25 млн.Сумите бяха обявени по време на 42-ия конгрес на УЕФА в Братислава. В словашката столица, където е и Михайлов, 55-те членки на централата получиха информация и за други решения.Финансовата рамка на програмата HatTrick V за солидарност и развитие ще бъде в размер на 775 млн. евро през следващия 4-годишен период от 2020 до 2024 г. Това представлява увеличение с почти 30% от 600-те млн. за предходната програма. Така всяка асоциация ще може да получи до 14,1 млн. Програмата подпомага членките на УЕФА в осъществяването на образователни проекти и такива за развитие, както и финансирането на изграждането на терени, стадиони, центрове за обучение и седалища. От създаването си през 2004 г. програмата инвестира 1,8 млрд. в европейския футбол.Конгресът в Братислава одобри докладите на президента Александър Чеферин и изпълнителния комитет, както и финансовия отчет за сезон 2016/2017 и бюджета за сезон 2018/2019.Молбата за членство на футболната асоциация на Джърси бе отхвърлена.Следващата среща на изпълнителния комитет на УЕФА ще се състои на 24 май тази година в Киев, а следващият конгрес на европейската централа ще се проведе в Рим на 7 февруари 2019 г. ", "date": "2018.02.26", "title": "УЕФА вдигна парите за Евро 2020 до 371 милиона евро"}
{"url": "http://www.cross.bg/siriya-kontrol-granitzata-1568777.html", "text": "/КРОСС/ Въоръжените сили на Турция са установили пълен контрол над границата със Сирия в района на провеждане на операцията „Маслинова клонка\" против кюрдските формирования в сирийския район Африн, съобщава Anadolu Agency.Според информацията на агенцията, турските военни и групировката „Свободна сирийска армия\" (ССА) са „очистили от терористите\" селата Карманлук, Горна Синара о Долна Синара, след което на границата е сформирана линия във формата на полумесец около сирийския Африн. За цялата операция, въоръжението сили на Турция са взели под контрол 87 села и 115 стратегически височини в Северна Сирия.Както отбелязва телевизионният канал HABERTURK, с този ход е завършен първия етап от „Маслинова клонка\". В края на януари турският премиер Бинали Йълдъръм операцията ще се проведе четири етапа, но не разкри в какво точно ще се изразяват те.", "date": "2018.02.26", "title": "Турската армия е установила пълен контрол над границата със Сирия"}
{"url": "http://www.cross.bg/solyn-informatziya-bilo-1568774.html", "text": "/КРОСС/ Автомобил на Консулството на Албания в северния гръцки пристанищен град Солун е бил взривен с бомба, предава македонската информационна агенция „Макфакс\", цитирана от \"Фокус\".Съгласно разпространената информация, инцидентът се е случил около 2:30 часа в понеделник. Взривеното превозно средство е било с дипломатически номера и е било паркирано пред сградата на албанското консулство в Солун.По данни на тиранските медии заложената бомба е била самоделна. Въпреки бързата намеса на противопожарните служби, автомобилът на консулството е изгорял напълно. Не се привежда друга информация за произшествието.  ", "date": "2018.02.26", "title": "Взривиха албанска дипломатическа кола в Солун"}
{"url": "http://www.cross.bg/transport-luchezar-pochinal-1568778.html", "text": "/КРОСС/ Трамваите по линии 3,4 и 18 не се движат в района на обръщалото на кв. \"Орландовци\". Причината за това е смъртен случай - починал е един от ватманите.Осигурен е алтернативен транспорт с автобуси за извозването на пътниците, каза пред \"Фокус\" Лъчезар Пеков - ръководител отдел \"Организация, координация, контрол и безопасност на обществения транспорт\" към Центъра за градска мобилност (ЦГМ).Той добави, че на мястото има екипи на \"Бърза помощ\" и на полицията.\"Оглеждат какво се е случило. Все още нямам данни за възрастта на ватмана, както и за причината за смъртта\", каза още Лъчезар Пеков.  ", "date": "2018.02.26", "title": "Трамваи №3, 4 и 18 са спрени, починал е ватман"}
{"url": "http://www.cross.bg/gradysa-minys-chasti-1568752.html", "text": "/КРОСС/ Арктически студ обхвана Румъния през днес и през изминалото денонощие. В 7 часа тази сутрин в най-северните части и в североизточни части на страната бе регистрирана смразяващата температура от минус 49 градуса по Целзий, съобщава \"Реалитатя\".Инторсура Бузъулуй, в по-централните части на Румъния, който е традиционният първенец по ниски температури в северната ни съседка, този път отстъпи лидерството и записа само минус 41 градуса.Това бяха температурите в най-студената част от денонощието, а през деня положението не бе много по-добро, като в северните живакът клонеше към минус 20 градуса по Целзий.", "date": "2018.02.26", "title": "Термометърът удари минус 49 градуса в Румъния"}
{"url": "http://www.cross.bg/intelekt-avtomobili-avtonomni-1568753.html", "text": "/КРОСС/ Американският автомобилен производител Ford публикува резултатите от годишното си глобално изследване на потребителските настроения. Тази година темата е изкуственият интелект и автономните автомобили, а резултатите са повече от интересни.61% от анкетираните твърдят, че очакват с нетърпение появата на автономни автомобили по пътищата. В същото време 52% от участвалите в изследването са на мнение, че изкуственият интелект ще донесе повече вреда на човечеството, отколкото полза. С други думи, хората се страхуват от изкуствения интелект, но нямат нищо против той да ги вози. Много от водачите заявяват, че са готови да отстъпят волана на компютър с изкуствен интелект, за да могат те да отделят време на развлечения, работа или просто, за да подремнат докато пътуват.Най-сериозно е притеснението от задаващите се автономни автомобили сред професионалните шофьори, които смятат, че просто ще останат без работа. Тук се появява още един парадокс. През лятото министърът на транспорта на Индия заяви, че страната няма да допусне появата на автономни автомобили по пътищата си, за да се запази заетостта на шофьорите. В същото време 81% от анкетираните индийци твърдят, че чакат с оптимизъм първите самостоятелно мислещи коли.Най-силен е ентусиазмът за колите без шофьори в Китай - 83% от участвалите в изследването нямат търпение тези возила да излязат на пътя. Следват Бразилия (75%) и Австрали, Канада и САЩ с 50 и малко над 50 процента. В Германия и Великобритания тези проценти са още по-ниски - 44-45.В Русия също се стигна до интересен резултат - 58% руснаци заявяват, че биха си купили автономен автомобил, но само 38% вярват, че той би бил достатъчно безопасен за ежедневна употреба. ", "date": "2018.02.26", "title": "Хората се страхуват от изкуствения интелект, но нямат против той да ги вози"}
{"url": "http://www.cross.bg/gyta-iztochna-ogunya-1568758.html", "text": "/КРОСС/ По нареждане на руския президент Владимир Путин от утре, 27 февруари, в анклава Източна Гута край сирийската столица Дамаск, се въвежда всекидневно хуманитарно прекратяване на огъня, предаде ТАСС. Новината съобщи руският министър на отбраната Сергей Шойгу.Прекратяването на огъня ще е в сила всеки ден от 9 ч. до 14 ч. (местно време). То се въвежда, за да се избегнат жертви сред цивилното население. За извеждане на цивилните жители от анклава ще бъде открит хуманитарен коридор. Подробности къде ще минава той ще бъдат съобщени в скоро време, каза министърът.Източна Гута е бастион на бунтовниците и там силите на режима водят офанзива, отнела живота на стотици хора за последните седем дни.Шойгу каза, че Русия също така предлага създаването на международна комисия, която да направи оценка на хуманитарната ситуация в Ракка, бившия бастион в Сирия на организацията Ислямска държава. ", "date": "2018.02.26", "title": "Путин нареди всекидневно няколкочасово прекратяване на огъня в Източна Гута"}
{"url": "http://www.cross.bg/gotovnost-ostava-ekipi-1568756.html", "text": "/КРОСС/ „Електроразпределение Юг\" (част от EVN България) следи с повишено внимание ситуацията с електрозахранването в Югоизточна България с оглед на усложнената метеорологична обстановка. До момента ситуацията с електрозахранването остава нормална при зимни условия.За някои селища са регистрирани повреди вследствие на обилния снеговалеж и снегонавявания. При всички аварии се реагира своевременно от дежурните екипи по места.„Електроразпределение Юг\" остава в готовност за реакция при по-нататъшно усложнение на обстановката. В дружеството денонощно функционират два специализирани диспечерски центъра за управление на електроразпределителната мрежа.Всички аварийни екипи са в готовност да реагират при зимни условия - доставени са по места техника, инструменти и материали, както и специализирана механизация - високопроходими автомобили, автовишки, моторни шейни, вкл. и АТВ за труднодостъпните райони. ", "date": "2018.02.26", "title": "„Електроразпределение Юг“ e в готовност за реакция при по-нататъшно усложнение на обстановката"}
{"url": "http://www.cross.bg/kytziyak-slovakiya-gashpar-1568755.html", "text": "/КРОСС/ Министър-председателят на Словакия Роберт Фицо обяви днес награда от 1 млн. евро за всеки, който помогне на властите да разберат кой стои зад убийството на словашки разследващ репортер и неговата приятелка, предаде словашката телевизия \"TA3\".Телата на Ян Куцияк (27 г.), работил за електронното издание \"Актуалити\" (aktuality.sk), и на приятелката му Мартина Кушнирова бяха, на 65 км от столицата Братислава.От словашката полиция скоро ще огласят телефонен номер, на който ще могат да се подават информации, свързани със случая. Ще бъдат приемани и анонимни сигнали.Президентът Андрей Киска призова за бързо разследване на престъплението. „Трябва да намерим възможно по-скоро извършителите и да гарантираме безопасността на всички журналисти\", обяви той в изявление.Статиите на Ян Куцияк са били посветени основно на случаи на данъчни измами. Според полицейския началник Тибор Гашпар най-правдоподобната версия, по която работи следствието, е че убийството  е свързано с работата на Куцияк. \"В Словакия никога не е имало такава атака срещу журналист\", каза Гашпар.В последната си статия Куцияк разказа за бизнесмен, заподозрян, че продава на своите собствени компании апартаменти в жилищен комплекс. В нея журналистът изказва подозрение, че бизнесменът може би прави това, за да избегне плащане на данъци.Същият бизнесмен Мариян Кочнер преди година заплашвал Куцияк заради друг негов репортаж. Тогава Куцияк се оплакал в полицията. ", "date": "2018.02.26", "title": "Словакия дава 1 млн. евро награда за залавяне на убиец на журналист"}
{"url": "http://www.cross.bg/bulgariya-evrozonata-yolstriiit-1568759.html", "text": "/КРОСС/ Европейските политици дебатират непрексънато как най-добре да реформират Европейския съюз. Но това обикновено е факт, само когато ЕС е принуден под натиска на конкретни събитията да взима такива важни решения.Едно такова конкретно решение обаче се приближава доста бързо, а именно: Трябва ли България да получи правото да се присъедини към еврото и еврозоната?, се посочва в анализ на \"Уолстрийт джърнъл\".Най-бедната страна в ЕС, чийто брутен вътрешен продукт на глава от населението е едва наполовина от средния за съюза, е решена да подаде официално заявление за влизане в т.нар. \"Механизъм на обменните курсове\" (ERM ІІ), известен и като \"чакалнята\" за еврозоната,  до средата на тази година, въпреки опасенията на редица страни - членки.Според \"Уолстрийт джърнъл\" отговорът на ЕС ще резонира далеч отвъд границите на България.Издание отбеляза, че по отношение на стриктните законови правила, единственият верен отговор е да се позволи на България да се присъедини към еврото, тъй като не само, че страната е длъжна да го направи, според условията на присъединяването ѝ към ЕС, но и с оглед на факта, че тя вече изпълнява всичките заложени критерии.От двадесет години насам българският лев беше обвързан първоначално към германската марка, а в последствие и към еврото и никога не се отклонявал от тази си обвързаност. България също така има както бюджетен, така и излишък по текущата сметка, както и държавен дълг, който е малко под 25% от БВП, а годишната инфлация е едва 1,8%. Всичките тези параметри са в съответствие с целта на Европейската централна банка.Всъщност, страната е по-съвместима с правилата на общата валута, отколкото повечето от съществуващи членове на еврозоната. Властите в София са убедени, че членството в еврозоната ще ускори икономическото сближаване на България чрез намаляване на възприеманите от инвеститорите рискове.И все пак много от политиците от еврозоната не са склонни да позволят на България да влезе в единната валута, отбелязва \"Уолстрийт джърнъл\". Някои твърдят, че нейната икономика е твърде слаба, за да съществува съвместно в една и съща валутна област заедно с мощни икономики като тази на Германия, и че ако ѝ бъде позволено да се присъедини, това ще предизвика повтаряне на проблемите като тези с Гърция и с други членки, намиращи се под финансово напрежение.Изданието допълва, че други се опасяват, че проблемите на България с корупцията на високо равнище и недостатъците в съдебната система ще изложат на рискове останалата част от единния валутен блок. Тези опасения изглеждат подсилени от краха на частната латвийска банка ABLV, след като през миналата седмица тя беше обвинена от Министерство на финансите на САЩ, че е изпирала пари за руски клиенти и за такива, свързани със Северна Корея. Друга притежавана от руснаци частна търговска банка (Norvik Bank) пък обвини шефът на латвийската централна банка Илмар Римшевич, че е поискал подкупи - твърдения, които той отрича.Българските власти обаче твърдят, че сравненията със съседна Гърция са несправедливи. През десетилетието преди и след присъединяването си към еврото, Гърция разрушаваше публичните си финанси и подкопаваше конкурентоспособността си посредством дългово подхранвана експлозия при разкриването на нови работни места в публичния сектор и обещания за огромни по размер пенсии. И когато Гърция беше на прага на фалита и беше принудена да потърси най-големият в историята пакет от спасителна финансова помощ и отписване на значителна част от държавния ѝ дълг, тя първоначално се противопостави на строгите мерки за икономии.За разлика от Гърция, посочва \"Уолстрийт джърнъл\", България следва политика на фискална дисциплина в продължение на повече от 20 години след финансовия колапс през 1996-а година. Въпреки сравнително ниския жизнен стандарт и сериозните недостатъци в образователната и здравната система, икономическият модел на България, основан на ниски равни данъци и балансирани бюджети, се радва на забележителна подкрепа от всички партии в страната.Фискалната дисциплина е като религия в България, заяви министърът на финансите Владислав Горанов.Противниците на членството в България в еврозоната са най-силно загрижени относно върховенството на закона. Единадесет години след присъединяването си към ЕС, България все още е обект на специален мониторинг от съюза, насочен към укрепване на независимостта и ефективността на съдебната система, но напредъкът изглежда спрян. Прегледът на ЕС от миналата година идентифицира 17 неизяснени области, в които все още трябва да се предприемат конкретни действия. Никоя висша българска политическа фигура все още не е осъдена за корупция, въпреки повтарящите се скандали, включително колапсът през 2014-а година на четвъртия по големина кредитор в страната - Корпоративна търговска банка (КТБ), който изглежда беше в резултат на сблъсък между конкурентни бизнес кланове.Властите в София признават за наличието на такива проблеми. Те заявява, че са решени да завършат съдебните реформи след няколко години, в които напредъкът беше възпрепятстван от политическата нестабилност в страната. Но в същото време те отбелязват, че някои държави от еврозоната също имат проблеми с корупцията и с неефективните съдебни системи. Така например само 27% от българите посочват, че са били засегнати от корупцията в тяхното ежедневие, в сравнение с 58% в Испания, 50% в Кипър и 46% в Гърция, според проучване на Евробарометър през миналата година.Междувременно правителството отхвърля опасенията, свързани с българската банкова система, като посочва, че 70% от банковите активи са в ръцете на дъщерни дружества на големи европейски кредитори, които са членове на еврозоната и се намират под надзора на Европейската централна банка.В основата на тези опасения обаче стои един прост въпрос: Дали самият ЕС е общност, основана на върховенството на закона?Според европейските договори е ясно, че допустимостта в рамките на еврозоната и еврото се основава на обективни критерии, а не на субективни оценки, посочва в своя анализ \"Уолстрийт джърнъл\".Позволяването на България да се присъедини към еврозоната може да подхрани безпокойството в самото ядро на ЕС, но отхвърлянето на нейната молба за членство би рискувало да задълбочи два от основните разлома в Европейския съюз: Кризата на доверие, произтичаща от схващането, че ЕС е толкова политизиран, че правилата вече не се прилагат последователно, както и и нарастващото разделение между Изтока и Запада, което отразява опасенията, че страните от Централна и Източна Европа се третират като членове от втора класа, отбелязва финансовото издание.Ако не им харесват правилата, те трябва да ги променят, цитира \"Уолстрийт джърнъл\" висш български представител.София е решена да наложи този въпрос преди края на юни, докато България все още държи ротационното председателство на ЕС, не на последно място, защото го изисква българска общественост, която прие 20 години на фискални ограничения, посочи финансовият министър Горанов.В заключение \"Уолстрийт джърнъл\" отбелязва, че как ЕС ще отговори на това предизвикателство може да има по-голямо значение за дългосрочната еволюция на съюза, отколкото всеки теоретичен дебат, който понастоящем доминира при политическите дискусии в Брюксел. ", "date": "2018.02.26", "title": "\"Уолстрийт джърнъл\": Въпросът за членството на България в еврозоната поставя на фокус кризата на идентичност в ЕС"}
{"url": "http://www.cross.bg/prosloiika-etap-durzhavata-1568760.html", "text": "/КРОСС/ Всъщност, \"гинка\" не е просто отделно взето колосално безобразие, нека не се лъжем. Това е начало на качествено нов етап на деградацията на нашата държавност. Първият управленски акт на реално притежаващата държавата ни партия - гинки за егоистично разграбване на България...Държавата ни е похитена от една безскрупулна прослойка. Тя осъществява практически пълен контрол върху четирите власти - законодателна, изпълнителна, съдебна и медийна; може да принуждава с мека или груба сила депутатите, така че винаги да има тематични мнозинства, като държи в запас за политически рекет партия-идиотка; налага в опозиционната партия архаични теми за дневен ред, които я правят абсолютно неадекватна и тотално декоративна; и владее нужните манипулиращи и демагогски ресурси да си поръчва желаните изборни резултати.С други думи, ние имаме власт на една безскрупулна проолигархична прослойка, която използва формалните демократични процедури, за да увековечава чрез избори безпределната си власт. Докато може да прави това чрез избори, тя ще го прави, после ще обърне дебелия край и ще премине към репресии.Защо казвам, че е начало на нов етап?Защото доскоро тази прослойка отнемаше от бизнесмени отделни успешни бизнес начинания и предприятия (хлебопекарна, рибовъдно стопанство, шивашки цех, консервна фабрика, шофьорска школа и др., върхът бе опитът да се заграби Дунарит.. ). Но сега вече въпросната алчна и хищна проолигархична прослойка премина към свръхконцентрация на собствеността у нас, като си \"купува\" стратегически бизнеси с ключово значение за националната сигурност и икономиката на държавата.В новия етап се играе на много едро, играе се суперрешетелно и с мегавълчи апетит. При това на държавата, сиреч на властта, се отделя ролята на средство, на инструмент за осъществяване на тази цел - посочва й се какво тя трябва да направи и й се виква Дръж!!!! Държавата у нас е дотолкова похитена и превърната в маша, в пипало, в наемен корпус за бърза употреба, че за участващите в нея има само четири опции:1. Да се стремят с пълни сили да станат част от проолигархичната прослойка, където са милионите левове, че даже и милиардите...2. Да изпълняват волята на прослойката, като успоредно с това на своето си ниво създават свои корупционно-грабителски кръгове - суджук-далавери, кум-гейтове, сват-шайки, свински черва и др...3. Да служат за подставени лица, мюрета, куци патета, червеи-примамки, за да се осъществят конкретни сделки - срещу крупни възнаграждения, които компенсират отпадането им след това от хранителната верига...4. Да откажат да бъдат използвани, да излетят завинаги от властта и да подсмърчат около нея, събирайки на изборите резултат, близък до статистическата грешка.Ето в такава България ние ВЕЧЕ живеем и първата гинка е ударът на камбаната, която оповестява нейното раждане.Но ние сме умиращо общество и не разбираме за кого бие камбаната. Ето защо като примирено и оглупяло стадо вървим към собственото си заколение. Довчера ни стрижеха безпощадно, до кръв.От днес вече ни отреждат друга участ... ", "date": "2018.02.26", "title": "Първата гинка е начало на качествено нов етап на деградацията на нашата държавност"}
{"url": "http://www.cross.bg/rysiya-shpionski-robot-1568761.html", "text": "/КРОСС/ Русия създаде шпионски мини робот, наречен \"Сфера\" който изключително много прилича на сферичния друид BB-8 от новите филми в сагата Star Wars съобщава \"Спутник\".Роботът е много компактен и има микрофон, камери, както и LED \"фарове\", като управлението му става чрез дистанционно. Благодарение на него войниците могат да \"надникнат\" не просто зад близкия ъгъл, а да разузнаят обстановката в радиус от 50 метра.Устройството може да издържа температури от -20 до +50 градуса по Целзий, а употребата му е изключително удобна за градски бой.Според непотвърдени данни обаче, цената на роботът е доста скъпа (около 20 000 евро) и той едва ли ще навлезе масово в употреба, като ще остане на разположение единствено на специалните подразделения. Роботът вече е бил тестван в Сирия. ", "date": "2018.02.26", "title": "Русия със шпионски робот като от Star Wars"}
{"url": "http://www.cross.bg/prezidentut-energetikata-garantirat-1568751.html", "text": "/КРОСС/ Президентът Румен Радев изрази загрижеността си от липсата на достатъчно информация, както и на прозрачност в процеса на придобиване на активите на една от най-големите компании в стратегически сектор като енергетиката.На работна среща на „Дондуков\" 2, държавният глава обсъди с председателя на Комисията за енергийно и водно регулиране (КЕВР) Иван Иванов актуални въпроси в енергийния сектор, сделката за закупуване на активите на ЧЕЗ в България от компанията \"Инерком България\", както и отговорностите на КЕВР по Закона за енергетиката.Президентът беше категоричен, че българските институции трябва с действията си да гарантират защитата на обществения интерес и на държавата в този случай. ", "date": "2018.02.26", "title": "Президентът призова институциите да гарантират интересите ни в енергетиката"}
{"url": "http://www.cross.bg/sofiya-pochistvane-obrabotki-1568762.html", "text": "/КРОСС/ Към момента са направени шест обработки тип „ветрило\" чрез едновременната работа на няколко снегопочистващи машини. Целта е по-бързо да се извърши почистване на пътното платно, като временно се ограничи автомобилното движение.Обработките тип „ветрило\" са извършени на основни булеварди като „Цариградско шосе\", „България\" и на Южната дъга на Околовръстен път на София. Организацията е създадена с помощта на Пътна полиция и екипи на дирекция „Аварийна помощ и превенция\" и Столичен инспекторат.Екипите на почистващите фирми продължават извършването на обработки с разпръскване на смеси срещу заледяване и избутване на снежна маса.На терен са над 180 машини - специализирана техника за почистване. Приоритетно снегорините почистват опасни и стръмни участъци, улици и булеварди, по които се движи градския транспорт, основни квартални улици и вътрешно-квартални улици. Продължава поредната обработка в районите „Люлин\", „Овча купел\", „Панчарево\", „Възраждане\", „Кремиковци\" към момента, където снеговалежа е по интензивен.От 16 часа е възстановено движението по планинските пътища на Витоша - „Драгалевци - Алеко\" и „Бояна - Златни мостове\". По данни на БАН снежната покривка в София към 14 часа е била между 15 и 30 см. ", "date": "2018.02.26", "title": "Шест обработки тип „ветрило“ направени за почистване на София "}
{"url": "http://www.cross.bg/pernik-tzerovska-temperatyrata-1568742.html", "text": "/КРОСС/ Перник пак остана без парно отопление. По заповед на кмета на Перник Вяра Церовска са разпуснати учениците от училищата „Св. Св. Кирил и Методий\", „Св. Иван Рилски\", „Христо Смирненски\", „Д-р Петър Берон\" и „Св. Константин Кирил Философ\", предава \"Дарик\".„Лично за мен е голям проблем това, че Топлофикация - Перник не изпълнява задълженията си, не само към абонатите, към които е поела ангажимент, но и към общинските училища, детски градини и здравни заведения, коментира Церовска. По-голяма част от тях още през нощта са започнали да осигуряват отопление и има учебни занятия в квартал „Изток\", с изключение в Езиковата гимназия, където има намаляване на часовете\", обясни градоначалникът.Проверката от сутринта на двамата заместник-кметове Севделина Ковачева и Владислав Караилиев показва, че температурата в училищата е между 19-22 градуса, в детските заведение температурата е около 22 градуса.По думите на кмета директорът на Шесто училище Адриана Ольова е заявила, че за нейните ученици утре са осигурени отоплителни уреди и часовете ще протекат нормално. „Ако температурата не се възстанови в училищата и утре няма да бъде учебен ден. Ние следим непрекъснато обстановката\", допълни градоначалникът.Кметът Вяра Церовска припомни, че от нейно име е изпратено писмо до областния управител на Перник и Комисията за енергийно и водно регулиране за отговорността на Топлофикация-Перник и очаква отговор за поетите ангажименти.Пътищата в Перник са проходими при зимни условия, коментира зимната обстановка Церовска. „Основните пътни артерии са почистени. При тези зимни условия градският транспорт не е отказал нито един от маршрутите, към които са поети ангажименти, разбира се, почистването на пътища продължава и в съответствие с обстановката и нуждите на определени места, които непрекъснато изникват\", посочи още Церовска.Заради проблема е пуснат пети котел на ТЕЦ „Република\". При превключването на мощностите от газ на въглища, наложено поради голяма авария, жилищата на перничани отново изстинаха, а това предизвика и поредната вълна от недоволство. Часове след като топлото беше възстановено радиаторите в целия град отново изстинаха. От топлоснабдителната фирма съобщиха, че няма авария. Снощи в централата са били превключени мощностите от газ на въглища и температурата на мрежовата вода, подавана към абонатите е спаднала до 33 градуса.Основната мощност - пети котел, който е на въглища, вече работи и до часове топлото ще се върне по домовете на абонатите, увериха от дружеството. Резервният трети котел е изключен, а по-голямата част от щетите от двата пожара в началото на миналата седмица са възстановени.  ", "date": "2018.02.26", "title": "Перник пак мръзне"}
{"url": "http://www.cross.bg/proekta-terapevt-chesto-1568743.html", "text": "/КРОСС/ „Взаимоотношения и семейство\" се оказа изключително вълнуваща и провокативна тема, която беше и темата от февруарското събитие на hOUR SPACE - Общество за психология и психотерапия, част от проекта „Психотерапията е за всеки\". Лекторите, които развиха въпроса за комуникацията между партньорите ни увериха, че отдадеността, милосърдието и искреността са висша форма на любов.Мариела Манева в лицето на гещалт терапевт сподели за етапите на връзката и как психотерапията помага на партньорските отношения. Теодора Гергиранова като семеен терапевт разказа за функциите на семейството, за неговото развитие и как във времето преминава през трудности и изпитания. Сексологът Олеся Ямпольска разкри интересни факти от не безинтересната интимна тема и насочи погледите ни към най-често срещаните проблеми в сексуалния семеен живот и уникалния код на любовта.След нея гещалт терапевтът Виолета Крумова обърна вниманието ни към изневярата, предпоставките за нея и как психотерапията идва на помощ. Валерия Рачева и Магдалена Данаилова са детски психолози, които ни доказаха, че семейното време и подходът, по който приемаме чувствата на децата са от изключителна важност за тяхното доверие и споделяне.Много често в съвременните семейства проблемите в отношенията се създават от незнание как да се държим в една или друга ситуация, неразбиране на различията в мъжката и женската природа, игнориране на особеностите на мъжката и женската психика и незнание.„Всяко семейство е жизнен фактор, който се развива и преминава през кризи. Например твърде големи очаквания от партньора, които водят до разочарование, поява на дете и навлизане в пубертета. Това са части от житейския път, които семейството има да извърви. В такива случаи често насреща идва психотерапевтът, който да консултира и съветва\", сподели семейният терапевт Теодора Гергинова.Докато едни партньори преминават през критични моменти, то други търсят начини да преодолеят проблемите в сексуалната комуникация. „Всеки един от нас има своя уникален код, по който ние разбираме, че сме обичани и по който показваме, че обичаме някого. Много често обаче тези кодове не съвпадат и се получава разминаване в разбирането, което води до обиди, отчуждаване и загуба на страстта. А точно натрупаните недоволство и претенции пречат на сексуалното желание в двойката.Има не малко правила, които спомагат за ефективната сексуална комуникация. От изключителна важност е да не се използват манипулации, обвинения, оскърбления, осмивания и критики. Опитайте се да доверите на своя партньор вашите еротични фантазии и мечти\", разказа сексологът Олеся Ямпольская и завърши с думите „Сексуалната задоволеност е основата на щастливото семейство\".Сексуалната етика се изгражда чрез общуване. Важно е да се говори за това, което вълнува всеки от партньорите, от какво се страхуват, какво искат, как и какво харесват и не само в сексуалния живот. Пиоритет е двойката да създава съвместни хобита, да прекарва време заедно, да посещава концерти, да гледа филми, да пътува. Да получават удоволствие  заедно и заедно да се наслаждават на съвместния си живот.Месечните събития от проекта „Психотерапията е за всеки\" са имат символичен вход с благотворителна цел. hOUR SPACE дарява събраните приходи на фондации, сдружения и неправителствени организации, работещи активно в тематиката на дадения месец. За месец февруари средствата от събитието бяха дарени на SOS Център за обществена подкрепа \"Шанс\", град София на SOS Детски селища България, които работят по програми за подкрепа на семейството и превенция на радялата.Темата на проекта за месец март 2018 г. ще бъде за женствеността. ", "date": "2018.02.26", "title": "Според психолози отдадеността и искреността са висша форма на любов"}
{"url": "http://www.cross.bg/inerkom-sdelkata-proverka-1568746.html", "text": "/КРОСС/ Чешката държавна компания ЧЕЗ е напълно убедена в способността на \"Инерком\" да плати активите и да управлява добре електроенергийното дружество.Това заяви за БНР говорителят на ЧЕЗ Алис Хоракова. Тя отказа да назове цената на сделката и с помощта на кои финансови институции се извършва.\"Всички компании, включени в процеса по продажбата, преминаха през проверка за изпълнението на критериите, която беше направена от ЧЕЗ. Също така, банките, които са ангажирани в процеса, направиха свои проверки, както изисква законодателството. Надзорният съвет на ЧЕЗ получи няколко независими доклада, свързани с плащанията на \"Инерком\", каза Хоракова.Говорителката на ЧЕЗ е категорична, че сделката ще бъде окончателно приключена, когато се получи разрешение от Комисията за защита на конкуренцията: \"Цялата процедура преминава според българското законодателство и ние не очакваме спиране или връщане на сделката\".Междувременно Националната агенция за приходите /НАП/ е започнала проверка по сделката между ЧЕЗ и \"Инерком\", съобщи националното радио. От НАП отказаха да уточнят детайли около самата проверка, докато тя не приключи. Тъй като е данъчно-осигурителна информация, от приходната агенция не коментираха и дали има запори върху сметки или имущество на собственика на \"Инерком\" Гинка Върбакова и съпруга й Славчо Върбаков.", "date": "2018.02.26", "title": "ЧЕЗ: Убедени сме, че ”Инерком” ще плати и ще управлява добре"}
{"url": "http://www.cross.bg/letishte-sofiya-samolet-1568741.html", "text": "/КРОСС/ Самолет, излетял от летище \"София\", е поискал да се върне и да кацне аварийно заради техническа неизправност. От пожарната изпращат екипи към летището. За момента не е ясно на коя авиокомпания е самолетът и какъв е техническият проблем, съобщава БНР.На летище София има анулирани полети от и за Рим и Париж, и от Варна. Полетите на летище София се изпълняват с известно отклонение от разписанието. В момента закъсняват полетите от летище София за Франкфурт, Виена и Ларнака. Пистата за излитане и кацане, пътеките за рулиране и перонът се почистват от снега. Извършват се антиобледенителни процедури на въздухоплавателните средства.От летището призовават гражданите да се съобразят със зимната обстановка и да предвидят достатъчно време за придвижване. Заминаващите пътници да се явяват минимум два часа преди полета си.", "date": "2018.02.26", "title": "Самолет, излетял от летище \"София\", се върна по спешност"}
{"url": "http://www.cross.bg/lavrov-rysiya-vuzobnovi-1568747.html", "text": "/КРОСС/ Руският външен министър Сергей Лавров заяви, че Москва е готова да възобнови сътрудничеството си с европейските страни на всички фронтове без каквито и да е условия, съобщава ТАСС.По време на пресконференция след среща с португалския си колега Аугусто Сантос Силва, руският първи дипломат отбеляза, че Русия е склонна да възобнови партньорствата си с Европейския съюз, които бяха прекратени заради санкциите.\"Смятам, че демонстрираме достатъчно добра воля, доколкото имаме готовност да отворим отново без никакви предварителни условия всички канали за диалог, сътрудничество и взаимноизгодни проекти, които бяха замразени след пролетта на 2014 г.\", коментира Лавров.Той подчертал, че мнозина правителствени служители в страните от ЕС били против наложените настоящите санкции и че Русия е благодарна за усилията им да сложат край на ембаргото.\"Ние сме готови да си сътрудничим с нашите европейски партньори и правителства, така че този обективен интерес на нашите бизнес среди да бъде взет под внимание\", заключи Лавров. ", "date": "2018.02.26", "title": "Лaвров: Русия е готова да възобнови отношенията си с Европа"}
{"url": "http://www.cross.bg/moldova-repyblika-raboti-1568745.html", "text": "/КРОСС/ Заместник министър-председателят и министър на външните работи Екатерина Захариева участва в провелия се днес в Брюксел Съвет „Външни работи\".Република Молдова и развитието на отношенията на ЕС със страната бе сред водещите теми в дневния ред на Съвета. Министрите потвърдиха ангажимента на ЕС за засилване на политическото асоцииране и икономическата интеграция с Република Молдова на основата на Споразумението за асоцииране. Подчертана бе необходимостта от продължаване на усилията за провеждане на необходимите реформи в изпълнение на поетите ангажименти, както и готовността на ЕС да продължи да оказва подкрепа за постигане на напредък. Приветствано бе приемането на План за действие за консолидиране на междуетническите отношения, който предвижда конкретни стъпки за гарантиране на правата на лицата, принадлежащи към национални малцинства\"Република Молдова е наясно с необходимите реформи, които трябва да предприеме, и вече са налице действия в тази посока. Необходими са и позитивни сигнали от страна на ЕС, които да насърчат правителството да продължи усилията за върховенство на закона, борба с корупцията , поддържане на високи стандарти за защита правата на хората\", каза министър Захариева.По-рано през деня, на работна закуска на външните министри с техния молдовски колеги Тудор Уляновчи, българският първи дипломат подчерта, че Република Молдова трябва да бъде окуражена да продължи да върви по пътя на реформите и че независимо от резултатите от предстоящите избори те трябва да продължат и да бъде гарантирана тяхната невъзвратимост.Министрите на външните работи обсъдиха перспективите пред Близкоизточния мирен процес със своите колеги от Палестинската автономия, Йордания, Египет, Саудитска Арабия, Обединените арабски емирства и Мароко, както и с генералния секретар на Лигата на арабските държави. Потвърдена бе позицията на ЕС, че решение на конфликта трябва да се търси на основата на две държави. Изразено бе общо разбиране, че САЩ трябва да играе важна роля в процеса.Министър Захариева изрази становище, че партньорите на ЕС от Близкия изток би трябвало да увеличат финансовия си принос за Агенцията на ООН за палестинските бежанци.Първите дипломати на ЕС изразиха загриженост от продължаващата политическа криза във Венецуела, както и от тежката хуманитарна ситуация в страната. Изход от кризата може да бъде намерен само чрез приобщаващ политически диалог и постигане на съгласие между управляващи и опозиция по условията за провеждане на свободни, честни и демократични избори. ", "date": "2018.02.26", "title": "Външните министри от ЕС обсъдиха Молдова, Близкоизточния мирен процес и ситуацията във Венецуела   "}
{"url": "http://www.cross.bg/montana-politzaii-zabranen-1568748.html", "text": "/КРОСС/ Гръцки шофьор на тир от град Лариса е задържан от полицията в Монтана, след като направил опит да подкупи полицай от областния град, за да не му състави акт за нарушение.Мъжът бил спрян от полицейски патрул в 15 ч. вчера на пътя между село Студено буче и Монтана, който е забранен за движение на тежкотоварни камиони, съобщиха от ОД на МВР в Монтана.Шофьорът предложил подкуп от 50 евро на полицай от Районното управление на МВР в Монтана, за да не му състави акт, че се движи с тир и прикачено към него ремарке по път, който е забранен за автомобили с тегло над 12 тона.Полицаят веднага повикал колегите си и шофьорът бил задържан.Мястото е посетено от оперативна полицейска група. Срещу шофьора е образувано досъдебно производство. ", "date": "2018.02.26", "title": "Задържаха гръцки шофьор на тир, опитал да подкупи с 50 евро полицай в Монтана "}
{"url": "http://www.cross.bg/obstanovka-tezhkata-voennoslyzheshtite-1568766.html", "text": "/КРОСС/ В изпълнение на заповед на командира на Сухопътните войски генерал-майор Михаил Попов, военнослужещи от състава на формированието за овладяване и/или преодоляване на последствията от бедствия при зимни условия на 55 инженерен полк - Белене, от 17.00 часа започнаха действие в условията на тежката зимна обстановка, настъпила след обилния снеговалеж и навявания.С верижна и колесна специализирана техника военнослужещите, под ръководството на капитан Йордан Йорданов, потеглиха към района на селата Лозица, Любеново и Въбел, на територията на община Никопол, област Плевен, където ще окажат съдействие на закъсали в снежните преспи автомобили и бедстващи хора и ще разчистват затрупани пътни участъци.Въпреки височината на преспите, намалената видимост и снега, който продължава да вали, военнослужещите показват отлична подготовка и професионални умения в усложнената обстановка.  ", "date": "2018.02.26", "title": "Военнослужещи от Сухопътните войски помагат на населението в условия на тежката зимна обстановка"}
{"url": "http://www.cross.bg/aikb-obrazovanie-obychenie-1568740.html", "text": "/КРОСС/ Има нужда от въвеждане на нов механизъм за финансиране на висшето образование, което се заплаща от данъкоплатците, като той трябва да способства за насърчаване и задържане в заетост в страната на завършилите. За целта трябва принципът \"парите следват студента\" да се промени, смятат от Асоциация на индустриалния капитал в България (АИКБ).Не университетите да получават бюджетно финансиране, а студентите да получават на кредит средствата, необходими за тяхното обучение, които средства да внасят (по подобие на студентските такси сега) в избрания/приелия ги университет. Този кредит няма да се връща, ако завършилият висшето си образование специалист се реализира в страната за определен период. Студентите от дефицитни специалности следва да получават допълнителен кредит като несимволични стипендии, например 500 лева месечно.Идеите си АИКБ са представили пред министъра на образованието и науката Красимир Вълчев на среща с МОН.Индустриалците искат от образователната система да излизат повече студенти, завършили технически и природо-математически специалности и предлагат МОН да се съобрази с това при утвърждаване на държавния план-прием във висшето образование.Председателят на АИКБ Васил Велев е заявил готовност от АИКБ да вземат активно участие и в информационните кампании за популяризиране на професионалното образование.От Асоциацията отчитат институционализирането на резултатите от проект \"Домино - за въвеждане на дуалното обучение в България\". В следствие на активното участие на представители на АИКБ вече има дванадесет одобрени специалности за дуално обучение, като шест от тях са предложени от АИКБ, сред които \"Промишлена електроника\", \"Автомобилна мехатроника\", \"Машини и система с цифрово-програмно управление\" и др. А първите работодатели, възприели дуалната система на обучение, са членове на АИКБ.По време на събитието беше представено и споразумението, което Министерство на образованието и науката и Асоциацията на организациите на българските работодатели ще подпишат, като допълнение към направените предложения за промени в законодателството. Чрез него ще се даде по-голяма възможност бизнесът да се ангажира с броя на паралелките, броя на учениците, профилите и специалностите на регионално ниво.В допълнение на това национално представителните организации на работодателите ще участват активно при формирането на държавния план-прием.  ", "date": "2018.02.26", "title": "Бизнесът иска да обърне принципа \"парите следват студента\""}
{"url": "http://www.cross.bg/sobstvenost-stopanin-fraza-1568750.html", "text": "/КРОСС/ По повод на сделката с ЧЕЗ премиерът Б. Борисов отново изговори най-вредната фраза на българския посткомунистически преход - „Държавата е лош стопанин\". Това не е вярно.Това е лозунгът на разграбването на българската национална собственост в продължение на четвърт век от хора и корпоративни групи, които имаха нужда от някаква, макар и дребна легитимност на грабежа. Тази фраза им осигури легитимност. Изречена от Б. Борисов тази фраза днес е призвана да осигури легитимност на поредната крупна сделка на тъмно, която засяга пряко живота на над три милиона българи. Когато държавата се основава на принцип и закон, когато е прозрачна в законността на своите дейности и процедури, когато изпълнителната власт осъществява стратегия за управление, одобрена от вота на гражданите, държавата е добър и грижовен стопанин. Не е необходимо тя да се превръща в комунистическа държава - да притежава лъвския пай от икономиката.Частната собственост трябва да бъде доминираща в повечето случаи. Но за определени стратегически сектори, които имат пряко значение за защитата на обществения интерес, държавната собственост е легитимен и предпочитан инструмент за осъществяване на националната стратегия за развитие. Енергетиката е един от тези сектори, в които частчната държавна собственост е не само възможна, но често и необходима. Трите ЕРП-та са пример за това как една отговорна държава би могла чрез собственост да защити обществения интерес. Но някои държави наистина са лош стопанин - държавите, управлявани от олигархична организирана престъпност, владееща публичните институции и ограбваща гражданите чрез беззаконие и масирана корупция. Такива държави са не само лош стопанин - те са лош управленец, лош представител на гражданите в публичното управление.Огнян Минчев, Фейсбук", "date": "2018.02.26", "title": "Борисов изговори най-вредната фраза на българския преход – „държавата е лош стопанин“"}
{"url": "http://www.cross.bg/dvizhenieto-poradi-tona-1568749.html", "text": "/КРОСС/ 1. Метеорологична обстановка: Температурите са в интервала от -12° до + 2°.Пътните настилки са мокри, на местата със снеговалеж, в планинските и усойни райони - частично заснежени, заледени и обработени.2. Обстановка /състояние/ по РПМ:2.1. Проходи: 2.1.1. Ограничения по проходите за текущия период:-„Печинско\" - забранен за МПС над 12 т с ремаркета и полуремаркета; задължително движение за всички МПС с вериги;- „Превала\" - забранен за МПС над 12 т с ремаркета и полуремаркета; задължително движение за всички МПС с вериги;- „Пампорово\" - забранен за МПС над 3,5 т; задължително движение за всички МПС с вериги;- „Рожен\" - забранен за МПС над 12 т с ремаркета и полуремаркета;- „Обзорски\" - забранен за МПС над 12 т;2.1.2. Временни ограничения по проходите:- „Котленски\" - затворен за МПС над 12 тона;- „Предел\" - затворен за МПС над 12 тона;- „Троянски\" - забранен за всички МПС;2.1.3. Целогодишни ограничения за движение по проходите:- „Върбишки\" - затворен за всички МПС; - „Златишки\" - затворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Петрохан\" - забранен за МПС над 12 т;- „Твърдишки\" - забранен за МПС над 10 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.2.2. Автомагистрали: - АМ „Тракия\": област Пазарджик: от км 55 до км 106  е ограничено е движението на МПС над 12 тона в посока София поради обилен снеговалеж и почистване. - Област Стара Загора: Временно движението се осъществява само в скоростната лента при км 205 в посока София поради пътнотранспортно произшествие. Шофьорите да спазват указанията на сигналистите. - АМ „Хемус\": няма ограничения.- АМ „Струма\": няма ограничения.- АМ „Марица\": няма ограничения.- АМ „Черно море\": няма ограничения.- АМ „Люлин\": няма ограничения.2.3. Други въведени извънредни ограничения на движението:ОПУ Благоевград: - Ограничено е движението по път II-84 Разлог - Велинград е ограничено за МПС над 12 тона с ремаркета и полуремаркета ОПУ Варна:- Ограничено е движението за всички МПС по път III-208 от разклон Ветрино до гр. Провадия, поради почистване. Обходен маршрут: през с. Габърница - с. Петров дол - Провадия.ОПУ В.Търново:- Ограничено е движението по път III-405  Алеково - Козловец поради снегонавяване и нулева видимост - Ограничено е движението по път  III-407 Павел - Совата за МПС над 12 т. поради снегонавяване и нулева видимост ОПУ Видин:- Ограничено е движението по път III-1412 от разклона  за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. - Ограничено е движението по път III-1413 Грамада - Синаговци за всички МПС, поради обилен снеговалеж и снегопочистване. - Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./ОПУ Добрич:- Ограничено е движението на МПС над 12 тона по път II-71 Добрич - Силистра, път III-207 Тервел - Алфатар - Силистра, по път III-2077 Кочмар - Тервел - Межден, път III-7106 Кочмар - Карапелит поради обилен снеговалеж и снегонавявания;- Ограничено е движението на всички МПС по път III-207 Кочмар - Тервел поради обилен снеговалеж и снегонавявания;ОПУ Кърджали:- Ограничено е движението по път III-865 Кърджали - Ардино за всички МПС с ремаркета и полуремаркета; ОПУ Кюстендил:- Движението за МПС над 12 т по път I - 6 Кюстендил - ГКПП Гюешево е ограничено двупосочно за снегопочистване. ОПУ Ловеч:- Временно движението по път III-358 Шипково - Рибарица е ограничено за МПС над 12 тона, поради обилен снеговалеж и почистване. ОПУ Пазарджик: - Временно движението по път II-84 Разлог - Велинград е ограничено за МПС над 12 т поради снегопочистване. - Ограничено е движението на МПС над 12 тона по път II-37 Пещера-Батак-Доспат, за всички останали МПС са задължителни вериги. ОПУ Перник: - Временно движението по път III-1801 Перник - Голямо Бучино е ограничено за всички МПС поради снегопочистване. - Ограничено е движението за МПС над 12 тона двупосочно по път I-6 Перник - ГКПП Гюешево ОПУ Плевен:- Временно е ограничено движението на МПС по път II-52 Никопол - Лозица поради снеговалеж и снегопочистване. ОПУ Пловдив: - Временно е ограничено движението за МПС над 12 тона с ремаркета и полуремаркета по път III-866 Девин - Кричим, поради силен снеговалеж и снегопочистване- Временно е ограничено движението на МПС над 12 тона с ремаркета и полуремаркета по път II-86 Асеновград - Смолян поради силен снеговалеж и снегопочистване. ОПУ Разград: - Ограничено е движението на МПС над 3,5 тона по път I-2 Русе - Разград - Шумен поради влошени метеорологични условия.ОПУ-Русе: - Ограничено движение по път I-5 Русе - Бяла за МПС над 12 тона поради силен снеговалеж и снегонавявания; - Ограничено е движението на МПС над 3,5 тона по път I-2 Русе - Разград - Шумен поради влошени метеорологични условия. - Ограничено движение по път II-21 Русе - Силистра за МПС над 12 тона поради силен снеговалеж и ограничена видимост - Ограничено движение по път II-51 Бяла-Попово за МПС над 12 тона поради силен снеговалеж и снегонавявания;ОПУ Силистра:- Ограничено е движението на МПС над 12 тона по път I-7 Шумен - Силистра, по път II-21  Русе - Силистра, поради влошени метеорологични условия - Ограничено е движението на всички МПС по път III-205 Тутракан - Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.ОПУ Сливен:- Ограничено е движението за МПС над 12 тона по път II-55 Гурково - Нова Загора поради влошена метеорологична обстановка. ОПУ Смолян:- Временно движението по път ІІІ-866 Девин - Михалково е ограничено за МПС над 12 т с ремаркета и полуремаркета поради снегопочистване. - Временно движението по път III-864 Пампорово - Стойките е ограничено за МПС над 12 т с ремаркета и полуремаркета поради снегопочистване, движението на всички МПС е задължително с вериги; - Временно е ограничено движението на МПС над 12 тона за цялата област. /въведено в 07:51 ч./ОПУ Смолян и ОПУ Пазарджик:- Временно движението на МПС над 12 тона по път II-37 Пазарджик - граница област София е ограничено, поради обилен снеговалеж и почистване. - Временно движението по път II-37 Батак - Доспат е ограничено за МПС над 12 т с ремаркета и полуремаркета поради снегопочистване.ОПУ София:- Движението на МПС над 12 тона по път I - 6 проход Гълъбец /Долно Камарци - Буново/ се осъществява само с вериги поради продължителен и обилен снеговалеж. - Движението на МПС над 12 тона по път I-1 Мездра - Ботевград се осъществява задължително с вериги;ОПУ София и ОПУ Пловдив:- Временно движението по път I-6 София - Карлово в посока София двупосочно е ограничено за МПС над 12 т поради снегопочистване. ОПУ Стара Загора: - Ограничено е движението за всички МПС по път I-6 Мъглиж -Николаево поради лоши метеорологични условия. Обходен маршрут: път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково.  ОПУ Хасково:- Движението на МПС над 12 тона по път II-76 Тополовград - Харманли се осъществява задължително с вериги.ОПУ-Шумен: - Временно движението по път I-2 Русе - Варна е ограничено за МПС над 12 т в участъка между разклон Лозница и Нови пазар, поради силен снеговалеж и намалена видимост. - Ограничено е движението на МПС над 3,5 тона по път I-2 Русе - Разград - Шумен поради влошени метеорологични условия. - Ограничено е движението на МПС над 12 тона по път I-7 Шумен - Силистра поради влошени метеорологични условия. ", "date": "2018.02.26", "title": "АПИ: Обстановка по пътищата към 15 часа"}
{"url": "http://www.cross.bg/finance-brand-myasto-1568736.html", "text": "/КРОСС/ Глобалната консултантска агенция Brand Finance публикува своята годишна класация за най-скъпо струващите световни марки през 2018 г. Технологичният гигант HUAWEI е класиран на 25-о място със стойност на бранда, оценявана на 38.046 милиарда долара и представляваща увеличение с повече от 50%.Като световноизвестна консултантска компания за развитие на брандове и стратегии, Brand Finance оценява хилядите разпознаваеми марки всяка година. Организацията е и една от най-реномираните агенции за анализици и оценки, тъй като нейните стриктни критерии за избор включват не само специалния индекс за силата на бранда („Brand Strength Index (BSI)\", а също така и показатели като лоялност към бранда, маркетингови инвестиции и други.Годишната класация на Brand Finance винаги предизвиква горещи дебати, тъй като международните компании, които влизат в класациите, показват не само стабилност, но и това, че техният бранд е познат и признат на световно ниво.За последните 3 години Huawei се изкачва в класацията от 47-мо място на Brand Finance Global 500 2016, през 40-то място в класацията за 2017 г. до най-челното до момента, 25-то място през 2018 година. В допълнение към този прогрес, компанията HUAWEI вече присъства и в класациите „BrandZ Top 100 Brands\" и \"Best 100 Brands\" на Interbrand.За HUAWEI 2017 година беше също и година на непрекъснати големи пробиви. Компанията представи нов продукт на световния пазар, който спечели множество награди по света, и това е HUAWEI Mate 10. Марката организира дни на отворените врати в Западна Европа, Югоизточна Азия, Южна Америка и други места, на които засилва присъствието си. Huawei работи традиционно с Leica, Porsche Design, Google и други световни брандове, за да продължи да подобрява потребителското изживяване за своите клиенти. ", "date": "2018.02.26", "title": "HUAWEI се изкачи до 25-оо място в престижната световна класация  Brand Finance Global 500 2018"}
{"url": "http://www.cross.bg/sofiya-fandukova-dyshi-1568730.html", "text": "/КРОСС/ Вариантът София да остане в Югозападния регион е добър. Така разходите ще се разпределят между по-напреднали общини. Това коментира столичният кмет Йорданка Фандъкова на дискусия за новото райониране, организирана от \"24 часа\" и подкрепена от регионалното министерство.\"Аз съм в страннна ситуация. От една страна да не успея да се зарадвам, че София като регион има всички шансове в следващия период да е наред с развитите региони на Европа. От друга страна ако ние се признаем за развити, ще спрем да получаваме средства\", каза Фандъкова.И добави: \"Изключително важни са приходите, но трябва да гледаме и разходите. Всяко обединение предполага определени разходи, не само като размер, а и като разпределение в различните общини\".За нея обаче не било достатъчно изяснено по какъв начин ще се организират разходите спрямо новите варианти на райониране.София продължава да бъде най-голямата област, като осигурява и най-високия стандарт за страната. Голяма част от проектите се дължали на европейско финансиране. За първия програмен период столицата е привлякла около 2 млрд. лв., със съфинансирането проектите възлизат на 3 млрд. лв.По официални данни над 1,3 милиона души живеят в столицата. София се посещава с цел работа от около 100 000 автомобила.\"Голяма част от тях идват ежедневно, за да работят. Само от Перник на ден влизат над 30 000 автомобила в града. Изследване показа нарастване на доходите в Перник\", коментира още Фандъкова.Ако се включат и туристите, както и хората, които идват не с коли, а по друг начин, населението стига около 2 милиона души.\"За България, за София е важно да има добре развити региони. Ще продължим да подкрепяме регионалните политики като град двигател. Средствата трябва да се насочат, там където са хората\", каза столичният кмет.Тя даде пример с метрото, от което се възползват 350 000 души. С построяването на третия лъч броят им ще достигне половин милион.", "date": "2018.02.26", "title": "Фандъкова: Добър вариант е София да остане в Югозападния район"}
{"url": "http://www.cross.bg/borisov-premierut-taka-1568733.html", "text": "/КРОСС/ Дали не бихме могли да помислим за общо финансиране, един балкански проект за електропреносната ни система. Днес ми дойде идея, че това би било чудесно решение за АЕЦ „Белене\". Това каза премиерът Бойко Борисов на пресконференция с лидерите на страните от Западните Балкани в рамките на Инвестиционния форум, организиран от Европейската банка за възстановяване и развитие в Лондон, предава „Фокус\".„Електропреносните ни системи биха могли да се свържат\", посочи той и допълни, че така би могло да се постигне истинска диверсификация на Балканите.„Имаме 2 платени нови ядрени реактора за 2200 мегавата, платили сме ги и стоят в кашони\", коментира Бойко Борисов.„На 1 март сте добре дошли в София. Надявам се да си напишем домашните, да си наложим така схемите, за да привлечем инвеститори\", изтъкна премиерът.„Народите ни да могат да се движат и да се опознават\", каза още той. ", "date": "2018.02.26", "title": "Борисов: Имаме два нови реактора, които стоят в кашони"}
{"url": "http://www.cross.bg/martenitzi-kayza-kampaniyata-1568734.html", "text": "/КРОСС/ Ученици от ІІІ Б клас -  СОУ „ Йордан Йовков\", заедно с класния си ръководител  Иванка Славкова  посетиха ОПС Кърджали с предложение към служителите да се включат в кампанията  „Мартеница с кауза\", в която основното училище участвува, съобщават от \"Български пощи\".Събраните средства от продажба на мартеници ще бъдат изпратени по сметка към Центъра за онкоболни деца към Юнеско България.Представиха се много мартеници, които са изработени от учениците от ІІІ Б клас. Ученикът Костадин Величков сключи договор с Ръководителя ОПС Кърджали за участие в каузата. Служителите от ОПС закупиха мартеници, с което се включиха в кампанията на СОУ\" Йордан Йовков\" „Мартеница с кауза\".", "date": "2018.02.26", "title": "Областната пощенска станция на Кърджали се включи в кампанията \"Мартеници с кауза\""}
{"url": "http://www.cross.bg/nzok-nacheva-zadulzheniya-1568729.html", "text": "/КРОСС/ Просрочените задължения на НЗОК към чужди здравни фондове са 133 млн. лв. Това каза пред журналисти заместник-министърът на здравеопазването и председател на Надзорния съвет на НЗОК Жени Начева след назначена миналата седмица спешна проверка.Общите задължения са 271 млн. лв., като се предвижда от просрочените 133 млн. лв. тази година да се изплатят 73 млн. лв., допълни Начева.Разминаването в данни, обстоятелства и факти, представени преди дни, се дължи на системни нарушения на вътрешно-нормативни документи от поредица от оперативни ръководства, посочи Начева. Възложихме на управителя на НЗОК до 10 март да предложи погасителни схеми към съответните държави, подали искове.Проблемът с дълговете е възникнал, според Начева през 2015-2016 год. Ще бъдат наложени административни санкции, като за това се очакват предложения от управителя на НЗОК, допълни още тя.  ", "date": "2018.02.26", "title": "Жени Начева: Просрочените задължения на НЗОК към чужди каси са 133 млн. лева"}
{"url": "http://www.cross.bg/ybiiistvoto-murtuv-brat-1568732.html", "text": "/КРОСС/ Откриха мъртъв бизнесмен в Ловешко. Става въпрос за 47-годишния Иван Василев, който притежава цех за производство на халва и локум, съобщи БНР.Бизнесменът е открит от брат си снощи в дома му в село Добревци, община Ябланица, област Ловеч. Мъжът е намерен с огнестрелна рана в областта на главата.По случая е образувано досъдебно производство, работата на разследващите полицаи продължава под наблюдението на Окръжната прокуратура в Ловеч.По думите на кмета на селото Йордан Йорданов причините за убийството все още се изясняват. Простреляният нямал конфликти.Според кмета е възможно причината за убийството да е конкурентен бизнес.Хората в селото са учудени и уплашени от убийството.Жертвата и брат му, който го открива мъртъв, заедно ръководили бизнеса. Между тях не е имало вражда, не са засегнати бизнес интересни, съобщи \"24 часа\". Предполага се, че убийството е от битов характер, а криминалистите вече имали следа.  ", "date": "2018.02.26", "title": "Откриха мъртъв бизнесмен в Ловешко"}
{"url": "http://www.cross.bg/afrin-makron-vklyuchitelno-1568737.html", "text": "/КРОСС/ В рамките на телефонен разговор с турския си колега Реджеп Тайип Ердоган, държавният глава на Франция Еманюел Макрон е заявил, че предложеното от ООН примирие за Сирия трябва да се прилага на територията на цялата близкоизточна република, включително в Африн, където е в ход операция „Маслинова клонка\" на военните на Анкара, предава \"Ройтерс\".Макрон е подчертал, че 30-дневното прекратяване на огъня „обхваща цялата сирийска територия, включително и в Африн, и трябва да бъде въведено навсякъде, от всички, без забавяне\", се казва в съобщение от Елисейския дворец. ", "date": "2018.02.26", "title": "Макрон към Ердоган: Примирието в Сирия трябва да се прилага и в Африн"}
{"url": "http://www.cross.bg/yaiinstiiin-kompaniyata-miliona-1568739.html", "text": "/КРОСС/ Кинокомпанията \"Уайнстийн къмпани\", сред чиито основатели фигурира скандалният холивудски продуцент Харви Уайнстийн, ще подаде заявление за банкрут, съобщава в. \"Ню Йорк таймс\".\"Това ще бъде крайно нежелателен изход за нашите сътрудници, кредитори и други заинтересовани лица, но ние нямаме друг начин да съхраним останалата стойност на активите, освен да обявим процедура за банкрут\", изтъква компанията в съобщение за медиите.Решението е било взето след провала на преговорите за продажба на \"Уайнстийн къмпани\" на група инвеститори, ръководена от Мария Контрерас-Суит. Тя беше готова да закупи компанията на Уайнстийн за 300 милиона долара и да поеме дълговете ѝ, възлизащи на 225 милиона долара.При преговорите било поставено условието за пълното обновяване на съвета на директорите на компанията, като повечето постове трябвало да бъдат заети от жени. Новите собственици възнамерявали и да заплатят около 40 милиона долара за изплащането на повдигнатите срещу компанията съдебни искове.Решението за продаването на \"Уайнстийн къмпани\" дойде след секс скандала, избухнал заради публикация във в.\"Ню Йорк таймс\", в която се твърдеше, че в продължение на 30 години нейните сътруднички са били подлагани на сексуален тормоз от страна на Харви Уайнстийн.  ", "date": "2018.02.26", "title": "Филмовата компания „Уайнстийн къмпани“ обявява банкрут"}
{"url": "http://www.cross.bg/borisov-bulgariya-stranata-1568728.html", "text": "/КРОСС/ Министър-председателят Бойко Борисов проведе среща със заместник-помощник държавния секретар на САЩ за Европа и Евразия Матю Палмър, пред когото представи приоритетите на България за развитие на газовата инфраструктура и постигане на независимост на страната по отношение на газовите доставки, съобщават от пресслужбата на правителството.Борисов акцентира върху изграждането на европейския хъб „Балкан\" и неговото значение за България и за региона.Срещата се състоя в Лондон, където се провежда Инвестиционен форум на ЕБВР за Западните Балкани. ", "date": "2018.02.26", "title": "Борисов се отчете пред американците за газовите планове на страната ни"}
{"url": "http://www.cross.bg/zaev-zoran-obshtestvata-1568738.html", "text": "/КРОСС/ \"Корупцията унищожи обществата ни, трябва да работим, за да противодействаме\". Това каза македонският премиер Зоран Заев на пресконференция с лидерите на страните от Западните Балкани в рамките на Инвестиционния форум, организиран от Европейската банка за възстановяване и развитие в Лондон, предава агенция „Фокус\".„Това е битка, която е нестихваща и никога не свършва. Трябва да продължим и да се подобряваме в тази насока\", заяви той.„Имаме инструменти, които вече съществуват в региона. Трябва още много да направим, разбира се\", посочи  още Заев.", "date": "2018.02.26", "title": "Зоран Заев: Корупцията унищожи обществата ни "}
{"url": "http://www.cross.bg/italiya-mart-partiya-1568724.html", "text": "/КРОСС/ Европейският съюз се безпокои от опасността Италия да изпадне в парализа след парламентарните избори на 4 март и разчита на споразумение за голяма коалиция между проевропейските политически семейства с цел избягване на \"най-лошия сценарий\", съобщава Financial Times.Жан-Клод Юнкер, председателят на Европейската комисия, обобщи настроенията: \"Бих искал след 4 март Италия да може да има правителство, което да управлява\" благодарение на парламентарна подкрепа.Европейските партньори на Италия отказаха какъвто и да било коментар на неофициалната среща на върха в петък в Брюксел. Някои обаче работят зад кулисите, за да насърчат съюз между Силвио Берлускони, лидер на дясната партия \"Форца Италия\" (ФИ, в превод \"Напред, Италия\"), и Матео Ренци, генерален секретар на левоцентристката Демократическа партия (ДП), ако никой от тях не успее да спечели мнозинство, довериха на Франс прес няколко европейски източници.Френският президент Еманюел Макрон разговаря няколко пъти с Матео Ренци, който го подкрепи като кандидат миналата година и взе лозунга му \"Напред!\".Европейският демарш е подобен на този с лидера на германските социалдемократи Мартин Шулц, насърчен да влезе в преговори с канцлера Ангела Меркел за съставяне на коалиционно правителство в Германия.Силвио Берлускони от своя страна е \"обработван\" от най-влиятелните представители на своето политическо семейство - Европейската народна партия (ЕНП), чийто член е \"Форца Италия\", обясниха източниците на \"Франс прес\".Съюзът на ФИ с крайнодесни партии - Северната лига и \"Италиански братя\", е във възход с наближаването на изборите на 4 март. Резултатът от надпреварата обаче остава много неясен и е възможно да доведе до парламент без стабилно мнозинство. Гласуването ще бъде по сложна смесена система, включваща и пропорционални, и мажоритарни елементи. Тя позволява да се спечели мнозинство с 40-45 процента от гласовете.Според последните проучвания на общественото мнение коалицията между десницата и крайната десница ще получи 37-38 процента, 17-18 процента от които за ФИ. ДП ще получи 22 процента.Силвио Берлускони няма право да заема изборен пост заради присъдата си за данъчна измама, но остава незаобиколим и е в позиция да има решаващата дума.81-годишният милиардер бе приет като приятел в края на януари в Брюксел от Жан-Клод Юнкер, а Ангела Меркел отново го смята за политически партньор, след като оказа натиск, за да го принуди да подаде оставка през ноември 2011 г.Тези големи маневри имат една-единствена цел: да възпрат Движението \"Пет звезди\" (ДПЗ) - популистката партия, основана от предизвикващия полемика комик Бепе Грило - на което проучванията отреждат близо 28 процента от гласовете, според европейски представител.\"Италианското обществено мнение е на път да се обърне към антиевропейските партии, които имат антиимигрантска риторика\", разтревожен е друг човек на ръководен пост в Брюксел.В случай на безизходица в парламента, някои европейски фактори смятат за даденост коалиционно споразумение между ФИ ДП за подкрепа на сегашния премиер Паоло Джентилони, смятан в ЕС за центрист.Други обаче се съмняват. \"Имам усещането, че никой няма да спечели мнозинство, дори и голяма коалиция\", прогнозира един от най-големите скептици в Брюксел.Той се безпокои, че \"има реален риск от блокиране на системата\".Юнкер даде израз на тези опасения: \"Трябва да се подготвим за най-лошия сценарий\", предупреди той на пресконференция в четвъртък в Брюксел.Председателят на Европейската комисия изрази тревога от всички източници на несигурност, които тежат сега над Европа, като спомена \"вътрешния референдум на германските социалдемократи за коалиционното споразумение с християндемократите\", организиран на 4 март - в един и същ ден с изборите в Италия - и \"умножаването на правителствата на малцинството\".\"Ако бъдат обединени всички тези източници на несигурност... може да имаме силна реакция на финансовите пазари през втората седмица на март\", предупреди той.Това предупреждение предизвика скандал и Жан-Клод Юнкер бе принуден да се защитава, че не е искал да повлияе на италианските избори.Посланието обаче не шокира всички италианци. \"Не разбирам цялата тази врява около думите на Юнкер. Не казват ли всички именно това?\", подчерта съпредседателят на Европейската зелена партия Моника Фрасони.", "date": "2018.02.26", "title": "ЕС ще разчита на голяма коалиция в Италия след изборите на 4 март"}
{"url": "http://www.cross.bg/mart-parti-balkansko-1568719.html", "text": "/КРОСС/ На 2 март в столичния клуб MAZE за 17-и път ни очаква най-веселото тематично мартенско - БАЛКАНСКО ГУЧА ПАРТИ. В навечерието на петата година от създаването на щурата парти-поредица, организаторите ни приканват да се включим в масово връзване на мартеници и да отбележим българския национален празник 3 март по нетрадиционен, изключително забавен и ритмичен начин. Очакват ни много български хора, редувани с по-твърда балканска музика, а този път специално участие ще има Духов оркестър \"Закс\". Всички приятели на балканския духов и рок-ска ритъм са добре дошли, а билети за събитието ще има на място на 2 март на входа на клуба.БАЛКАНСКО ГУЧА ПАРТИ е една идея, която се ражда преди близо пет години и е вдъхновена от най-големия фестивал за Балканска духова музика \"Гуча\", който се провежда всяка година в Сърбия. Според организаторите Явор и Деян, то е празник на балканската \"лудост\" и \"радост\" взети заедно и със сигурност е най-позитивното събитие в клубния живот на столицата. Всяко парти е тематично и отдава по свой начин уважението си към традиционните български ритми и изобщо към българското. Всеки път специално участие има български танцов състав и духов или друг оркестър, а гостите на събитието неусетно и с ентусиазъм се включват в хората, водени с байрак. По време на БАЛКАНСКО ГУЧА ПАРТИ и този петък ще звучат най-веселите балкански ритми в шеметна симбиоза с по-твърди пънк-ска групи с балканско звучене (Dubioza kolektiv, S.A.R.S. и други). Купонът ще започне още от входа, където любезните домакини ще ви посрещнат с изненада - българска ракия и мезе. \"Радваме се, че на партитата идват много и предимно млади хора, а напоследък са  атракция и за много чужденци, гостуващи в София\", споделят организаторите.17-ото издание на БАЛКАНСКО ГУЧА ПАРТИ на 2 март в клуб MAZE  обещава страхотно настроение за гостите, много танци и доволно количество мартеници за всеки.  ", "date": "2018.02.26", "title": "Балканско гуча парти отваря врати за 17-и път  на 2 март в клуб MAZE!"}
{"url": "http://www.cross.bg/ysloviya-infrastryktyra-vremeto-1568725.html", "text": "/КРОСС/ Шофьорите да карат внимателно, със съобразена за зимните условия скорост, да не предприемат резки маневри и да спазват въведени ограничения, призовават от Агенция \"Пътна инфраструктура\".Днес, на АМ „Тракия\" в посока Пазарджик - София, въпреки забраната за движение на МПС над 12 тона в участъка, затрудни трафика по автомагистралата и възпрепятства работата на снегопочистващата техника. Над 1800 машини обработват пътните настилки. Работата на екипите не е спирала от началото на валежа, за да се осигури проходимост на пътищата.При рязко влошаване на времето движението на тежкотоварните превозни средства ще се ограничава, а там където се налага заради силния вятър и снегонавяванията трафикът ще се спира изцяло до подобряване на метеорологичните условия и почистване на пътя. Агенция „Пътна инфраструктура\" апелира шофьорите да отложат тръгването си до подобряване на времето.  ", "date": "2018.02.26", "title": "АПИ: Карайте внимателно. Пътен инцидент затрудни трафика по магистралата \"Тракия\" и работата на снегорините"}
{"url": "http://www.cross.bg/liga-krug-purva-1568721.html", "text": "/КРОСС/ Спортно-техническата комисия към Българския футболен съюз на извънредно заседание отложи междинния 23-и кръг на Първа лига. Причината за отлагането е метеорологичната обстановка в страната.Със съгласието на „Нова броудкастинг\" и „Футбол Про Медия\", предвид тежките атмосферни условия - силен снеговалеж, очаквани ниски температури и трудна проходимост по пътната мрежа в страната, срещите от XXIII- ти кръг на Първа професионална футболна лига, както и срещата от XVIII - ти кръг на Втора професионална лига - Черноморец (Балчик) - Лудогорец 2 се отлагат. Срещите ще бъдат насрочени допълнително.", "date": "2018.02.26", "title": "БФС отложи междинния кръг на Първа лига заради снега"}
{"url": "http://www.cross.bg/priemna-obshtinskiyat-danchev-1568720.html", "text": "/КРОСС/ На 27 февруари, от 15.00 до 17.00 часа, народният представител от „БСП за България\" Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на .Желаещите може да се запишат предварително на телефон 02/987 20 86.  ", "date": "2018.02.26", "title": "Депутатът от БСП Димитър Данчев и общинският съветник Борис Цветков ще проведат приемна за граждани"}
{"url": "http://www.cross.bg/bulgariya-makarov-rysiya-1568723.html", "text": "/КРОСС/ Отношенията между България и Русия се затоплят. Такова поне е мнението на руския посланик в страната ни Анатолий Макаров. А повод за това е и 140-годишнината от Освобождението на България.„Разбира се, че годишнината от Освобождението е повод за стоплянето на отношенията между България и Русия и аз виждам как нашите български приятели отбелязват тази годишнина! Разбира се, че виждам, това е най-добрият повод да стоплим нашите отношения!\", обяви Макаров пред радио К2.На въпрос защо 10 години руският президент не е посещавал България и това пренебрежение ли е към нашата държава, посланикът отговори:„Канил ли е някой него? Защото знаем, че всички отиват дори на гости само по покана. Така че не е била отправена такава покана, аз го разбирам така. Но сега сами усещате, че отношенията се затоплят и аз много се радвам на това!\". ", "date": "2018.02.26", "title": "Посланик Макаров: Отношенията между Русия и България се затоплят"}
{"url": "http://www.cross.bg/veshtestvo-energiya-tyaloto-1568717.html", "text": "/КРОСС/ HVMN е името на американски стартъп със седалище в Сан Франциско, който инвестира сериозни средства в разработването на вещество, за което в компанията са убедени, чe може да зареди с енергия тялото ни, по начин, който не е бил възможен досега. Въпросното химично съединени представлява чист кетон естер и не може да се категоризира като мазнина, протеин или въглехидрат. Иновативното вещество може да се определи като четвъртата хранителна съставка в човешкия организъм и се отличава с уникални свойства, предава Digital.bg.За разлика от кофеина, кетонът не е стимулант и респективно не е източник на въглехидрати. Вместо това е бета-хидроскибутират, което означава, че е едно от веществата, което човешкото тяло обикновено произвежда при чувство на глад. Поглъщането на доза от кетона осигурява прилив на енергия, които в миналото са помагали на предците ни да издържат дълги периоди без храна. Другото предимство е, че това вещество предотвратява възможността нивата на глюкоза да се увеличат до опасни стойности.Специалистите на HMVN тестват в лабораторни условия енергийна напитка с кодовото име Ketone, която да позволи бързо и ефективно да се намалят нивата на глюкоза в тялото. Според тях напитката може да е полезна не само за хората, които страдат от диабет, но за всички потребители, които тренират редовно и позволява да се поддържат стабилни нива на кръвната захар. HMVN смятат, че това вещество има редица предимства и малки дози от него могат да подобрят общото ни здравословно състояние. ", "date": "2018.02.26", "title": "Учени синтезират нов вид хранително вещество, щяло да зарежда тялото с енергия по непознат досега начин"}
{"url": "http://www.cross.bg/kychiak-slovakiya-zhyrnalist-1568727.html", "text": "/КРОСС/ Словашки разследващ журналист и приятелката му бяха застреляни в дома им, а най-вероятната причина за покушението е свързана с работата му по темата за укриване на данъци, съобщи високопоставен полицейски служител от Братислава, цитиран от \"Уошингтън поуст\".Телата на 27-годишния Ян Кучиак и партньорката му са били открити в неделя в къщата им във Велка Маца, на изток от столицата.Полицията е влязла в дома им по сигнал на разтревожен член на семейството. Засега силите за сигурност отказват каквито и да е детайли по престъплението, освен че \"изглежда то да е свързано с разледванията на Кучиак\".Словашкият премиер Роберт Фицо коментира, че ако това наистина е така, то това е безпрецедентна атака срещу свободата на пресата и демокрацията в Словакия.Журналистът е бил прострелян във врата, а гаджето му в главата. Престъплението е извършено между четвъртък и неделя.Досега в Словакия не е имало поръчково убийство на репортер.Кучиак е работил за новинарския сайт Aktualne.sk като фокуса на работата му са били схемите за данъчни измами.Последното от разследванията му е за бизнесмен, продаващ жилища в затворен комплекс на компании, които са негова собственост.  ", "date": "2018.02.26", "title": "Застреляха разследващ журналист и приятелката му в Словакия"}
{"url": "http://www.cross.bg/letishte-sofiya-poleti-1568726.html", "text": "/КРОСС/ На летище \"София\"  има анулирани полети от и за Рим и Париж, и от Варна, съобщава БНР.Полетите на летище \"София\" се изпълняват с известно отклонение от разписанието. В момента закъсняват полетите от летище \"София\" за Франкфурт, Виена и Ларнака.Пистата за излитане и кацане, пътеките за рулиране и перонът се почистват от снега. Извършват се антиобледенителни процедури на въздухоплавателните средства.От летището призовават гражданите да се съобразят със зимната обстановка и да предвидят достатъчно време за придвижване. Заминаващите пътници да се явяват минимум два часа преди полета си. ", "date": "2018.02.26", "title": "Отменени и закъснели полети на софийското летище"}
{"url": "http://www.cross.bg/ninova-poslanika-korneliya-1568718.html", "text": "/КРОСС/ Днес председателят на БСП Корнелия Нинова заяви среща с посланика на Чешката република Душан Щраух.На срещата, която се очаква да се осъществи до края на тази седмица, Нинова ще връчи писмо на посланика до чешкото правителство с въпроси относно продажбата на ЧЕЗ, съобщават от пресслужбата на БСП.", "date": "2018.02.26", "title": "Корнелия Нинова официално поиска среща с чешкия посланик "}
{"url": "http://www.cross.bg/ekipi-kamioni-zadrusti-1568711.html", "text": "/КРОСС/ Удар между турски и български тир задръсти движението на АМ „Тракия\", съобщава БТВ.Инцидентът е станал около 10 ч. сутринта.За щастие няма пострадали.По това време полицейски екипи са отбивали всички тежкотоварни камиони от магистралата, за да се почисти пътя от снежната покривка.След удара се е образувала тапа от около 3 км в посока София.В момента екипи работят по преместването на камиона с по-сериозни поражения.", "date": "2018.02.26", "title": "Сбълъск между камиони задръсти магистрала \"Тракия\""}
{"url": "http://www.cross.bg/pozitziya-dimitrov-grigor-1568709.html", "text": "/КРОСС/ Григор Димитров запазва четвъртата си позиция в световната ранглиста по тенис.Българинът не игра на турнири през изминалата седмица, като се подготвяше за надпреварата в Дубай.Първата ни ракета е с 4635 точки, а пред него в топ 3 са Роджър Федерер (10 105 т.), Рафаел Надал (9760 т.) и Марин Чилич (4960 т.).Близо до Григор Димитров, но след него, пък е представителят на Германия Александър Зверев (4450 т.).На турнира в Дубай българинът е поставен под номер 1 в схемата, след като Федерер се отказа от участие, за да прекара повече време със семейството си. Хасковлията ще играе срещу Малек Джазири от Тунис в първия кръг.Промени в ранглистата настъпват в дъното на топ 10. Джак Сок пада на 10-а позиция и е изпреварен от Кевин Андерсън и Хуан Мартин Дел Потро.На 6-а позиция е Доминик Тийм, а 7-и е Давид Гофен. ", "date": "2018.02.26", "title": "Григор Димитров запазва четвъртата си позиция в света"}
{"url": "http://www.cross.bg/bulgariya-hora-razvitie-1568712.html", "text": "/КРОСС/ Възможностите за развитие в България и намаляване на броя на икономически неактивните млади хора у нас са сред темите, които ще дискутират мениджърските екипи на Системата на Кока-Кола в България и Джуниър Ачийвмънт със студенти.Събитието ще се състои на 6 март от 18 часа в първото споделено пространство за ученици и студенти JA StartUp Hambar в София тех парк, сграда „Бизнес инкубатор\".Във форума може да се включи всеки, след като се регистрира и изпрати въпросите, които го интересуват на: .В открит диалог между борда на директорите на двете компании и студентите, ще бъдат обсъдени необходимите стъпки за развитие на успешна кариера в България и ще бъде представено продължението на кампанията „Дай старт на успеха\".  Инициативата стартира през 2017 г. и обхвана близо 650 ученици на възраст между 16 и  18 години от 7 български града (Гоце Делчев, Костенец, Лом, Самоков, Своге, София и Търговище), които преминаха през обучителните курсове за личностно развитие и бизнес умения. Целта на „Дай старт на успеха\" е намаляване на броя на икономически неактивните млади хора у нас. В тази категория са всички онези, които не продължават образованието си, не търсят работа и дори не са регистрирани в бюрата по труда. Проучване на УНИЦЕФ за България показа, че 1/5 от младите хора у нас попадат в тази графа, което нарежда страната ни на първо място по този показател в ЕС.", "date": "2018.02.26", "title": "Мениджърските екипи на Кока-Кола и Джуниър Ачийвмънт в открит диалог със студенти за развитието на младите хора в България"}
{"url": "http://www.cross.bg/zakusnenie-natrypa-pekov-1568710.html", "text": "/КРОСС/ Катастрофа между автобус и трамвай №5 е станала на бул. „Цар Борис III\", няма пострадали, но се натрупа закъснение в движението на трамваите. Това обяви пред „Фокус\" Лъчезар Пеков - ръководител отдел „Организация, координация, контрол и безопасност на обществения транспорт\" към Центъра за градска мобилност (ЦГМ). Инцидентът е станал около 6.00 часа. Автобусът се е движел за включване и е пътувал за гараж. Щетите са само материални.„В участъка се натрупа по-голямо закъснение. Трамваите там закъсняха доста - с около 40 минути. В момента вече този интервал е избит и максималното закъснение е около 15-20 минути, то е за линиите 4, 5 и 11\", коментира още Лъчезар Пеков.", "date": "2018.02.26", "title": "Трамвай и автобус се блъснаха в столицата"}
{"url": "http://www.cross.bg/zapadnite-balkani-borisov-1568708.html", "text": "/КРОСС/ Изграждането на коридорите 4, 8 и 10 обсъдиха министър-председателят Бойко Борисов и председателят на Европейската банка за възстановяване и развитие Сума Чакрабарти в Лондон, съобщават от пресслужбата на правителството. Премиерът е в британската столица за участие в инвестиционен форум, посветен на страните от Западните Балкани, чийто организатор е финансовата институция.Бойко Борисов подчерта важността на инфраструктурната свързаност между държавите от Западните Балкани с останалите страни от Европа като условие за успешно развитие на целия континент.„За да бъде разгърнат икономическия потенциал и просперитет в региона, за да бъде Европа стабилна и сигурна, е необходима свързаност както между държавите от Западните Балкани, така и между региона и съседните държави в ЕС\", заяви българският министър-председател и добави, че само така ще се почувстват действителните ползи от съвместната работа.Той отбеляза, че в региона са необходими още инвестиции, работни места и добро трансгранично сътрудничество, което да бъде насочено към подобряване живота на хората. Това ще бъде и основна тема на предстоящата среща на лидерите от ЕС и партньорите от Западните Балкани в София на 17 май.Борисов приветства дейността на Европейската банка за възстановяване и развитие в региона, която е един от най-големите инвеститори тук и има важна роля при договарянето на трансграничните инфраструктурни проекти, чиято цел е да се повиши търговският обмен и конкурентоспособността.  ", "date": "2018.02.26", "title": "Борисов: За да бъде Европа стабилна и сигурна е нужна свързаност между Западните Балкани и ЕС"}
{"url": "http://www.cross.bg/zatvorite-sindikat-bulgariya-1568713.html", "text": "/КРОСС/ Нов национален протест организира Синдикат на служителите в затворите в България на 10 март. Той ще е под надслов „Европа и за нас\" и ще протече като митинг - шествие, което ще премине от площада пред Министерство на правосъдието през Министерство на финансите до сградата на Министерския съвет. Синдикат „Охрана\" също ще участва с целия си капацитет от възможности в насрочената инициатива, съобщават от Синдикат на служителите в затворите в България.От синдикалните организации настояват за повече средства за заплати на служителите на специализираните дирекции подчинени на министъра на правосъдието още в рамките на настоящата година. Въпросът беше обсъден на поредица срещи с ръководството на Министерството на правосъдието но проблемът остава нерешен.До края на седмицата УС на Синдикат на служителите в затворите в България ще отправи искане за информация по въпроса какъв е общият размер на определените разпределените и получените бонуси,  премии или допълнителни възнаграждения изплатени на всеки един от членовете на политическия кабинет в периода 1 януари - 31 декември 2017г.Паралелно с протестите, които ще продължат да се провеждат по места съгласно приет план за действия, ръководството на Синдикат на служителите в затворите в България ще изпрати ново писмо с ясно послание до министър - председателя на Р. България, че пенитенциарната общност няма да търпи безпрецедентната арогантност и скандалното финансиране на сектора за сигурност в нейн ущърб. Тази сутрин 60 надзиратели от Софийския затвор отново излязоха пред ГД „Изпълнение на наказанията\" на протест с искане за по-високи заплати и по-добри условия на труд. Те държаха в ръцете си послания, като „Министерство на правосъдието в лицето на своя министър генерира дискриминация и демонстрира безхаберие в лицето на Европа\" и „Г-н Борисов, стартовата заплата в ГДИН и ГД Охрана е 567 лв. Това не е ли срамно?\" Някой от тях коментираха, че са готови да стигнат до блокиране на пътни артерии и магистрали, ако не бъдат чути техните искания.Други от недоволстващите поставиха въпроса за оставката на министъра на правосъдието с думите „тя си свърши работата, изигра ни и е време да си върви\".Трети предлагаха следващите национални протести в центъра на София на „Дондуков\" 1 и пред НДК да бъдат в униформи.Ръководствата на Синдикат на служителите в затворите в България и Синдикат „Охрана\" нееднократно обръщат внимание, че действията на синдикатите нямат политическа насоченост, а целта е да се осигури спокойствие в системата на затворите и сигурността на гражданите, магистратите и съдебните сгради, като цяло.До 10 март пред местата за лишаване от свобода ще има протести още пред затворите в Бобов дол, Ловеч, Стара Загора, Варна и Пазарджик.28.02 - София, 8.30 ч., пред Съдебната палата 28.02 - Бобов дол, 9.30 ч., пред затвора 02.03 - Ловеч, 9.00 ч., пред затвора 06.03 - Стара Загора, 17.00 ч., пред Съдебната палата 07.03 - Варна, 12.00 ч., пред затвора 09.03 - Пазарджик, 9.00 ч.  ", "date": "2018.02.26", "title": "Служителите на затворите искат \"Европа и за тях\", свикаха национален протест за 10 март"}
{"url": "http://www.cross.bg/stiv-dzhobs-dolara-1568716.html", "text": "/КРОСС/ Заявлението за постъпване на работа, подадено от съоснователя на Apple, Стив Джобс преди основаването на тази компания, се предлага на търг в САЩ за 50 000 долара, съобщава БГНЕС.Онлайн търгът ще се проведе от 8 до 15 март, съобщиха в петък аукционната къща RR Auction, базирана в Бостън (щата Масачузетс).Лотът представлява формуляр, датиран от 1973 г. и попълнен собственоръчно от Стив Джобс с правописни грешки. По-специално, изобретателят е написал с малки букви фамилно си име и името на колежа в Орегон, където е учил шест месеца. ", "date": "2018.02.26", "title": "Продават заявление за работа на Стив Джобс за 50 хиляди долара"}
{"url": "http://www.cross.bg/fytbolni-opasnost-zhivota-1568714.html", "text": "/КРОСС/ Мъж на 35 години е с опасност за живота след бой между футболни хулигани в Пловдив.Мелето се разразило преди 22 часа в неделя вечер. Тогава  в полицията е постъпила информация, че на кръстовище между бул. „Дунав\" и ул. „Васил Левски\" е възникнал конфликт между привърженици на два футболни отбора, съобщават от пресцентъра на МВР.Служителите на реда успели да спрат боя, но трима от участниците - на 35, 39 и 47 години, били откарани в болница за оказване на спешна медицинска помощ. Най-младият е оставен под лекарско наблюдение с опасност за живота. При извършения оглед на местопроизшествието било установено, че има нанесени материални щети по спрян наблизо лек автомобил „Мерцедес\".В рамките на образуваното по случая  досъдебно производство в Трето РУ са предприети активни действия за изясняване на причините и обстоятелствата за побоя, както и установяване на самоличността на инициаторите му.БТВ уточнява, че участвалите в мелето ултраси са били привърженици на местните „Ботев\" и „Локомотив\" и че в момента полицията издирва още участници в боя.Двата отбора тази седмица излизат един срещу друг в пловдивското дерби, което е на 1 март на стадиона на „Локомотив\" в парк Лаута. ", "date": "2018.02.26", "title": "Мъж е с опасност за живота след бой между футболни фенове в Пловдив"}
{"url": "http://www.cross.bg/zanyatiya-nyama-obshtinata-1568715.html", "text": "/КРОСС/ В няколко общини в страната бяха преустановени учебните занятия заради усложнената метеорологична обстановка, затруднен достъп до учебните заведения или голям брой отсъстващи ученици, съобщава „Дарик\".Учениците в Община Лозница няма да учат до сряда включително, съобщи началникът на Регионалното управление на образованието в Разград Ангел Петков. Ваканцията е обявена със заповед на кмета на общината. Трите дни няма да се отучват, ще се преструктурира учебният материал, уточни Петков.Учебни занятия само днес няма да се провеждат и в три села в Община Кубрат - Равно, Юпер и Бисерци.В четири училища в Русенска област няма да има учебни занятия днес, съобщи началникът на Регионалното управление по образование Росица Георгиева. Причината е влошената метеорологична и пътна обстановка. До селата Червена вода, Пиргово и Мечка не е успял да стигне училищният автобус, лошо е положението и в Сваленик. В Семерджиево пък занятията са намалени, заради прекъсване на тока.Обилният снеговалеж стана причина тази сутрин кметът на Оряхово Росен Добрев да издаде заповед, с която отменя учебните занятия в цялата община до 1 март. Причината е изключително тежката зимна обстановка навсякъде в общината. Имаме преспи по 2-3 метра. Най-тежко е положението в село Селановци, където няма и ток\", каза кметът на Оряхово.Заради влошената метеорологична обстановка днес и утре са отменени учебните занятия в осем учебни заведения на територията на две силистренски общини - Тутраканска и Главинишка, съобщиха от Регионалното управление на образованието. В Главиница не работят и детските градини, а в Тутракан има дежурни групи.От утре също в рамките на два дни ще бъдат преустановени учебните занятия и в училищата в община Дулово.Двете учебни заведения на територията на община Шабла също ще останат затворени във вторник и сряда, със заповед на кмета Мариян Жечев. От общината изтъкват като причини усложнената зимна обстановка и големия брой ученици, отсъстващи от учебни занятия заради заболявания.Училища в две общини в област Шумен също са преустановили учебните занятия заради лошото време.В община Венец заради навявания е затруднено движението, затова част от учениците, които пътуват от населените места до училище \"Н. Й. Вапцаров\" в общинския център, не са успели да пристигнат. Учебният процес се преустановява до сряда, съобщи кметът Нехрибан Ахмедова. Останалите две училища в общината - в селата Ясенково и Изгрев, ще продължат заниманията си с ученици. Цяла седмица пък детските градини в общината няма да работят, защото справката сочи, че има много малко деца.Във връзка с усложнената зимна обстановка, ниските температури и невъзможността за провеждане на нормален учебен процес в училищата и детските градини на територията на Община Каолиново кметът Нида Ахмедов обяви за неучебни 27 и 28 февруари за всички училища на територията на общината. Детските градини няма да работят до 2 март. На различни места в останалите общини са свикани кризисните щабове, за да се прецени дали да бъде обявена извънредна ваканция.Училища във Варненска област обявиха дървени ваканции. Със заповед на кмета на Суворово Павлин Параскевов вторник и сряда са обявени за неучебни дни за учениците в града и в Чернево и Николаевка. Очаква се ваканции да бъдат обявени и в общините Аксаково и Вълчи дол.Заради лошите метеорологични условия и очакваните обилни снеговалежи учениците в Смолян ще бъдат разпуснати във ваканция, съобщи кметът на общината Николай Мелемов. Учениците няма да са на училище от вторник (27 февруари) до 1 март (четвъртък) включително, уточни той. „През следващите дни се очакват обилни снеговалежи и много ниски температури, затова е добре учениците да останат по домовете си\", коментира още градоначалникът.", "date": "2018.02.26", "title": "Училища из цялата страна затварят заради лошото време"}
{"url": "http://www.cross.bg/vlakovete-ekipi-infrastryktyra-1568705.html", "text": "/КРОСС/ Движението на влаковете в страната се осъществява нормално, въпреки усложнената зимна обстановка. До момента няма участъци, в които да има затруднения в преминаването на влаковите композиции, съобщават от БДЖ.Железопътната инфраструктура е напълно проходима при зимни условия. Аварийните екипи и техника на Национална компания „Железопътна инфраструктура\" разчистват в районите на силен снеговалеж и снегонавявания. Дежурните екипи са в готовност да реагират своевременно при усложняване на ситуацията.Актуална информация за движението на влаковете клиентите на „БДЖ - Пътнически превози\" ЕООД могат да получат от служителите на гишетата „Информация\" и билетните каси в съответните железопътни гари, както и на националния информационен телефон 0700 10 200.  ", "date": "2018.02.26", "title": "Движението на влаковете в страната се осъществява нормално при зимни условия"}
{"url": "http://www.cross.bg/politzai-meksiko-halisko-1568706.html", "text": "/КРОСС/ Трима италианци, които бяха обявени за изчезнали в края на януари в западната част на Мексико, били продадени за общо 43 евро от мексикански полицаи на членове на организирана престъпна група, заяви Франческо Русо, син на единия от тримата неаполитанци, предаде Франс прес.Тримата италианци - 60-годишен мъж, неговият 25-годишен син и 29-годишен племенник - са в неизвестност от 31 януари, когато са били задържани от полицията на бензиностанция в град Текалитлан, щата Халиско.\"Мексиканските полицаи продадоха членовете на моето семейство за 43 евро /.../, това е нечуван срам\", заявил Русо по италианско радио. \"Те са престъпниците, а не баща ми, брат ми и братовчед ми\", добави той.Четирима мексикански полицаи бяха арестувани във връзка с изчезването на италианците, съобщи прокуратурата на щата Халиско.Арестуваните полицаи, трима мъже и една жена, \"признаха, че са предали (италианците) на организирана престъпна група в Текалитлан\", заяви в петък на пресконференция щатският прокурор Раул Санчес.Халиско е дом на картела \"Халиско ново поколение\", един от най-влиятелните наркокартели в Мексико, но Санчес не каза дали италианците са предадени на негови членове.Според Франческо Русо тримата италианци се намирали в Мексико, за да продават електрически генератори и не били замесени в организираната престъпност. Той опроверга слух, че баща му използвал фалшиви документи по време на престоя си в Мексико. ", "date": "2018.02.26", "title": "Мексикански полицаи продали за 43 евро трима италианци на наркокартел"}
{"url": "http://www.cross.bg/vivo-ryslan-montana-1568703.html", "text": "/КРОСС/ „Изчезни\" е съвместен проект на актьора и певец Руслан Мъйнов и етноджаз формацията Виво Монтана.\n\t\t\t\t\tАвтор на музиката е Пламен Крумов от Виво Монтана, аранжиментът е на Васил Иванов -  Декстър. Закачливият текст, който е с намигване към интернет общуването в съвременния свят е дело на Владимира Велинова.„Изчезни\"  е логично следствие от дългогодишното приятелство и съвместни концерти на харизматичния Руслан Мъйнов и шумните момчета от Виво Монтана (Vivo Montana) в състав - Денис Крумов - тромпет, Марио  Методиев - тромпет, Мирослав  Георгиев - тромпет, Стилян Маринов - тромбон, Станислав Димитров - тромбон, Михаел Григоров - ударни, Пламен Крумов - туба.Руслан Мъйнов & Виво Монтана подготвиха концертна програма с патриотични, възрожденски, народни песни и бойни маршове - отражение на българската история, култура, борбата на народа и песенна традиция от древността до наши дни. Първият концерт е на 2 март, в Казанлък, читалище „Искра\"  в навечерието на Националния празник 3 март, 140 години от освобождението на България.Руслан Мъйнов & Виво МонтанаИзчезни Музика - Пламен КрумовТекст - Владимира Велинова Аранжимент - Васил Иванов - Декстър Продуцент - Ламята ЕООД  ", "date": "2018.02.26", "title": "Руслан Мъйнов & Виво Монтана  представят: „Изчезни”"}
{"url": "http://www.cross.bg/mart-vsichki-levski-1568704.html", "text": "/КРОСС/ По повод Националния празник 3 март и честванията на 140 години от Освобождението на България, в Историческата експозиция на РИМ -  Бургас ще бъде подредена изложбата \"Всичко, каквото съм сторил, сторих го за Отечеството\".Фотодокументалната изложба на Национален музей \"Васил Левски\" от гр. Карлово представя живота на Апостола, революционната му дейност и стъпките за изграждане на Вътрешната революционна организация, провала през есента на 1872 година и фаталния завършек на един живот, отдаден на отечеството и неговата свобода. В един ограничен обем тя успява да обхване всички важни моменти от живота на Васил Левски, с акцент върху родното място и семейната среда, като първоизточници на неговото родолюбие и демократизъм преди всички по-сетнешни влияния на европейската революционна и политическа практика. Изложбата включва копия на всички седем оригинални снимки на Апостола, факсимилета на негови писма, документи на революционната организация и БРЦК, снимки на дейци на ВРО и ръководители на националноосвободителното движение, като Раковски, Каравелов, Ботев, репродукции на едни от най-популярните произведения на изобразителното изкуство и монументални паметници, посветени на Левски.Изложбата очаква своите посетители в Историческия музей (ул. \"Лермонтов\" 31)  от 2 март до 18 май. Откриването й е насрочено за 2 март, петък, от 16.30 часа.  ", "date": "2018.02.26", "title": "Изложба от Националния музей на Апостола в родното му Карлово гостува в Бургас за 3 март"}
{"url": "http://www.cross.bg/rabota-zdrave-bulgariya-1568707.html", "text": "/КРОСС/ На 23 февруари 2018 г. на церемония в София EVN България беше отличена при връчването на Годишните национални награди по безопасност и здраве при работа за 2017 г. EVN България спечели първо място в категория „Големи компании\" в групата на икономическите дейности, свързани с ютилити сектора, тежката промишленост и строителството.Конкурсът за Годишните национални награди по безопасност и здраве при работа (БЗР) се организира за осма поредна година от Фондация „Център за безопасност и здраве при работа\" с подкрепа на Изпълнителна агенция „Главна инспекция по труда\" (ИА „ГИТ\")  - София.Почетната статуетка и грамота бяха връчени от г-н Гълъб Донев, секретар по социални политики и здравеопазване на Президента на Република България, на г-н Костадин Величков, изпълнителен член на съвета на директорите на „Електроразпределение Юг\" (част от EVN България).Наградата е поредно признание за цялостната дейност на EVN България по отношение на постоянното подобрение на безопасността и здраве при работа за всички сътрудници на компанията. Сред реализираните от EVN България вътрешни мерки и проекти за осигуряване на безопасни условия на труд са: изграден през 2014 г. тренировъчен полигон за работа по електроразпределителната мрежа и съоръжения в реални условия, вътрешни кампании „Работа без злополуки\", специализирани курсове, практически обучения и др. Комисията на журито се състоя от представители на ИА „ГИТ\", организации на работодателите, организации на работниците, на фондацията, както и от специалистите по безопасност и здраве при работа към предприятията, отличени с първо място в съответната категория в предходното издание на конкурса.   ", "date": "2018.02.26", "title": "EVN България отличена с национална награда по безопасност и здраве при работа за 2017 г."}
{"url": "http://www.cross.bg/programa-pytin-rogozin-1568698.html", "text": "/КРОСС/ Президентът на Руската федерация Владимир Путин подписва нова Държавна програма за въоръжаването, съобщи Фокус, позовавайки се на изявление на вицепремиера Дмитрий Рогозин, цитирано от ТАСС.\"Да, документът е подписан от президента. Първоначално документът трябваше да бъде готов през 2016, но заради събитията от 2014, свързано с падането на цените на нефта, финансово-икономическият блок не можеше да направи точна макроикономическа прогноза\", заявява Рогозин пред вестник Комерсант.В края на 2017 година се съобщаваше, че основният приоритет на новата програма е ядреното възпиране. Особено внимание ще се отдели на високоточните оръжия, както и на наземните системи. Планирано е създаване на самолет с вертикално излитане.   ", "date": "2018.02.26", "title": "Путин подписва нова Държавна програма за въоръжаването"}
{"url": "http://www.cross.bg/znamena-dryzhina-samarskoto-1568700.html", "text": "/КРОСС/ В чест на 140-ата годишнина от Освобождението на България посетителите на Националния военноисторически музей ще имат уникалната възможност да видят оригиналните знамена на Българското опълчение, сред които е и Самарското знаме. Светините - символ на стремежа на българския народ към свобода, ще бъдат експонирани на 3 март, когато музеят традиционно ще работи с вход свободен за постоянната хронологична и външната си експозиция.Оригиналните знамена на Опълчението, пренесли през десетилетията героизма на българите и устрема на народа за извоюване на свободата си, са пет. Най-популярните са Самарското знаме, връчено на 3-та опълченска дружина, и знамето на Горнооряховските въстаници, ушито за Априлското въстание и връчено на 4-та дружина по време на Руско-турската война. Това са и единствените две знамена, участвали във войната и развявани в кръвопролитните боеве при Стара Загора, Шипка и Шейново.Знамената на 1-ва и 2-ра дружина са ушити по поръчение на Добродетелната дружина, а със средства на българската общност в гр. Киев е изработено знамето на 5-а дружина. Те не са участвали в бойни действия по време на Руско-турската война, но се развяват като знамена на Опълчението на военния парад в Пловдив на 30 август 1878 г. Въпреки че само две от тях са свидетели на героизма на българите по пътя към свободата, всичките пет имат своя боен път. След Освобождението те стават знамена на Българската земска войска и участват във войните за национално обединение.Знамената, с изключение на Самарското, което ще е изложено само на 3 март, ще бъдат експонирани и достъпни за публиката до 11 март в работните дни на музея.  ", "date": "2018.02.26", "title": "Оригиналните знамена на българското опълчение представя НВИМ"}
{"url": "http://www.cross.bg/skiori-lavina-ediniyat-1568699.html", "text": "/КРОСС/ Трима скиори загинаха и четирима бяха ранени при няколко лавини в Швейцарските Алпи през уикенда, съобщи Франс прес, като се позова на полицейски източници. Двама швейцарци бяха пометени вчера следобед от голяма лавина в скалиста зона на община Шато д'Оекс.Единият от скиорите, жена на 55 години, загинала на място, докато другият - мъж на 61 години, бил ранен, без опасност за живота, и евакуиран с хеликоптер. В събота четирима швейцарски скиори били затрупани от лавина в кантона Вале. Спасителните екипи, изпратени с хеликоптер, успели да ги измъкнат, но 40-годишна жена по-късно починала от раните си в болницата.Полицията в кантора Берн съобщи, че двама скиори били затрупани в събота от лавина в Лауенен. Единият от двамата мъже, чиято възраст и националност не бяха уточнени, е починал от раните си в болницата, отбелязва БНР.  ", "date": "2018.02.26", "title": "Трима скиори загинаха при лавини в Швейцарските Алпи"}
{"url": "http://www.cross.bg/roditelite-durzhali-dushterite-si-zatvoreni-ostavat-v-aresta-1568701.html", "text": "/КРОСС/ Софийският градски съд остави за постоянно в ареста Мария и Свилен Велеви.Те бяха задържани след убийството на 86-годишният Стефан Янев, който е баща на Мария. Той подаде сигнал, че внучките му, само една от които пълнолетна, не ходят на училище и стоят в апартамент.Пред съда Мария поиска да бъде пусната на свобода. Тя заяви, че се занимавала с музика и искала да преподава на деца.Решението на Градския съд не е окончателно и може да бъде обжалвано. ", "date": "2018.02.26", "title": "Родителите, държали дъщерите си затворени, остават в ареста"}
{"url": "http://www.cross.bg/bulgarska-bulgariya-stroitelna-1568702.html", "text": "/КРОСС/ Едно от най-представителните и утвърдени изложения у нас „Българска строителна седмица\" ще представи своето 18-то издание. Единственото специализирано събитие в строителния бранш тази пролет в София ще се проведе в Интер Експо Център от 7-ми до 10-ти март. Международното изложение ще събере над 250 представени компании в областта на строителството от България и Европа, които ще покажат най-актуалните си продукти и решения. Акцентът в тазгодишното изложение ще бъдат темите, свързани с функционално строителство, енергоефективност и екологичност.Българска строителна седмица е едно от най-очакваните събития през годината, тъй като обединява на едно място фирми производители или вносители на строителни материали, машини, техника и технологии, дограма и врати, химически продукти, топло- и хидроизолации не само от България, но и от цяла Европа. На площ от над 5000 кв.м  може да намерите представители от България, Германия, Румъния, Турция и Гърция. Toва превръща изложението в своеобразна платформа за представяне на иновациите в бранша, заздравяване на търговските отношения с настоящите партньори в бизнеса и създаване на нови контакти със строителни предприемачи и изпълнители, архитекти и проектанти, търговци и дистрибутори на материали и техника, инвеститори, строителни експерти.Meждународното изложение ще разгледа важни теми като функционално строителство, енергоефективност и екологичност, представяйки най-актуалното във всяка една област. Богатата съпъстващата програма ще застъпи Европейската инициатива „Европейска година на по-зелените градове 2020\"  част от която е и българската проява „За по-зелени градове в България 2020\". В рамките на програмата ще бъде представен  и проектът „Визия за София\". Свой семинар ще проведе и Българската асоциация за изолации в строителството, а сдружение „Български врати, прозорци и фасади\" - своята национална конференция. Заедно с това на Българска строителна седмица ще се проведе и специален семинар, насочен към 3D проектирането и визуализирането в областта на ландшафта.Партньри на изложението са Сдружение Български врати и прозорци, Градът Медиа Груп, Българската асоциация за изолации в строителството Български съвет за устойчиво развитие, Камара на архитектите в България, Университет по архитектура, строителство и геодезия, Българска фасилити мениджмънт асоциация и Български съюз на производителите на сглобяеми къщи.Паралелно с Българска строителна седмица ще се проведе и международното изложение Security Expo 2018, ориентирано към българските и чуждестранните лидери в производството и търговията на системи за сигурност, видеонаблюдение и пожаробезопасност, както и на услуги свързани с тази дейност.Допълнителна информация за изложението можете да откриете и на http://buildingweek.bg. ", "date": "2018.02.26", "title": "Българска строителна седмица – актуалност, разнообразие и качество за 18-ти пореден път в Интер Експо Център"}
{"url": "http://www.cross.bg/gkpp-opashkata-suobshtavat-1568692.html", "text": "/КРОСС/ От Гранична полиция информират, че от 7.30 гръцките гранични власти временно са спрели движението на товарни автомобили за Гърция през ГКПП - Кулата. Причината - обилен снеговалеж.Натоварен трафикът и километрична опашка от тирове на границата с Турция. От областната дирекция за митници и търговия съобщават, че на Капъкуле - Капитан Андреево се е образувала опашка от камиони, дълга 22 км и стигаща чак до Одрин.Към момента около 880 тира са на турската страна в очакване да преминат. Второ денонощие продължава опашката там.Трафикът на другия ГКПП „Лесово\" също е изключително интензивен. Около 400 тира чакат на опашката, която надхвърляла 10 км, съобщават от митническата управа.  ", "date": "2018.02.26", "title": "Силен снеговалеж в Гърция спря трафика през ГКПП Кулата"}
{"url": "http://www.cross.bg/agentziya-shose-snegorini-1568693.html", "text": "/КРОСС/ Снегорини с вдигнати гребла и неразпръскващи препарати се движат из София. За това сигнализират читатели на Агенция КРОСС. \"Пак само навъртат километраж, а снегът си стои, на много места е и заледено\", коментират ядосано пътуващи.Сигнали идват от СОП в района на Чепинци и от дъгата под НИМ, от Ботевградско шосе, от Горнобански път.Добрата новина от СО е, че „синя\" и „зелена\" зона се затварят заради тежките метеорологични условия. Системата за СМС паркиране няма да приема съобщенията за плащане, а талоните няма да се проверяват от контрольорите на ЦГМ.Но пък общината се надява днес да не използваме личните си автомобили, освен ако не е наложително.Задръстване се е образувало по Ботевградско шосе на вход към центъра. Краят е на пресечката между булеварда и ул. \"Витиня\". Ако можете избегнете участъка.  ", "date": "2018.02.26", "title": "Снегорини с вдигнати гребла \"чистят\" София"}
{"url": "http://www.cross.bg/oshte-protesti-na-slyzhitelite-na-zatvorite-1568689.html", "text": "/КРОСС/ Надзиратели и съдебни охранители не са съгласни с условията, при които работят и парите, които получават за това.В събота те се събраха на национален протест пред Министерството на правосъдието. Протестиращите поискаха достойно отношение, което им се полага като граждани на Европейския съюз и на държава, председателстваща Съвета на общността.На срещата си с тях правосъдният министър Цецка Цачева заяви, че няма как сега да бъде изпълнено искането за 20% увеличение на възнагражденията. ", "date": "2018.02.26", "title": "Още протести на служителите на затворите "}
{"url": "http://www.cross.bg/reda-garata-bulgarinut-1568691.html", "text": "/КРОСС/ 50-годишният български гражданин Иван Илиев беше задържан и обвинен за убийство в италианския град Таранто, област Пулия.Сънародникът ни е бил забелязан от полицията, тъй като притеснявал чакащите на автобусна спирка до гарата хора. Полицаите се отзовали на виковете им за помощ, а българинът опитал да се скрие в гарата.Служителите на реда успели да го хванат. Мъжът извадил нож срещу спрялата го полицайка и нанесъл три прободни рани в областта на сърцето. Пострадало е само якето на служителя на реда благодарение на мобилния ѝ телефон, който бил в джоба на униформата.По информация от италианската полиция българинът е бивш боксьор. ", "date": "2018.02.26", "title": "Българин е задържан и обвинен в опит за убийство в Италия "}
{"url": "http://www.cross.bg/kasata-proverkata-zadulzheniya-1568688.html", "text": "/КРОСС/ Днес се очаква да бъдат готови резултатите от проверката в Здравната каса, която беше назначена спешно заради разминаване в посочените суми на просрочените задължения към европейски здравни заведения.В четвъртък заместник-министърът на здравеопазването и председател на Надзорния съвет на касата Жени Начева обяви че числата, които касата изнася, не са верни и има съществени разминавания в данните. По думите й няма постъпили жалби, а над 600 лица са заявили възстановяване на плащанията след лечение в чужбина.По думите й милионите левове задължения не означават проблем, а бюджетът на касата може да разплати сумите към други държави от Европейския съюз. ", "date": "2018.02.26", "title": "Очакват се резултатите от проверката в НЗОК "}
{"url": "http://www.cross.bg/nankov-zayavi-fandukova-1568722.html", "text": "/КРОСС/ \"Въпреки ограниченията за тирове, с изключително висока скорост е  в Пазарджишка област. Дори и при ограничения на знак с палка, щял е да отнесе полицай.\" Това обяви регионалният министър Николай Нанков преди малко пред агенция \"Фокус\".Той припомни, че от Агенция \"Пътна инфраструткура\" е наложила ограничения за движение на тежките камиони.\"Неспазването на ограничения води до подобни ситуации. Не може някои тежкотоварни превозни средства да блокират половин България\", заяви министърът.\"Не съм доволен от това, което видях като свършена работа в Пазарджишка област. Ще има наказани. Не само от снегопочистващите фирми\", каза още Нанков. Причината за недоволството му е, че магистрала \"Тракия\" в района на Пазарджик, където се е обърнал турския тир, не е почистена както трябва.Най-интензивният снеговалеж е в София, но фронтът се изнася на изток, допълни Нанков. Хубаво било, че няма бедстващи хора.Столичният кмет Йорданка Фандъкова заяви, че работата на 180-те машини продължава.\"Над 1020 души почистват тротоари, подлези и спирки. Те ще продължат да вършат работата си, но снеговалежът и навяванията затрудняват дейностите по почистване\", каза още тя.Фандъкова призова гражданите да се движат подготвени за зимните условия.\"Хората, които могат да излязат без автомобилите си, е по-добре да ги оставят вкъщи\", призова Фандъкова. ", "date": "2018.02.26", "title": "Нанков ще наказва заради почистването на \"Тракия\", турски тир едва не е отнесъл полицай"}
{"url": "http://www.cross.bg/zarkov-zayavi-krym-1568690.html", "text": "/КРОСС/ Има косвени доказателства за това, че правителството е знаело и знае какво се случва около сделката с ЧЕЗ, въпреки че казва, че няма нищо общо. Това каза в сутрешния блок на БТВ „Тази сутрин\" Крум Зарков, зам.-председател на ПГ на БСП за България.На първо място той отбеляза посещението на чешкия премиер в края на януари. Кратка справка в нашата и в чешката преса ще покаже, че когато се подготвя това посещение една от темите на разговор между двамата премиери е именно ситуацията и процедурата, която върви за купуване на ЧЕЗ. Тоест такъв разговор е имало или е подготвяно да има и ние ще поискаме повече сведения от самия министър-председател в рамките на парламента още тази седмица, заяви още Зарков. Всичките съмнения и подробности около сделката, които са се знаели в Чехия, няма как да не са били известни и на нашето правителство, отбеляза още зам.-председателят на парламентарната група на левицата.Второто косвено доказателство в случая е оставката на енергийния министър Теменужка Петкова, заяви Крум Зарков. Това не може да е само, защото са приятелки с купувача на ЧЕЗ. Приятелството само по себе си не е наказуемо, би било наказуемо, ако това приятелство е спомогнало по някакъв начин за реализирането на тази сделка. Депутатът от левицата отбеляза, че съмненията в случая биха останали с или без оставката на енергийния министър. Според него не може 12 часа след избухването на скандала министър на подава оставка и малко по-късно правителството да твърди, че няма нищо общо, заяви Крум Зарков.Според Крум Зарков това не е изключение от системата, тя просто е грандиозна и затова ще се появи като своеобразен Рубикон. Това е начина, по който в България функционира и се управлява - чрез сламени хора, чрез подставени лица, чрез съмнителни милионери, заяви още зам.-председателят на ПГ на БСП за България. В случая не става дума за обвинение, а става дума за търсене на отговорност, защото всяко управление носи отговорност за стратегическите сектори на дадената страна. И един от тези сектори е на път да ни се изплъзне, заяви още Крум Зарков.БСП иска държавата да има много по-голямо отношение към енергийния бизнес, това първо. На второ място, в случая не говорим за предприятия като Нефтохим и други, за които намекват ГЕРБ, а говорим за казуса ЧЕЗ, който стои на масата от много време и който е на път да се развие в една негативна посока, смята още депутатът от левицата. Според него ако държавата и обществото ни допусне бизнес от такъв характер и с такъв размер да мине в ръцете на офшорка, както коментират и експертите, то аз не виждам какво можем да очакваме добро да се случи за страната ни, заяви още Крум Зарков. ", "date": "2018.02.26", "title": "Зарков: БСП иска държавата да има много по-голямо отношение към енергийния бизнес"}
{"url": "http://www.cross.bg/sega-tryd-evro-1568696.html", "text": "/КРОСС/ \"Златна мечка и за родното кино\" - това е водещото заглавие на \"Труд\". Наш екип е част от филма \"Не ме докосвай\", който грабна статуетката \"Златна мечка\" на 68-ия международен кинофестивал \"Берлинале\". Това е най-голямата награда на престижния световен форум, събрал в Берлин едни от най-големите майстори в киното, отбелязва \"Труд\". Кинопродуцент на лентата е Мартичка Божилова, а българската актриса Ирмена Чичикова изпълнява една от главните роли, пише още изданието.Неизвестните около сделката за ЧЕЗ стават все повече, пише на първа страница \"Сега\". Изданието допълва, че продажбата на най-голямото енергоразпределително предприятие у нас потъва във все повече странности, а управляващите правят отчаяни опити да се разграничат от скандала. \"Сега\" цитира експерти, според които цената за покупката на ЕРП-то ще бъде доста по-висока от обявената - 320 млн. евро, заради инвестиционен заем от 116 млн. евро към Европейската банка за възстановяване и развитие. ", "date": "2018.02.26", "title": "В пресата днес"}
{"url": "http://www.cross.bg/vurbakova-beshe-ginka-1568694.html", "text": "/КРОСС/ Ако сделката за придобиване на ЧЕЗ бъде възпрепятствана, това ще е нарушаване на инвестиционния интерес, заяви Гинка Върбакова в интервю за NOVA.\"Смяната на собствеността на ЧЕЗ не променя по никакъв начин услугата, която крайният потребител ще получава, нито цената, която ще заплаща\", обеща тя.Тя беше категорична, че фирмата, която купува ЧЕЗ, е 100% нейна собственост. Тя заяви, че от 20 години е в частния бизнес, а от 10 години се занимава с енергетика, и в частност - с фотоволтаици.„Аз съм едноличният собственик на компаниите. Това се вижда от Търговския регистър\", заяви Върбакова.На въпрос защо чешката държава е избрала именно нейната компания, тя отговори: „Не мога да кажа защо са избрали нас. Това беше една дълга и много сложна процедура, в която се изискваха много финансови документи, които да гарантират кои сме ние, какъв е нашият опит и какво можем да направим. Покупката на активите на ЧЕЗ ще стане с привлечено финансиране с банков кредит от международна банкова институция, която към момента, за съжаление, не мога да разкрия\".Бизнесдамата призна, че компанията, която участва в процедурата, е на 1 година: \"Това е компания, зад която стоят моите компании. Фирмата е създадена специално за сделката. Затова тя няма опит и е с капитал от 50 хиляди лева. Според българското законодателство, тя можеше да е и с 2 лева капитал\".Запитана как банката си гарантира, че обезпечава парите, Гинка Върбакова отвърна: „Практиката е при такъв вид финансиране да бъдат залагани акциите на дружеството, тоест това е напълно позната във финансовите среди практика\". И допълни, че активите на нейните компании се оценяват на около 100 милиона лева.\"Нашето име беше в медиите от една година. И досега никой не ни потърси, за да ни попита кои сме\", каза Върбакова.Тя призна, че от 20 години познава Теменужка Петкова, която подаде оставката си като енергиен министър, след като сделката беше обявена публично.На въпрос дали Петкова е помогнала по някакъв начин в осъществяването на сделката за продажбата на ЧЕЗ, Гинка Върбакова беше категорична: „Цялата сделка се проведе под чешкото законодателство. Цялата сделка и разговори бяха в Прага и българското правителство, български министри или български политически лица не са имали абсолютно никаква информация за нея. Това е една частна сделка\". ", "date": "2018.02.26", "title": "Гинка Върбакова: Аз съм едноличният собственик на компаниите, закупили ЧЕЗ"}
{"url": "http://www.cross.bg/dzhosh-vruzka-dyuamel-1568695.html", "text": "/КРОСС/ Актьорът Джош Дюамел има връзка с мексиканската актриса и певица Ейса Гонсалес, съобщи Контактмюзик.Анонимен източник каза през \"Ю Ес уикли\": \"Те пиеха и купонясваха заедно до късно. След това, Джош се свърза с техен общ приятел и поиска телефонния номер на Ейса. Определено имат връзка, защото постоянно си изпращаха съобщения, докато тя беше във Великобритания по работа\".Звездата от филма \"Трансформърс\" се раздели миналата година с певицата Фърги след 8-годишен брак.Джош Дюамел и Фърги имат син Аксел, който се роди през 2013 г. Те увериха в изявлението си, че винаги ще се подкрепят както един друг, така и семействата си.Името на Ейса Гонсалес нашумя покрай приписваната й афера с португалската футболна звезда Кристиано Роналдо. През 2013 г. мексиканката попадна в заглавията, след като беше забелязана да целува актьора Лиъм Хемсуърт само ден след като беше оповестено, че той и певицата и актриса Майли Сайръс са развалили годежа си.През 2016 г. тя имаше връзка с шотландския диджей Калвин Харис. ", "date": "2018.02.26", "title": "Джош Дюамел има връзка с мексиканска красавица"}
{"url": "http://www.cross.bg/avariiino-samolet-putnicheski-1568697.html", "text": "/КРОСС/ Пътнически самолет кацна аварийно в Япония. Причината е проблем в десния двигател, съобщава в. \"Джакарта пост\".Инцидентът е станал със самолет на малайзийската нискотарифна авиокомпания Air Asia X.Той се е приземил аварийно в японския град Наха, префектура Окинава. Самолетът е извършвал полет от Токио за Куала Лумпур, с 379 души на борда. ", "date": "2018.02.26", "title": "Пътнически самолет кацна аварийно в Япония"}
{"url": "http://www.cross.bg/reserved-ring-mall-1568683.html", "text": "/КРОСС/ Reserved е най-старата, водеща марка на модния гигант LPP. Тя предлага модерни и качествени дрехи за цялото семейство - жени, мъже и деца, като най-новите модели се доставят всеки ден в над 400-те й търговски обекта в Европа. От 1 март сред тях ще е и най-големият в страната ни магазин, намиращ се в Sofia Ring Mall. В деня на откриването от Reserved са подготвили атрактивни намаления за най-верните почитатели на марката.Компанията LPP, която ежегодно продава над 140 милиона дрехи по цял свят, отваря в търговския център в полите на Витоша цели 5 магазина на своите популярни марки Reserved, Cropp, House, Mohito и Sinsay, като последната прави премиера в България.Групата LPP управлява пет разпознаваеми бранда в сегмента fast-fashion: Reserved, Cropp, House, Mohito и Sinsay. Мрежата за продажба на дребно на модния гигант обхваща 20 държави, а в края на 2017 г. магазините й по цял свят са вече над 1700. LPP е създадена през 1991 г. в Гданск и за 27 години се превръща от малка местна фирма в една от най-бързо разрастващите се международни модни компании с регулярен ръст на продажбите, чиито приходи надхвърлят 1,6 милиарда евро годишно.Кейт Мос, Кара Делевин и дъщерята на Мик Джагър са били рекламни лица на Reserved, а Mohito се рекламира от супермодели като Аня Рубик.Откриването на петте магазина на модния гигант LPP затвърждава мисията на Sofia Ring Mall да организира ексклузивни събития и да предоставя неповторими преживявания за своите клиенти. Следвайки концепцията за \"one-stop-shop\" - с едно идване посетителите да задоволят всичките си нужди за пазаруване, с обогатения избор от ресторанти и първокласни магазини, на търговския център в полите на Витоша се налага като предпочитана дестинация за добър начин на живот и за перфектно прекарване на свободното време на цялото семейство.  ", "date": "2018.02.26", "title": "RESERVED отваря най-големия си магазин в България"}
{"url": "http://www.cross.bg/dvizhenieto-poradi-sm-1568687.html", "text": "/КРОСС/ 1. Метеорологична обстановка: Температурите са в интервала от -12° до +2°.Времето над страната е облачно. Вятър духа в областите Монтана, Видин, Пловдив, Ямбол, Сливен, София, Кюстендил, Ловеч, Силистра, Перник, Шумен, Русе, Разград, Хасково, Плевен,  Бургас и Варна; Дъжд вали в районите та Царево и Малко Търново /обл.Бургас/; Сняг вали  в областите Монтана / 15-30 см/; Враца / 10-15 см/; Търговище / 10-15 см/; Пловдив / 3-7 см /; Сливен, Кърджали, София / 4-15 см/; Кюстендил / 8-10 см/; Смолян; Ловеч / 7-20 см/; Силистра /4-5 см/; Ст.Загора /7-8 см/; Благоевград / 3-15 см/; Видин /10-12 см/;  Ст. Загора / 7-8 см; Габрово / 10 см/; Перник / 6-15 см/,; Шумен / 8-12см/; Русе / 15 см/; Разград / 15 см/; Хасково / 5 см/; Плевен / 5-15 см/; Бургас / 2-6 см/; Пазарджик / 2-7 см/; Варна / 2-3 см/; Пътните настилки са мокри, на местата със снеговалеж, в планинските и усойни райони - частично заснежени, заледени и обработени.Намалена видимост до 100 метра поради мъгла има в районите на Леденика /обл. Враца/ и Твърдица /обл. Сливен/.2. Обстановка по РПМ:Проходи: Ограничения по проходите:- „Печинско\" - затворен за МПС над 12 т с ремаркета и полуремаркета;- „Превала\" - затворен за МПС над 12 т с ремаркета и полуремаркета;- „Рожен\" - затворен МПС над 12 т с ремаркета и полуремаркета;- „Котленски\" - затворен за МПС над 12 тона;- „Предел\" - затворен за МПС над 12 тона;- „Троянски\" - забранен за всички МПС;- „Върбишки\" - затворен за всички МПС; - „Златишки\" - затворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.2.2. Автомагистрали: - А1 „Тракия\": Област София и област Пазарджик: временно движението в участъка Пазарджик - София посока София е ограничено за МПС над 12 т поради снегопочистване.- А2 „Хемус\": Област София: временно движението от Ябланица до София посока София е ограничено за МПС над 12 т поради снегопочистване.- А3 „Струма\": няма ограничения.- А4 „Марица\": няма ограничения.- А5 „Черно море\": няма ограничения.- А6 „Люлин\": Област София и област Перник: временно движението от км 5+000 до км 10+000 посока Перник е ограничено за МПС над 12 т поради снегопочистване.Други въведени извънредни ограничения на движението:ОПУ Благоевград: - Временно движението по път II-84 Разлог - Велинград е ограничено за МПС над 12 т.ОПУ В.Търново:- Временно движението по път I-5 Русе - В. Търново при км 96 в с. Самоводене се осъществява в една лента поради ПТП./въведено в 21:17 ч., отпаднало 21:52 ч./;- Ограничено движението по път III-405  Алеково - Козловец поради снегонавяване и намалена видимост.- Ограничено движението по път  III-407 Павел - Совата за МПС над 12 т. поради снегонавяване и нулева видимост ОПУ Видин:- Движението по път I-1 Видин - Монтана е ограничено за МПС над 12 т поради силен снеговалеж само в посока от Видин към Монтана за снегопочистване. Обходен маршрут за движещите се в посока от Видин към Монтана: път II-11 Дунавци - Арчар, път III-112 Добри дол - Тополовец, път III-114 Тополовец - Ружинци. ОПУ Кюстендил: - Временно движението по път II-62 Кюстендил - Дупница от км 13 до км 33 е ограничено за МПС над 12 т, поради снегопочистване. ОПУ Пазарджик: - Временно движението по път II-84 Разлог - Велинград е ограничено за МПС над 12 т поради снегопочистване. ОПУ Перник: - Временно движението по път III-1801 Перник - Голямо Бучино е ограничено за всички МПС поради снегопочистванеОПУ Разград: - Ограничава се движението на МПС над 12 т. по път I-2 Русе - Разград - Шумен, поради снегонавявания и ограничена видимост ОПУ-Русе: - Ограничено движение по път II-21 Русе - Силистра за МПС над 12 тона Поради силен снеговалеж и ограничена видимост ОПУ Силистра:- Ограничава се движението на МПС над 12 т по път lll-21  Русе -Силистра, поради влошени метеорологични условия ОПУ Смолян:- Временно движението по път ІІІ-866 Девин - Михалково е ограничено за МПС над 12 т с ремаркета и полуремаркета поради снегопочистване. - Временно движението по път III-864 Пампорово - Стойките е ограничено за МПС над 12 т с ремаркета и полуремаркета поради  снегопочистване- Временно движението през проход Рожен е ограничено за МПС над 12 т с ремаркета и полуремаркета поради  снегопочистване. - Временно движението през проход Превала е ограничено за МПС над 12 т с ремаркета и полуремаркета поради  снегопочистване. - Временно движението през проход Печинско е ограничено за МПС над 12 т с ремаркета и полуремаркета поради  снегопочистванеОПУ Смолян и ОПУ Пазарджик:- Временно движението по път II-37 Батак - Доспат е ограничено за МПС над 12 т с ремаркета и полуремаркета поради снегопочистване./въведено в 06:57 ч./;ОПУ София и ОПУ Пловдив:- Временно движението по път I-6 София - Карлово е ограничено за МПС над 12 т поради снегопочистванеОПУ София и ОПУ Враца:- Временно движението по път I-1 Ботевград - Мездра е ограничено за МПС над 12 т поради снегопочистванеОПУ-Шумен: - Временно движението по път I-2 Русе - Варна е ограничено за МПС над 12 т в участъка между разклон Лозница и Нови пазар, поради силен снеговалеж и намалена видимост - Временно движението по път II-27 Нови пазар - Тръница е ограничено за всички МПС поради снегопочистване.  ", "date": "2018.02.26", "title": "Състоянието на републиканските пътища към 7 часа"}
{"url": "http://www.cross.bg/rodeni-na-fevryari-1568680.html", "text": "/КРОСС/ Галактион, бивш Старозагорски митрополитИля Велчев, поет, белетрист, режисьорМария Шишкова, заместник главен прокурорДоц. Марко Тодоров, бивш министър на образованиетоПетър Хубчев, селекционер на националния отбор по футбол, национал от САЩ 94Славчо Богоев, бивш здравен министър  ", "date": "2018.02.26", "title": "Родени на 26 февруари"}
{"url": "http://www.cross.bg/oblasti-rymuniya-detskite-1568682.html", "text": "/КРОСС/ Тежкото зимно време предизвиква проблеми и в съседна Румъния. В няколко области обявиха принудителна ваканция за учениците и децата в детските градини.В Букурещ понеделник и вторник ще са неучебни дни, като мярката може да бъде удължена в зависимост от времето.Обявен е оранжев код за всички области по поречието на река Дунав. Чакат се над 30 сантиметра сняг, а в Добруджа има опасност от навявания. Синоптиците предупреждават, че температурите ще паднат значително, на места до минус 20 градуса.  ", "date": "2018.02.26", "title": "Зимна обстановка и в Румъния, затвориха детските и учебните заведения"}
{"url": "http://www.cross.bg/snegopochistvane-tona-snyag-1568681.html", "text": "/КРОСС/ Цяла България в плен на снега. За 26 области на страната днес е обявен оранжев код за опасно време, а в районите на Кърджали и Смолян - червен.Най-много е снежната покривка в Кюстендил и Видин - до 20 см. Ограничено е преминаването на камиони над 12 тона и през проходите „Пампорово\", „Рожен\" и „Превала\", както и по път Девин - Михалково за снегопочистване.От Агенция \"Пътна инфраструктура\" предупредиха, че временно ще се затварят пътища за снегопочистване.Поради снеговалеж и навявания изцяло е затворен за движение пътя Свищов - с. Горна Студена. Затворен за тежкотоварни автомобили над 12 тона е пътят между селата Павел и Царевец.Засега ограничения има за камиони над 12 тона с ремаркета и полуремаркета през проходите \"Пампорово\", \"Рожен\" и \"Превала\", както и по пътя Девин - Михалково.Заради навявания и сняг ограничение за камиони има и на магистрала \"Люлин\" в посока Перник.В София 182 снегорина обработват големите булеварди, а в малките улици ще се влезе след като спре да вали.Където е необходимо във връзка с извършване на снегопочистване на пътните платна, ще се затварят участъци за движение. Приоритетно ще се работи по обработването на улици и булеварди, по които се движи градския транспорт.Движението се извършва при зимни условия. Затруднено е пешеходното придвижване.Столична община моли гражданите, на които не им се налага да пътуват, да не използват личните си автомобили. Шофьорите да бъдат с почистени и оборудвани за движение при зимни условия автомобили.Напомняме на гражданите да почистят прилежащите пространства към своите домове, офиси и търговски обекти.Витоша е затворена заради многото сняг и опасността от лавини.  ", "date": "2018.02.26", "title": "Студ и сняг обхванаха страната"}
{"url": "http://www.cross.bg/prokyratyra-spetzializiranata-rymuniya-1568684.html", "text": "/КРОСС/ Хиляди протестираха в Румъния срещу идеята на правителството да уволни шефката на специализираната прокуратура. Демонстрации имаше в много градове, като в Букурещ протестът събра около 4 000 души.Министърът на правосъдието обяви, че е стартирал процедурата за уволнение на популярната прокурорка Лаура Кьовеши. Според него тя действала авторитарно, нарушавала конституцията и вредяла на имиджа на Румъния.Но според опозицията правителството иска да обезглави специализираната прокуратура, която се прочу с десетки разследвания срещу корумпирани политици.Окончателното решение трябва да бъде взето от президента. Засега той дава сигнали, че е на страната на Кьовеши.  ", "date": "2018.02.26", "title": "Протести в Румъния в защита на шефката на специализираната прокуратура"}
{"url": "http://www.cross.bg/zapadnite-london-balkani-1568685.html", "text": "/КРОСС/ Западните Балкани търсят инвестиции в Лондон. Лидерите на страните в региона заедно с премиера Бойко Борисов ще участват в Инвестиционен форум на Европейската банка за възстановяване и развитие.Идеята е политиците да срещнат инвеститорите и да се набележат проекти, по които да се работи за по-добра икономика и инфраструктура в региона.Очаква се форумът да е началото на няколко срещи на върха, които ще подкрепят европейското бъдеще на Западните Балкани.Премиерът Борисов е в Лондон с транспортния министър Ивайло Московски и председателя на енергийната комисия в парламента Делян Добрев.  ", "date": "2018.02.26", "title": "Страните от Западните Балкани ще търсят инвеститори на форум в Лондон"}
{"url": "http://www.cross.bg/sgrada-stanala-razryshena-1568686.html", "text": "/КРОСС/ Голяма експлозия е станала в центъра на английския град Лестър, разрушена е жилищна сграда. Шестима души са тежко ранени и са приети в болница. Двама от пострадалите са в критично състояние.Според британската полиция няма признаци, че експлозията е свързана с  тероризъм. Вестник \"Дейли мейл\" съобщи, че в резултат на взрива напълно е  разрушена двуетажната сграда, на чийто първи етаж се намирал магазинът. Свидетели разпространиха снимки в туитър.Експлозията е станала на улица с търговски обекти и жилищни сгради късно снощи.На местопроизшествието бяха изпратени линейки и шест пожарни. ", "date": "2018.02.26", "title": "Експлозия в Лестър, шестима ранени в срутена сграда"}
{"url": "http://www.cross.bg/tema-bulgariya-voda-1568678.html", "text": "/КРОСС/ БНТ, „Денят започва\"Тема: Пътища и време. Пътища в зимна обстановка - последна информация от Агенция Пътна инфраструктура, КАТ и синоптиците на БАНТема: Енергиен пъзел. Енергийни трусове - Трайчо Трайков и Константин ПродановТема: Скандали и сделки - коментар на Харалан Александров и Росен КарадимовТема: Ние и насилието. Как българите приемат насилието над жени и дискусията за третия пол - данните на социолога Васил ТончевТема: Полезен хляб. Български учени създадоха хляб, който бори диабета - какви са съставкитеТема: Изводи след олимпиадата. Големият разговор за българския спорт - равносметката след Олимпиадата в Пьонгчанг.БТВ, \"Тази сутрин\" Тема: Къде натрупа най-много сняг и кои пътища блокираха преспите? На живо от критичните точкиТема: Кой стои зад сделката с ЧЕЗ и има ли рискове за потребителите - коментар на енергийния експерт Иван ХиновскиТема: Защо БСП иска държавата да купи ЧЕЗ и какви вътрешнопартийни страсти разпали последният пленум на столетницата? Гост - депутатът Крум ЗарковТема: Заплашван ли е Веселин Марешки да не гласува за отстраняването на Валери Жаблянов? Лидерът на партия \"Воля\" в студиотоТема: В рубриката „Чети етикета\": Полезна ли е чешмяната вода за децата ни и коя бутилирана вода е годна за всекидневна употреба?Тема: „Гласът на България\" с впечатляващи кандидати! Кое е новото попълнение в отбора на Камелия?Нова телевизия, „Здравей, България\"Тема: В \"Здравей, България\" в понеделник очаквайте ексклузивно жената, за която говори цяла България  - купувачът на ЧЕЗ Гинка Върбакова проговаря пред Виктор НиколаевТема: Експерти коментират какво следва за енергетиката ни след продажбата на електроразпределитеното дружество. И защо от БСП поискаха изслушване на премиера в парламента заради сделката, ще разкрие Таско ЕрменковТема: Най-после истинска зима в края на сезона - докога ще продължат студовете и минусовите температури. Прогноза на климатолога доц. Георги РачевТема: Как ще плащаме новите пътни такси и за кои участъци? Всичко за новата тол система и електронните винетки - в \"На твоя страна\" с Георги ГеоргиевТема: В \"Пълен абсурд\" с Румен Бахов - глутница кучета държи цяло село под обсадаТема: Филм с българско участие спечели \"Златна мечка\" на Берлинале - гостува един от продуцентите - Мартичка Божилова заедно с актрисата Ирмена ЧичиковаТема: Преди старта на 6-ия сезон на \"Като две капки вода\" - продуцентът Магърдич Халваджиян. Какви предизвикателства очакват участниците? ", "date": "2018.02.26", "title": "По телевизиите в понеделник"}
{"url": "http://www.cross.bg/chasa-provede-sofiya-1568679.html", "text": "/КРОСС/ ***София. От 13.00 часа, в „София Тех Парк\" на бул. „Цариградско шосе\" №111, в партера на сградата „Лабораторен комплекс\", министърът на регионалното развитие и благоустройството Николай Нанков ще открие дискусия, посветена на новото райониране на страната.***София. От 14.00 - 17.00 часа, в аула „Максима\" на УМБАЛ „Св. Екатерина\", бул. „Пенчо Славейков\" 52А, 1431 София, ще се проведе конференция на тема: „Защита на здравето на всеки гражданин на ЕС\". Конференцията ще открият: Кирил Ананиев, министър на здравеопазването на Република България; Лиляна Павлова, министър за българското председателство на Съвета на ЕС 2018; проф. д-р Генчо Начев, изпълнителен директор на УМБАЛ „Св. Екатерина\" и Н.Пр. г-н Херберт Салбер, посланик на Федерална република Германия в България.***Карлово. От 15.00 часа на площад „Васил Левски\" в град Карлово министърът на отбраната Красимир Каракачанов и началникът на отбраната генерал-лейтенант Андрей Боцев ще участват в тържествения ритуал по посрещането на военнослужещите от 34-тия контингент на Въоръжените сили на Република България, които успешно приключиха участието си в мисията на НАТО „Решителна подкрепа\" в Афганистан.***София. От 09.30 часа XVI състав на Специализирания наказателен съд ще проведе съдебно заседание по делото срещу Недялко Ц., обвинен в организиране и ръководене на организирана престъпна група.***София. От 09.30 часа, 15-ти състав на Софийски градски съд ще проведе съдебно заседание по делото срещу Любомир Димитров - Гребеца, обвинен в убийство по чл. 115-118 от Наказателния кодекс. Част от заседанието ще бъде при закрити врата, защото ще се слушат Веществени доказателствени средства.***София. От 10.00 часа в Руски културно-информационен център, зала 305, етаж 3 ще се проведе телемост Москва - София по време, на който ще бъдат представени резултатите от съвместния проект в областта на културата, реализиран от българския вестник „Стандарт\" и руската медийна група МИА „Россия сегодня\" - РИА Новости - „Спутник\" по повод 140 години от Руско-турската война и Освобождението на България. От 10.30 ще се проведе ученическа интелектуална игра - викторина.***София. От 11.00 часа в НДК ще бъде официално открит „Салонът на музеите\". Близо 40 музея и няколко галерии от различни краища на България ще представят щрихи от своите експозиции на площ от 500 кв. м. на третия етаж на Двореца.***София. От 11.00 часа в Големия салон на БАН ще бъде представен Институтът за изследване на обществата и знанието при БАН, в рамките на кампанията БАН представя своите институти.***София. От 14.00 часа в зала 42 на НДК ще се проведе дискусия на тема „Отвъд съкровищата: съвременно управление на културното наследство\". В нея ще участват директори на музеи, експерти и археолози, а сред дискутираните теми ще бъдат културното наследство в съвременния виртуален свят, мениджмънт на образователни програми, възможности за представяне на културното наследство и др.***София. От 14.00 часа, 5-ти състав на Софийски градски съд ще проведе съдебно заседание по делото срещу Пламен Христов, обвинен в убийство на по чл. 115 от НК. (Охранителят, обвинен за това, че е намушка 19-годишен младеж в мол).***София. От 15:00 часа в зала \"Сердика\" на София Хотел Балкан ще се проведе публичен дебат със Сесилия Малмстрьом, европейски комисар по въпросите на търговията. В дискусията ще се включи и председателят на Парламентарната комисия по околна среда Ивелина Василева.***София. От 17.00 часа в галерия „УниАрт\" на Нов български университет официалната церемония по награждаването на победителя във второто издание на Конкурс за нова пиеса' 2018 на тема: „Родината\".***София. От 18.00 часа в Голямата зала на Руския културно-информационен център ще се състои концерт, посветен на деня, в който отбелязваме паметта на Светителя Серафим, архиепископ Богучарски и Софийски.***София. От 18.30 часа, в зала „Роял\" на София Хотел Балкан, Българският форум на бизнес лидерите ще връчи своите призове за корпоративна социална отговорност за 15-а поредна година. Отличията ще бъдат връчени от министъра на икономиката Емил Караниколов, министъра на труда и социалната политика Бисер Петков, кмета на София Йорданка Фандъкова, заместник-министъра на образованието, и науката Деница Сачева, заместник-министъра на околната среда и водите Николай Кънчев, посланикът на Великобритания Н. Пр. Ема Хопкинс.***София. От 19.00 часа в Галерия „Алма Матер\" ще бъде представена изложбата да „Да обичаш дивото. Монголия\".***Благоевград. От 10.00 часа „Работилница на Баба Марта\" ще отвори врати във фоайето на Общината.***Благоевград. От 11.00 часа кметът на Община Благоевград д-р Атанас Камбитов ще постави начало на дейностите по обновяване и модернизиране на сградите на ОД МВР и Първо РПУ - Благоевград.***Благоевград. От 11:30 часа в зала „22 септември\" - Благоевград на тържествена церемония по повод 26 години Национален парк „Рила\" ще бъде представен юбилеен филм „Национален парк Рила и зоната на вечните снегове\". Ще бъде подредена юбилейна експозиция под надслов „Национален парк Рила - ретроспекция\".***Благоевград. От 14.00 часа в зала 114, Учебен корпус 1 на ЮЗУ „Неофит Рилски\" ще се проведе публична лекция на Жан-Касиен Билие.***Бургас/Руен. От 14.00 часа в офиса на партията в село Руен, ул. „Първи май\" 37, Народният представител ГЕРБ Ася Пеева ще има приемен.***Варна. От 10.00 до 12.00 часа, в клуба на партията на ул. „Г. Бенковски\" №1 в морската столица, народният представител от ПП ГЕРБ Нели Петрова ще проведе приемна за граждани.***Варна. От 13.00 часа в централата на ГС на БСП-Варна (ул. „Македония\" 33) ще се проведе приемна за граждани на народните представители от ПГ на „БСП за България\" Иван Иванов и проф. Анелия Клисарова.*** Велико Търново. От 10.30 часа в ДГ „Пролет\" ще се състои инициативата „Приказки без край\" по проект „Деца четат на деца\", съвместно с Младежки дом.***Добрич. От 11.00 часа в Държавен куклен театър „Дора Габе\" ще се проведе куклен спектакълът „Тримата братя и златната ябълка\".***Добрич. От 14.00 часа в Регионална библиотека „Дора Габе\" ще се проведе конференция, посветена на Втората световна война.***Монтана. В експозиционна зала \"Кутловица\" ще бъде открита изложба на жени, които творят в областта на изкуството от Монтана. Тя се организира за трета поредна година от Дружество на художниците ,,Тенец\".***Пловдив.От 09.00 часа в зала 2 на Окръжния съд ще се проведе заседание по делото срещу Борислав З., Росен Н., Петко К., Димитър А. и Георги Ч., обвинени в съучастие при избягване плащането на данъчни задължения в особено големи размери.***Пловдив.От 09.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени в съучастие при извършване на грабеж.***Пловдив.От 10.00 часа в зала 10 на Районния съд ще се проведе заседание по делото срещу бившия полицай Венцеслав Караджов по обвинението, че е предоставил законно притежавано огнестрелно оръжие на лице, ненавършило 18 год. - неговия син. Заседанието е първо по делото.***Пловдив.От 10.00 часа в Дома на културата „Борис Христов\" ще се проведе обществено обсъждане на местоположението на седемте нови социални услуги в Пловдив.***Пловдив.От 10.30 часа в зала 10 на Окръжния съд ще се проведе заседание по делото срещу Никола Х., обвинен в измама и избягване плащане на данъчни задължения в особено големи размери.***Пловдив./Белозем.От 14.30 часа в ОУ „Гео Милев\" ще се проведе училищният кръг от Осмото национално състезание по правопис на английски език Spelling Bee.***Шумен. От 14.00 часа в зала 2 на Областна администрация Шумен ще се проведе заседание на Областната комисия по безопасност на движението по пътищата.***Шумен. От 14.00 часа в сградата на общината кметът Шумен Любомир Христов ще има приемен ден за граждани. ", "date": "2018.02.26", "title": "Предстоящи събития в страната на 26 февруари 2018"}
{"url": "http://www.cross.bg/za-da-budesh-nezamenim-1568677.html", "text": "/КРОСС/ \"За да бъдеш незаменим, трябва да бъдеш различен\" - Коко Шанел  ", "date": "2018.02.26", "title": "\"За да бъдеш незаменим..."}
{"url": "http://www.cross.bg/porfiriii-godini-bilo-1568675.html", "text": "/КРОСС/ Св. Порфирий, родом от Солун, живял в ІV век. Стремейки се към подвижнически живот, той оставил богатия бащин дом и заминал за Египет, където приел монашество. Тогава той бил на 20 години. След като прекарал пет години в Скитската пустиня, той посетил Йерусалим, с благоговейна любов се поклонил на светите места и се поселил след това в Йорданската страна, където живеел в пост, труд и непрестанни молитви. След няколко години Порфирий тежко заболял и помолил един познат човек да го заведе в Йерусалим. Там той всеки ден посещавал храма \"Възкресение Господне\" и се покланял на светия Кръст, като понякога допълзявал да светите места, понеже не могъл да ходи от болки в стомаха. Един млад монах, като видял неговия труд и страдания, започнал да му прислужва. По негово поръчение монахът отишъл в Солун и донесъл оттам неговата част от наследството, оставено на Порфирий от баща му. Порфирий раздал всичко на сиромасите и на бедните манастири, като не оставил нищо за себе си. Той чувствал себе си обогатен чрез Божията милост, понеже бил чудесно изцерен от своята болест чрез явяването на Христа, Котого той видял, като че ли слиза от кръста към него, при което чул думите: \"Пази това дърво!\"Скоро след това Порфирий бил ръкоположен за свещеник и му било поверено да пази скъпоценното дърво - Кръста Господен. Тук той прекарвал в постоянна молитва, радвайки се на своето служение. Но след няколко години Бог му посочил друго дело.Митрополитът пламенно молил Господа за помощ и нему било внушено чрез откровение отгоре, че Порфирий ще бъде достоен епископ. Той поръчал на скромния йерусалимски презвитер и пазител на животворящия Кръст да замине за Кесария. Едва в Кесария той узнал за своето назначение.Служението било трудно. От времето на Юлиан Отстъпник, гонител на християните, идолопоклонството се било засилило в Газа и християните търпели притеснения от езичниците. В града имало само една християнска църква и тя била малка и бедна, а идолски капища имало много. Между тях се отличавал с красота и великолепие храмът на езическия бог Марнас.Порфирий ръководел вярно и предано малкото си паство, като извършвал с пълно усърдие своето служение. Свети Порфирий управлявал Газската църква 25 години. Той умрял в 401 година. ", "date": "2018.02.26", "title": "Св. Порфирий, еп. Газски"}
{"url": "http://www.cross.bg/purviyat-germaniya-stava-1568676.html", "text": "/КРОСС/ 364 г. - Валентиниан I става римски император. 1616 г. - На Галилео Галилей е забранено да преподава астрономията на Николай Коперник, като противоречаща на тълкуването на Светото писание. 1815 г. - Наполеон Бонапарт извършва бягство от остров Елба, след което се насочва с привърженици към Париж с намерение да завземе властта. 1851 г. - В Шумен е основан първият български оркестър, негов ръководител е Михай Шафран. 1899 г. - Константин Иречек публикува статия, в която описва партизанщината в българския политически живот. 1915 г. - Първата световна война: За първи път в история в бойните действия се използва огнехвъргачка от армията на Германия. 1919 г. - В щата Аризона (САЩ) е учреден националният парк Гранд каньон. 1927 г. - Полша приема националния си химн. 1935 г. - Шотландският изобретател Робърт Уотсън-Уат демонстрира първия радиолокатор. 1936 г. - По нареждане на Хитлер в Германия започва производството на леките коли Фолксваген. 1951 г. - В САЩ президентските мандати са ограничени на два. 1952 г. - Британският премиер Уинстън Чърчил обявява, че страната притежава атомна бомба. 1961 г. - Хасан II става крал на Мароко. 1966 г. - САЩ изстрелват първия си космически кораб от серията Аполо без екипаж. 1967 г. - САЩ започва военна офанзива срещу главната квартира на Виетконг. 1980 г. - Израел и Египет установяват дипломатически отношения. 1991 г. - Американецът Тим Бърнърс-Ли представя първият уеб браузър. 1993 г. - Извършен е Атентат срещу Световния търговски център в Ню Йорк, при който загиват 6 души, а над 1000 са ранени. 2004 г. - Президентът на Република Македония Борис Трайковски загива в самолетна катастрофа близо до Мостар (Босна и Херцеговина).", "date": "2018.02.26", "title": "На тази дата през..."}
