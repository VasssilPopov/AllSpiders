{"url": "http://www.cross.bg/borisov-ryse-boiiko-1613219.html", "text": "/КРОСС/ \"Държавата ще изкупи \"Дунарит\", ако се стигне до търг\". Това заяви пред журналисти в Русе премиерът Бойко Борисов.\"Гарантирам, го на 100 %. Толкова ми омръзнаха аферите около този важен, стратегически и работещ завод, че и отгоре ще дадем на търга и ще си го купим. Ще бъде на 100 % само държавен. Това мога да гарантирам. Докато съм някакъв и имам някаква власт, това ще стане\", заяви той, цитиран от \"Фокус\".Икономиката върви с такива темпове, че не можем да смогнем с инфраструктурата, заяви министър-председателят Бойко Борисов в Русе. Той изтъкна, че правителството работи едновременно по редица инфраструктурни проекти, в това число и магистралите.„Правим седем магистрали наведнъж\", подчерта премиерът. В крайдунавския град министър-председателят Бойко Борисов инспектира строителните дейности по новата отсечка на панорамния булевард \"Придунавски\". Тя е част от проекта \"Интегрирана система за градски транспорт на Русе - 2 етап\" по Оперативна програма „Региони в растеж\", който е на стойност 24 344 185,59 лв.Проектът предвижда изграждане на пешеходна връзка - надлез между кв. „Родина 3\" и кв. „Чародейка\", реконструкция на бул. „Придунавски\" в участъка от Речната гара до ул. „Мостова\", както и изграждане на една нова пасарелка и ремонт на още две. Заложено е също изграждане на пешеходна зона по ул. „Чипровци\", рехабилитация и реконструкция по ул. „Шипка\" в участъка от ул. „Чипровци\" до бул. „България\". Ще се извърши още реконструкция и рехабилитация на пешеходния подлез при МГ „Баба Тонка\", както и надграждане на интелигентната транспортна система.За 8 години над 200 млн. евро са инвестирани в Русе по различни програми\", информира премиера Борисов кметът на Русе Пламен Стоилов.Със средства на общината се рехабилитират също междублокови пространства, за да имат гражданите по-добра среда за живеене. За първия учебен ден ще бъде пусната в експлоатация една от ключовите пътни връзки в града, а залата се е превърнала в гордост за Русе.В града се работи по още три мащабни проекта, в които се инвестират близо 30 млн. лева като целта е Русе да се обърне с лице към Дунава.„Добрите новини са всеки ден за Русе. Това, което се облагородява - с кейови стени, пасарелки, връща блясъкът на града\", отбеляза министър-председателят Бойко Борисов.\"Ще пуснем до Боаза, до пресичането с пътя Русе - Велико Търново. Търговище - Шумен се строи много усилено. Ако всяко правителство беше правено по една магистрала, сега нямаше да ме питате. Ние правим седем наведнъж. в същото време всеки ден се иска\", коментира той.\"Доволен съм от вида на град Русе. Доволен съм от работата на Пламен Стоилов. Въпреки това няма да го подкрепя за нов мандат, защото искам да освежа партията. Никой от нас не е женен за поста си. Аз лично два пъти съм си ходил. Ние имаме кауза и се надявам че Стоилов ще стои до мен\", посочи Бойко Борисов.Бойко Борисов коментира и предстоящите местни избори. \"Без кметове с повече от три мандата. Това е причината, поради която Изпълнителната комисия на ГЕРБ е сменила кандидатите си за кметове в много градове, включително и Русе. Целта на това да се издигат нови лица за кметове е освежаване на ГЕРБ\", заяви Борисов, цитиран от БГНЕС.Премиерът се срещна с кандидата за кмет на партията директорът на гимназията по облекло Диана Иванова, която бе избрана от Изпълнителния комитет на ГЕРБ, като преди това настоящият кмет Пламен Стоилов не срещна подкрепата на ръководтсвото на партията за още един мандат.\"Успоредно с „освежаването\" на партията се отстранявали и някои недъзи по места\", каза още Бойко Борисов. Според него „моделът Фандъкова\", която от системата на образованието влиза в политиката и става кмет на София, може да проработи и в Русе.Премиерът Бойко Борисов посети сградата на СУ „Христо Ботев\" в Русе, която е изцяло обновена. Ремонтът е на стойност 3 867 147 лв. Финансирането е по Оперативна програма „Региони в растеж\".„Образователна инфраструктура - магистрала на духа. Затова правим чисто нови училища. Сега с новия ресор Мария Габриел може да направи много за Европа, и в частност за България в тази сфера. Това е изключително важно\", заяви пред учителите и учениците министър-председателят Борисов.В сградата на СУ „Христо Ботев\" са изградени нови електро и ВиК инсталации, покрив и спортни площадки, както и озеленяване в прилежащи дворни пространства. В училището се обучават 1016 ученици в 44 паралелки. Учителите са 77. В учебното заведение се преподават софтуерни, природни и хуманитарни науки.Ремонтът на СУ „Христо Ботев\" е част от проект „Ремонт на пет общински учебни заведения в град Русе, включително прилежащите им дворни пространства\" на обща стойност 12 402 900 лв. Общо в Русе по ОП „Региони в растеж\" се ремонтират 5 училища и 3 детски градини. Обновени са СУ „Христо Ботев\" и Математическа гимназия „Баба Тонка\". В ремонт са Професионалната гимназия по икономика „Елиас Канети\", Професионална гимназия по строителство, архитектура и геодезия „Пеньо Пенев\" и Професионална гимназия по механотехника „Юрий Гагарин\".В Русе министър-председателят Бойко Борисов посети и сградата на Професионалната гимназия по облекло „Недка Иван Лазарова\". Премиерът Борисов разгледа професионалното оборудване на учебните зали и кабинети. В учебното заведение се обучават 365 ученици, от които 232 в дневна форма, 19 във вечерна форма и 29 в самостоятелна. Училището обучава в дуална форма (съвместно с бизнеса) по специалностите „Конструиране, моделиране и технология на облекло от текстил\", „Организация и технология на фризьорските услуги\". В две паралелки в специалност „Шивачество\" се обучават и деца със специални образователни потребности.Министър-председателят Бойко Борисов откри изцяло обновената сграда на СУ „Панайот Волов\" в Бяла. Миналата година правителството отпусна за ремонта на училището 3 680 000 лв. Това, за което 33 години е чакано, ние сме го направили, отбеляза премиерът Борисов и акцентира върху огромните средства, които се инвестират в образователна инфраструктура в страната. Министър-председателят Борисов пое ангажимент пред гражданите на Бяла, че правителството ще помогне и за изграждането на спортна зала в общината.В СУ „Панайот Волов\" учат 305 деца в 14 паралелки от V до XII клас в специалности като информационни технологии, софтуерни и хардуерни науки и за професия „системен програмист\". За учебната 2019/2020 г. училището е в списъка на средищните училища и списъка на иновативните училища. Иновацията е обучение по природни науки чрез информационни технологии. ", "date": "2019.09.13", "title": "Борисов: Държавата ще изкупи \"Дунарит\", ако се стигне до търг "}
{"url": "http://www.cross.bg/prokyror-glaven-geshev-1613221.html", "text": "/КРОСС/ Комисията по атестирането и конкурсите (КАК) и Комисия \"Професионална етика\" (КПЕ) при Прокурорската колегия на Висшият съдебен съвет (ВСС) ще проведат заседания следващата седмица във връзка с избора на нов главен прокурор. На тях е поканен да присъства единственият кандидат - заместникът на главния прокурор Сотир Цацаров - Иван Гешев. Това съобщиха от пресцентъра на ВСС.Комисията ще заседава на 16 септември от 11.00 ч. и ще обсъди данните относно притежаваните от прокурор Иван Гешев професионални качества. На 17 септември от 15 часа Комисия \"Професионална етика\" ще заседава за обсъждане и приемане на Доклад на Комисия по професионална етика във връзка с кандидатурата.Заседанията на комисиите ще се излъчват директно онлайн чрез Интернет страницата на ВСС. Докладите на двете комисии ще бъдат публикувани на сайта на ВСС в раздел \"Процедура за избор на главен прокурор\", до края на работния ден на 17 септември.На 9 октомври Прокурорската колегия ще обсъди докладите на КАК и КПЕ за професионалните и нравствени качества на кандидата и ще проведе гласуване за допустимостта на предложената кандидатура за главен прокурор. ", "date": "2019.09.13", "title": "2 комисии при Прокурорската колегия ще обсъдят качествата на кандидата за главен прокурор Иван Гешев "}
{"url": "http://www.cross.bg/yniversitetite-angelieva-nova-1613218.html", "text": "/КРОСС/ МОН планира нова операция по оперативната програма \"Наука и образование за интелигентен растеж\" за 40 милиона лева. Това обяви на семинар в Правец заместник-министърът на образованието и науката Карина Ангелиева.\"Средствата ще са предназначени за университетите, за да инвестираме в ефективното управление на висшите училища, в изготвянето на стратегически цели, на вътрешна и външна независима международна оценка на техния капацитет. Целта е да се види къде са предимствата на университетите, какви са техните профили, тъй като няма как да влезем в европейските университетски мрежи или в големите проекти по програмата \"Хоризонт Европа\", ако висшите ни училища нямат специфични направления, с учени, с научна инфраструктура, с публикации и патенти\", каза  още тя.Тя обясни, че вероятно тази нова схема ще започне до края на годината, като се цели да се определи предприемчивостта на университетите, а бизнесът да участва в програмите им. \"По този начин ще може да се види кои са регионите, университетите и направленията, в които трябва да инвестираме през новия програмен период\", каза Ангелиева. Тя съобщи, че всички държавни и частни университети ще могат да участват с проекти в тази нова операция по ОП, но от години от ЕК искат нашите университети да се състезават и да има конкуренция между тях. \"Има шест направления, свързани с университетите и те са за ефективното управление, за модернизирането на учебните програми, за интернационализацията, за използването на цифровите технологии в учебните програми, за увеличаване на научноизследователския потенциал и за усъвършенстване на уменията и знанията на преподавателите\", поясн и тя.Заместник-министър Карина Ангелиева съобщи, че утре се открива 31-ото издание на Европейския конкурс за млади учени, на който ще бъдат представени 100 научни проекта от 37 държави. Европейският конкурс за млади учени е уникален и е предназначен за ученици и студенти от първи курс, които представят на него своите научни разработки. В Европа има нужда от 100 000 иновативни изследователи, каза Ангелиева и добави, че форумът в София ще бъде открит от българския еврокомисар Мария Габриел. ", "date": "2019.09.13", "title": "Отпускат 40 млн. лв. за университетите"}
{"url": "http://www.cross.bg/filtri-stolichna-obshtina-1613225.html", "text": "/КРОСС/ БСП - София иска спешно анулиране на поръчката на Столична община за електростатичните филтри за комини. Тя е обявена със заповед на заместник-кмета на СО Йоанна Христова и е за доставка и монтаж на електростатични филтри за горивни инсталации с мощност до 50 kW на домакинства, разположени на територията на Столична община - до 2000 броя. Обществената поръчка е с индикативна обща стойност 6 600 000 лева без ДДС. Средставата за изпълнението на поръчката трябва да се поемат от бюджета на Столична община. Крайният срок за подаването на документи за участие беше 17,30 часа на 9-ти септември.Странното в поръчката е, че прогнозната стойност за първия период (2019-2021 г.) на изпълнинието й е 3 300 000 лева. Не се предвижда намаляване на цената на договора, ако участниците оферират по-ниски единични цени, но се предвижда увеличаване броя на монтираните филтри. Предвидено е поръчката да има и втори период (2022-2023 г.), като и за него е прогнозирана \"твърда\" стойност от 3 300 000 лв. Как Столична община подписва договор на стойност 6 600 000 лева, без да има предвидени в бюджета средства за това, питат от БСП - София.Според член 102, точка 1 от Закона за публичните финанси първостепенните разпоредители с бюджет не могат да извършват разходи и да поемат задължения за разходи за текущата година, надхвърлящи общия размер на утвърдените разходи и задължения за разходи по бюджетите им. А точка 2, че наложените санкции и неустойки, както и неправомерно усвоеното безвъзмездно финансиране са за сметка на утвърдения бюджет на първостепенните разпоредители с бюджет, доколкото със закон не е определено друго.\"Предвижда се в рамките на оферираната за един филтър цена да се включат СМР в случай на необходимост за доизграждане или корекция на коминното тяло в едно с доставката, монтажа и други технически дейности, касаещи електростатичните филтри, каза експертът на БСП в комисията по Инженерна инфраструктура и енергийно планиране Валентина Узунова. - Не става ясно до какъв обем и вид СМР са включени в това изискване. Поставянето на електростатичните филтри е много специфична монтажна дейност. В техническото задание няма задължение за изпълнителите - персоналът да има съответния опит и умения. Записано е, че има съответни изисквания за персонала и/или за ръководния състав. Това прави бъдещото изпълнение на поръчката рисково за гражданите, тъй като изпълнителите не могат да гарантират, че служителите им или наетият персонал ще са компетентни да извършат качествено монтажа на филтрите\".Заедно с доставката и монтажа на филтрите, изпълнителят ще е задължен да изпълнява и редица дейности, несъвместими с основния предмет на поръчката. Той трябва да извърши оглед на потенциалните места за доставка и монтаж на съответния брой предвидени електростатични филтри за календарната година. И в рамките на тази дейност избраният изпълнител следва да представи списък с адресите, на които ще се извърши монтажа. Да изготви регистър и интерактивна карта с адресите, на които са монтирани електростатични филтри. Да актуализира и интерактивна географска карта на Столична община с визуализирани адреси, на които са монтирани електростатични филтри след всеки монтаж. А в случай на необходимост, да доизгради или коригира коминното тяло.\"На база на цялата тази информация, възникват редица въпроси, които са предпоставка за анулиране на поръчката и категорично публично искане на незабавни отговори\", коментира Валентина Узунова. -Тя посочи и въпросите, на които от Столична община са длъжни да отговорят:1. Има ли достатъчно доказателства, че чрез подобна обществена поръчка Столична община ще изпълни изискването на Директива 2008/50/ЕО, намаляването на емисиите да се постига с иновативни и ефективни мерки от една страна и ще се запази здравето на гражданите от друга чрез осигуряването на чист въздух, като основно човешко право?2. Има ли достатъчно надеждни доказателства и проведени тестове в Европа и света за ефикастността на електростатичните филтри при монтирането им на коминни тела свързани със стари печки (горивни системи) и с източници на горене: дърва с неконтролирана влажност и/или влажност над 20%; ПДЧ; горими остатъци от строителни обекти; картонени изрезки и отпадъчна хартия; опаковъчен материал, обработеното дърво (импрегнирано или боядисано), пластмаса или други битови отпадъци за изгаряне? При изброените източници на горене не се ли повишават ФПЧ в помещенията? Не се ли застрашава животът и здравето на гражданите, пребиваващи в помещения, в които има изгаряне на некачествена дървесина и горими отпадъци от друго естество, въпреки монтажа на електростатичните филтри?3. Как Столична община ще контролира източниците на горене в обектите, на които са монтирани електростатичните филтри? Какъв ще е механизмът за проследяване работата на монтираните филтри - включване и изключване, замърсяване, подмяна на електродите? Гражданите запознати ли са с това, че ще трябва да заплащат електичеството, което консумират филтрите, макар и това да е в порядък на около 30-50 лв. на година?4. Електростатичните филтри са в групата на вторичните технически решения за намаляването на ФПЧ и наночастиците във въздуха. Първичните мерки са свързани с подмяната на горивната система и/или гориво в домакинствата и/или в обществените обекти. Цената на един електростатичен филтър варира от 1500 до 3000 евро. Видно е, че замяната на отоплителния уред и/или вида гориво е по-устойчива първична мярка с оглед съотношение ефективност на снижаване на ФПЧ спрямо инвестицията, нужна за тази дейност. Подмяната на отоплителния уред е с незабавен ефект на поносима цена, която в някои случаи е по-ниска с около два-три пъти от тази на филтрите. Явява се първична задължителна мярка предхождаща монтажа на филтри или други димоочистващи системи.5. Столична община има ли изготвен анализ за това как икономически ще изглежда модела на инвестициите, които се предвижда да се направят по обявената обществена поръчка спрямо инвестиции, които биха могли да се направят в домакинствата на Столична община за въвеждането на първични мерки за снижаване нивото на ФПЧ, чрез подмяна на горивни системи и/или вид гориво?6. Какво налага Столична община да изпълнява вторични мерки за над 6 600 000 лева, които категорично нямат доказан ефект и устойчивост, без изпълнението и анализа на първичните мерки? Това не е ли една предпоставка за разхищение на средства от общинския бюджет?7. Отчита ли се факта, че самите електростатични филтри се замърсяват екстремно и стават източник на ФПЧ и наночестици, ако се монтират в обекти, в които се изгарят некачествени твърди горива. Отчита ли се пряката зависимост между ефективността на процеса на изгоряне и ефективността на филтрите?Според Валентина Узунова, друга група въпроси засяга отношенията между Столична община и домакинствата, в които ще бъдат монтирани електростатичните филтри:1. Кой поема като организация, подбор на коппетентни лица и заплащане почистването на комините, преди монтажа на филтрите?2. Кой ще поеме разходите по почистването на филтрите след гаранционната поддръжка?3. Предвидена ли е подмяна на електродите в рамките на гаранционния срок?4. Как ще се уредят отношенията между гражданите, собственици на сградите, в които ще се монтират електростатичните филтри и Столична община?5. Изискването за Изготвяне на регистър и интерактивна карта с адресите, на които са монтирани електростатични филтри, не е ли изнасяне на лични данни в общественото пространство?6. За да се правят корекции в интерактивната карта на град София от страна на Изпълнителине на обществената поръчка, не би ли трябвало да има някои специфични изисквания към тях относно компетентност за тази дейност и боравене с информация, която е по-чувствителна, като база данни?7. Има ли яснота за това как монтажа на филтрите ще бъде съобразен с изискванията за пожарна безопасност и нормите на ЗУТ? Коментирани ли са възможни казуси с главния архитект на София, относно дейностите, предвидени за изпълнение в обществената поръчка?8. Как се решава въпроса с мълниезащитата, заземяването и преработката на електроинсталацията в сградите, обект на интервенцията? Кой ще поеме разходите за тези дейности, ако се окаже, че за изпълнението им има законови задължения?\"Обявяването на тази поръчка ме мотивира да проуча световния опит по отношение на техническите решения и ефективността на електростатичните филтри, коментира Валентина Узунова. - Категорично в световен мащаб не може да се потвърди и изключително трудно е да се определи ефективността на филтрите. Те са ефективни в идеално контролирана среда на горивни системи и източници на горене - пелетни печки или камини със сертифицирани доставки на пелети; печки на дърва със сертифицирани доставки на дърва с влажност не по-голяма от 20% и т.н.. За ефективната работа на филтрите допринася влажността на въздуха, налягането, температурата на горене, външната температура, вида на източника на горене, горивните системи и т.н.\".Според Валентина Узунова тази обществена поръчка на Столична община буди съмнения и притеснения. Тя попита дали под предлог за подобряване качеството на въздуха в София, всъщност, не се крие опит предизборно да се подобри финансовото състояние на някои заинтересовани лица.\"БСП е за това да се демонстрират иновативни и икономически ефективни мерки, които да са устойчиви и да гарантират по-добро качество на въздуха в градските райони, каза тя. - В случая с въпросната поръчка има прекалено много въпроси без отговор. Затова ние, от БСП - София, призоваваме кмета Фандъкова незабавно да спре поръчката, както и Прокуратурата да се самосезира по случая. Освен това, заместник-кметът Йоана Христова да понесе съответната отговорност за това, че не е спазила Закона за публичните финанси\". ", "date": "2019.09.13", "title": "БСП - София иска спешно анулиране на поръчката на СО за електростатичните филтри за комини"}
{"url": "http://www.cross.bg/k-b-voda-zemyata-1613222.html", "text": "/КРОСС/ Астрономи засякоха следи от водни пари на екзопланета, която обикаля в орбита около своята звезда на разстояние, което позволява на водата да съществува в течно състояние. Един от основните признаци за наличието на живот.Планетата K2-18b се намира на 110 светлинни години от Земята. (Една светлинна година се равнява на разстоянието, което светлината изминава за една година. Скоростта на светлината е 300 000 м/с).„Това е първото подобно откритие в историята\", казва Ангелос Цярас, астроном в Лондонския университетски колеж и един от авторите на публикацията в Nature Astronomy.„Това е единствената планета извън Слънчевата система, която има подходящата температура за наличието на вода в течно състояние и атмосфера, което превръща K2-18b в най-подходящия кандидат за планета, на която може би има живот\", казва той.Това обаче не означава, че K2-18b е близнак на нашата Земя.„Става дума за планета, която на размери е два пъти по-голяма от Земята, а по отношение на масата - K2-18b е осем пъти по-масивна от нашата планета\", обяснява Цярас.Това означава, че гравитационното ускорение на наблюдаваната планета е двойно по-голямо в сравнение с това на Земята. Тоест, ако се озовете на K2-18b  движението ще е изключително трудно, дори непосилно.Учените освен това отбелязват, че макар и звездата, около която обикаля K2-18b да е бледа и малка, планетата най-вероятно е изложена на много по-голямо ултравиолетово лъчение в сравнение със Земята.„Това не е най-подходящото място за ваканция\", споделя Инго Уолдман от Лондонския университетски колеж.„Ако се озовете там, много бързо ще се разболеете от рак например\", добавя той.Това, разбира се, не означава, че животът би бил невъзможен на K2-18b.„Животът там може да е еволюирал по различен начин\", казва Уолдман.Учените откриват K2-18b през 2015г. благодарение на космическия телескоп „Кеплер\", чиято функция е да търси потенциални обитаеми планети във Вселената.Откриването на водните пари дължим на ветерана „Хъбъл\".От спектралните анализи на снимките, направени от „Хъбъл\" обаче, не можем да знаем какво е количеството вода в атмосферата на K2-18b. Количеството може да варира от 0.01% до 50%.Джована Тинети споделя, че единствената информация, която можем да извлечем от снимките на „Хъбъл\", е че следата от вода е там. Нищо повече.Източник: iStock/Getty ImagesНаправените високотехнологични компютърни модели на планетата предполагат, че в атмосферата на K2-18b има наличие на водород, но неговото количество също не би могло да бъде установено.Уолдман казва, че вариантите са два: атмосфера с преобладаващо количество водород и вода, но „нищо повече\" или атмосфера, съставена от различни видове газове, и „мъничко вода\".„Истината може би е някъде по средата\", допълва той.Цярас смята, че трябва да почакаме следващото поколение високотехнологични космически телескопи да свършат работата, която „Хъбъл\" и „Кеплер\" не могат за момента.„Може би с помощта на „Джеймс Уеб\" на НАСА и „Ариел\" на Европейската космическа агенция, както и други нови измервателни техники, ще успеем да стигнем до истината\", казва Тинети. ", "date": "2019.09.13", "title": "Планетата, на която откриха вода, не прилича на Земята"}
{"url": "http://www.cross.bg/dyterte-prezidentut-filipinite-1613215.html", "text": "/КРОСС/ Президентът на Филипините Родриго Дутерте предложи на гражданите да стрелят по служители, искащи подкуп, но без да ги убиват. Това съобщава днес в. \"Манила булетин\", предаде ТАСС.\"Ако плащате данък, такса или вадите справка и служителите поискат подкуп - ударете ги. Ако пък имате оръжие, можете да стреляте по тях, но не ги убивайте, защото при разследване на случая може да не бъдете помилвани\", заяви филипинският лидер.По думите му корупцията здраво се е вкоренила почти във всеки държавен служител в страната. Дутерте обеща, че ако човек стреля по някой корумпиран, \"няма да бъде пратен в затвора, а само сериозно наказан физически\".Президентът отбеляза, че ако \"се случи рушветчийство в неговата администрация, той ще привика корупционера и ще позволи на жалбоподателя да го удари по лицето\".Преди да бъде избран на висшия пост, Родриго Дутерте бе кмет на южния град Давао и се прочу с остри изказвания във връзка с решаването на тежките проблеми на страната.През 2016 г. Дутерте даде старт на решителна кампания срещу наркотиците на Филипините.По данни на полицията в сблъсъци са били убити близо 5000 души, замесени в производство и търговия с дрога. Позицията на Дутерте предизвика възмущение в чужбина. Експерти на ООН по човешките права настояха да бъдат спрени екзекуциите на заподозрени, извършвани без съд. ", "date": "2019.09.13", "title": "Президентът на Филипините предлага да се стреля по корумпирани служители"}
{"url": "http://www.cross.bg/ryse-borisov-grada-1613209.html", "text": "/КРОСС/ Икономиката върви с такива темпове, че не можем да смогнем с инфраструктурата, заяви министър-председателят Бойко Борисов в Русе. Той изтъкна, че правителството работи едновременно по редица инфраструктурни проекти, в това число и магистралите.„Правим седем магистрали наведнъж\", подчерта премиерът. В крайдунавския град министър-председателят Бойко Борисов инспектира строителните дейности по новата отсечка на панорамния булевард \"Придунавски\". Тя е част от проекта \"Интегрирана система за градски транспорт на Русе - 2 етап\" по Оперативна програма „Региони в растеж\", който е на стойност 24 344 185,59 лв.Проектът предвижда изграждане на пешеходна връзка - надлез между кв. „Родина 3\" и кв. „Чародейка\", реконструкция на бул. „Придунавски\" в участъка от Речната гара до ул. „Мостова\", както и изграждане на една нова пасарелка и ремонт на още две. Заложено е също изграждане на пешеходна зона по ул. „Чипровци\", рехабилитация и реконструкция по ул. „Шипка\" в участъка от ул. „Чипровци\" до бул. „България\". Ще се извърши още реконструкция и рехабилитация на пешеходния подлез при МГ „Баба Тонка\", както и надграждане на интелигентната транспортна система.„Промяната в Русе е изключително видима. Извършва се мащабен ремонт на уличната мрежа и тротоарите в града. За 8 години над 200 млн. евро са инвестирани в Русе по различни програми\", информира премиера Борисов кметът на Русе Пламен Стоилов.Със средства на общината се рехабилитират също междублокови пространства, за да имат гражданите по-добра среда за живеене. За първия учебен ден ще бъде пусната в експлоатация една от ключовите пътни връзки в града, а залата се е превърнала в гордост за Русе.В града се работи по още три мащабни проекта, в които се инвестират близо 30 млн. лева като целта е Русе да се обърне с лице към Дунава.„Добрите новини са всеки ден за Русе. Това, което се облагородява - с кейови стени, пасарелки, връща блясъкът на града\", отбеляза министър-председателят Бойко Борисов.В отговор на журналистически въпрос относно пътя Русе-Велико Търново, премиерът заяви, че два лота от автомагистрала „Хемус\" са на финала. А МРРБ следва да подготви два участъка от пътя Русе-Велико Търново за строителството. ", "date": "2019.09.13", "title": "Борисов: Икономиката върви с такива темпове, че не смогваме с инфраструктурата"}
{"url": "http://www.cross.bg/google-sudurzhanie-globa-1613207.html", "text": "/КРОСС/ Google е платила глоба в размер на 700 000 рубли или 10 900 долара за това, че не е изтрила резултатите от търсене, свързано със забранена информация, съобщи руският орган за надзор на комуникациите \"Роскомнадзор\" за Спутник, цитиран от БГНЕС.Google е платила глоба в размер на 700 000 рубли за това, че не е изтрила списък с уебсайтове, блокирани в Русия\", гласи изявлението на надзорния орган.Миналата седмица ръководителят на \"Роскомнадзор\" подаде жалба, че технологичната компания не е изплатила глобата, както и е променила параметрите за филтриране на търсене, за които първоначално е била глобена.През юли органът наложи близо 11 000 долара глоба на технологичния гигант, за това, че не е премахнало определено съдържание от платформата си, което се смята за нарушение на руските закони за интернет. Той заяви, че повече от 1/3 от линковете в единния регистър за незаконно съдържание са останали в резултатите от търсенето.Година преди това Русия въведе закон, който изисква онлайн търсачките да изтриват всякакви хипервръзки към съдържание, което е забранено в Русия. Google отказа да свърже платформата си с федералната информационна система, където са изброени забранените уебсайтове. ", "date": "2019.09.13", "title": "Google с глоба от почти 11 000 долара за неизтриване на забранено съдържание"}
{"url": "http://www.cross.bg/vlaka-cheti-novi-1613210.html", "text": "/КРОСС/ Кампанията на БДЖ „Чети във влака\" набира все повече популярност. Много нови автори, издателства и асоциации се включиха към инициативата като предоставиха своите произведения за виртуалната библиотека на националния железопътен превозвач. За улеснение на читателите разнообразният избор на книги вече е разделен на четири основни категории.БДЖ съвместно с български издателства стартира кампанията в края на месец юли, която цели да стимулира четенето на електронни книги по време на пътуване. Всички пътници, притежаващи смарт устройства, могат да сканират разпространените във влаковете стикери с QR код, който ще им даде достъп до виртуалната библиотека на „Чети във влака\".Кампанията се радва на изключително голям интерес, като отчетената посещаемост е между 500 и 1000 потребители средно на ден. Виртуалната библиотека на „Чети във влака\" ще остане отворена за нови попълнения целогодишно. Всеки автор и издателство могат да се включат в инициативата като се свържат с БДЖ на официалната електронна поща: bdz@bdz.bg.Реализирането на проекта „Чети във влака\" предоставя възможност на четящите хора да се докоснат до утвърдени и нови български автори, както и да следят актуалните заглавия и събития, организирани от издателствата.  ", "date": "2019.09.13", "title": "Кампанията „Чети във влака” с много нови издания"}
{"url": "http://www.cross.bg/spirka-gari-stranata-1613212.html", "text": "/КРОСС/ За поредна година служители на Национална компания „Железопътна инфраструктура\" почистиха десетки гари и гарови пространства в цялата страна, в рамките на инициативата „Красива гара\". По този начин Компанията се включи за девета поредна година в националната кампания „Да изчистим България заедно\" и отбелязване на Световния ден на чистенето.НКЖИ поддържа и стопанисва 298 жп гари, 392 жп спирки и 17 разделни поста. Интересен факт е, че в страната ни съществуват десетки впечатляващо красиви и живописни места,  достъпни само по релси. Такива са жп спирка Средна Арда, в близост до Кърджали, откъдето се открива прекрасна гледка към язовир  „Студен кладенец\";  на живописния водопад Скакавица можем да се насладим от жп спирка Скакавица в Земенския пролом на река Струма; жп спирка Звезделина, част от една от най-живописните железопътни линии - Русе-Подкова; жп спирка Съботковци, в близост до Габрово; жп спирка Отдих до Карлово; жп гара Генерал Тодоров пък е отличен изходен пункт за екскурзии по склоновете на Кожуха - някогашен вулкан, намиращ се между Сандански и Петрич и още много други живописни места, които заслужават да бъдат посетени и опазени.„Като страна можем да се гордеем с изключително красиви гари и спирки, които са обект на възхищение от много чуждестранни туристи и изследователи. Необходимо е с общи усилия и отговорност да ги поддържаме чисти и приветливи\" - заяви ген. директор на НКЖИ инж. Красимир Папукчийски преди началото на акцията.Почистването на гарите и прилежащите площи на територията на цялата страна бе направено по предварително разпределение на гаровите райони. Служителите на Централно управление бяха ангажирани в районите на жп гарите в София, а отделните поделения в страната почистиха своите обекти и териториите около съответните гари в страната. ", "date": "2019.09.13", "title": "Стотици служители на НКЖИ се включиха в инициативата „Красива гара“"}
{"url": "http://www.cross.bg/odbh-godnost-proverka-1613211.html", "text": "/КРОСС/ Българска агенция по безопасност на храните (БАБХ) извършва проверка на фирма, дарила бира с изтекъл срок на годност на спортно мероприятие в Приморско на 7 септември 2019 г. Сигналът е подаден на 10 септември на интернет страницата на БАБХ. Веднага след получаването му е извършена проверка от ОДБХ Бургас. При нея е установено, че няма постъпило заявление за регистрация на временен обект за търговия с храни или друго уведомление по повод организирания триатлон „Лъвско сърце\" в Приморско. Поради тази причина служителите на ОДБХ Бургас не са извършили физическа проверка и инспекция на място на предлаганите храни.  Те не са издавали  устно или писмено разрешение за раздаване на бира с изтекъл срок на годност. При извършена справка в регистрите, поддържани в ОДБХ Бургас,се установи, че няма издадени удостоверения за регистрация по реда на чл. 12 от Закона за храните на фирмата, посочена на етикета на бирата. От изпратения към сигнала снимков материал, бирата е произведена в гр. Серес, Гърция, партида L 01 и е със срок на годност 17.04.2017 г.  Инспектори от ОДБХ София град извършиха проверка на адреса на дистрибутора, посочен на етикета на бирата. Установено е, че това е заключен частен дом и не е осъществен контакт с нито един представител на фирмата, въпреки направените опити. БАБХ продължава работата по случая, като за съдействие са сезирани съответните компетентни органи.", "date": "2019.09.13", "title": "БАБХ проверява фирма, дарила бира с изтекъл срок на годност на спортно мероприятие в Приморско"}
{"url": "http://www.cross.bg/-i-mesetza-nyakoi-1613213.html", "text": "/КРОСС/ Петък 13-и, наричан още \"Черен петък\", от незапомнени времена досега продължава да предизвиква у много хора неясното усещане на първичен страх.Изследователи все още търсят корените на суеверията за \"черния петък\" и за момента има няколко хипотези: На Тайната вечеря присъстват общо 13 души - Исус и 12-те апостоли. И до днес у много народи съществува поверието 13 души да не сядат заедно на маса. Предателят Юда идва последен, тринайсети. Други припомнят, че Спасителят е разпънат именно в петък.Суеверието вероятно има връзка и с лунно-слънчевия календар, който трябва да има по 13 месеца в някои години, докато Григорианският и лунният ислямски календар винаги имат по 12 месеца в годината.Според някои теории лошата си слава числото 13 дължи на древен скандинавски мит. 12 богове празнували във Валхала, домът на бог Один. Пакостливият бог на злото и огъня Локи нахълтал неканен на празненството като 13-и гост и коварно убил със стрела от имел бога на радостта Балдер и Земята потънала в мрак и траур.В по-ново време ясно се откроява датата 13 октомври 1307 г., когато по нареждане на френския крал Филип IV и папа Климент V биват арестувани Жак дьо Моле, Великият Магистър на Ордена на тамплиерите, и хиляди рицари от ордена. Подложени на ужасни изтезания, те направили самопризнания по обвиненията в ерес, содомия и всякакви други престъпления. Стотици били изгорени на клада, други били екзекутирани по-късно. От този ден нататък Петък 13-и е смятан за лош и нещастен ден от последователите на тамплиерите.В Древен Рим магьосниците се събирали на групи от 12. Вярвали, че 13-ят в групата е самият дявол.Според нумеролозите числото 13 \"страда\" заради неговата позиция след 12. Има 12 месеца в годината, 12 зодиакални знака, 12 богове на Олимп, 12 племена на Израел, 12 апостоли на Исус. В картите Таро 13-ата е картата на смъртта.Страхът от числото 13 е силен и днес. Повече от 80% от небостъргачите нямат 13-и етаж. Много летища пропускат 13-ата писта. Немалко хотели са без 13-и етаж или 13-а стая. Във Формула 1 няма болид с номер 13. Улиците във Флоренция нямат номер 13. 12 и половина или 12А звучи доста по-нестресиращо.На 13 април 1970 г. експлозия на кислороден резервоар обърква плановете на совалката Аполо 13 за кацане на Луната. Совалката е изстреляна от ракетна площадка номер 39 (13х3). Екипажът, оцелял по чудо, се завръща на Земята. Любителите на цифрите ясно съзират черна прокоба - сумата от цифрите в датата на излитане на ракетата, изписана по начина, възприет в САЩ (4-11-70), е 13. Часът на изстрелване на Аполо 13 е 13:13 американско време.Имената на някои от най-известните серийни убийци съдържат по 13 букви: Jack the Ripper, John Wayne Gacy, Charles Manson, Jeffrey Dahmer, Theodore (Ted) Bundy. ", "date": "2019.09.13", "title": "Шантавите суеверия за Петък 13-ти "}
{"url": "http://www.cross.bg/godina-ychebnata-nikolaii-1613223.html", "text": "/КРОСС/ Заместник-министърът на правосъдието проф. Николай Проданов ще открие на 16 септември 2019 г., /понеделник/ в 14.00 ч., учебната 2019/2020 година в училището към Затворническо общежитие „Дебелт\".  Общежитието е към Бургаския затвор и в него тази година ще се обучават 78 ученици от първи до 7 клас.  През настоящата учебна година в учебната дейност в затворите ще се включат общо 1080 лишени от свобода, като 124 от тях ще бъдат първокласници.Учебният процес в местата за лишаване от свобода е съобразен с нормативната уредба на Министерство на правосъдието и Министерство на образованието и науката и се извършва от квалифицирани педагогически кадри.  ", "date": "2019.09.13", "title": "Зам.-министър проф. Николай Проданов ще открие учебната година в бургаското затворническо общежитие „Дебелт“"}
{"url": "http://www.cross.bg/kariera-riosv-plovdiv-shishmantzi-1613214.html", "text": "/КРОСС/ Незаконна кариера в село Шишманци разкриха екоинспекторите от РИОСВ-Пловдив. Това се е случило след проверка, предизвикана от коментари на граждани в социалните мрежи за запрашаване на населеното място.На място експертите установили, че въпросната кариера няма официално предоставена концесия от Министерството на енергетиката.Констатирано е, че в имота има трошачно-сортировъчна инсталация, която е работела и в момента на проверката. Фирмата извършвала добив, преработка и изнасяне на скална маса от незаконния обект.РИОСВ-Пловдив незабавно, е алармирала за случая Министерството на енергетиката и кмета на Община Раковски. Реакцията на МЕ е незабавна. Дейността на кариерата е преустановена.По случая предстоят следствени действия. ", "date": "2019.09.13", "title": "Разкриха незаконна кариера край Шишманци "}
{"url": "http://www.cross.bg/katafalka-sobchak-kseniya-1613224.html", "text": "/КРОСС/ Руската светска лъвица и водеща Ксения Собчак заедно с режисьора Константин Богомолов сключаха брак и предпочетоха да отидат  до ритуалната зала с катафалка.От кадрите се вижда как черната катафалка се  доближава до ритуалната зала украсена с червени цветя.Вижда се и надпис „Докато смъртта не ни раздели\".Сватбата на Ксения Собчак и Константин Богомолов се провежда и в момента в Москва. Церемонията ще струва най-малко 16 милиона рубли (приблизително 250 000 евро).Кадри от видеото:\n\t\t\t\t\t  ", "date": "2019.09.13", "title": "Да отидеш на сватба с катафалка"}
{"url": "http://www.cross.bg/kazichene-garov-kompleks-1613197.html", "text": "/КРОСС/ Договорът за реконструкция на жп гара Казичене беше подписан днес. Рехабилитацията на гаров комплекс Казичене е част от мащабния проект: „Реконструкция на гарови комплекси Подуяне, Искър и Казичене\", който се финансира със средства от Оперативна програма „Транспорт и транспортна инфраструктура\" 2014-2020 г. Трите гари са разположени на железопътната линия София-Пловдив, която е една от най-натоварените в страната.Обхватът на проекта включва пълна реконструкция на цялата инфраструктура на обекта и помощните технологични сгради и съоръжения, чрез внедряването на нови енергоефективни и високотехнологични модерни инсталации. Проектът предвижда изпълнение на мерки за повишаване енергийната ефективност на обществените пространства, въвеждане на модерни интелигентни системи за отопление, климатизация, осветление, информация и други. След реализацията му гара Казичене ще осигурява комфортна, безопасна и достъпна среда за пътниците и персонала. Изпълнител на реконструкцията на гаров комплекс Казичене е ДЗЗД „Казичене Билд 2018\", състоящо се от фирмите „Билдинг Комфорт\" ЕООД, „Трейс - София\" ЕАД, „Термо Консулт София\" ЕООД . Стойността на договора е 1 115 653, 37 лв. без ДДС, а срокът му за изпълнение е 12 месеца.Строителният надзор ще се осъществи от „ИКюИ Контрол\" ООД, а договорът е на стойност 185 600, 00 лв. без ДДС.Реконструкцията на гаров комплекс Казичене се осъществява със съфинансиране от Европейския фонд за регионално развитие (ЕФРР) чрез Оперативна програма „Транспорт и транспортна инфраструктура\" 2014-2020 г.  ", "date": "2019.09.13", "title": "Подписаха договора за реконструкция на третата софийска гара Казичене"}
{"url": "http://www.cross.bg/razpredelenie-klienti-deiinosti-1613198.html", "text": "/КРОСС/ Строителна фирма скъса кабел 10 киловолта, собственост на ЧЕЗ Разпределение, и за близо час остави без електрозахранване 1800  клиенти на дружеството в центъра на София в района на бул. „Дондуков\" и ул. „Г. С. Раковски\". Това е трети случай на скъсан кабел при несъобразени изкопни дейности от началото на седмицата. На 10 септември бе  скъсан кабел  20 киловолта на ЧЕЗ Разпределение, в резултат на което без електрозахранване за около 1 час останаха около 1000  клиенти на дружеството на територията на кв. Требич, кв. Илиянци, кв .Нови Искър и с. Мрамор, а на следващия ден за около 30 минути без ток останаха около 3100 клиенти на територията на кв. Панчарево, Герман и Кокаляне.„Навременното съгласуване на строителните и ремонтните работи е изключително важно, защото ще предотврати неудобствата за домакинствата и бизнеса\", заяви Васил Василев, директор „Експлоатация и поддържане\" в „ЧЕЗ Разпределение България\" АД.Строителните проекти би трябвало предварително да се съгласуват с електроразпределителната компания. В рамките на това съгласуване дружеството в писмен вид информира строителя, че е длъжен да го уведоми за деня и мястото на стартиране на изкопните дейности. В голяма част от случаите, обаче, тези изисквания не се спазват. Освен това често пъти информацията за стартиращите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна.ЧЕЗ Разпределение очаква от фирмите да информират компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.  ", "date": "2019.09.13", "title": "Строителна фирма остави без ток 1800 клиенти на ЧЕЗ Разпределение в центъра на София"}
{"url": "http://www.cross.bg/krustev-programa-dnes-1613202.html", "text": "/КРОСС/ Директорът на програма „Хоризонт\" на Българското национално радио Николай Кръстев е подал оставка тази сутрин.Николай Кръстев, който вчера зае поста, обясни днес пред журналисти създалата се ситуация с липсата на административен опит, съобщи БНР.„Направих този акт морален, защото смятам, че човек трябва да носи своята отговорност за делата си. Затова смятам, че днес трябва да направя този акт. Моето действие предизвика вълна от недоумение, както в програма „Хоризонт\", така и извън БНР. Това е моя лична грешка и липса на административен опит. За мен, както и за останалите колеги, поставянето ми на изпълняващ длъжността директор на програма \"Хоризонт\" беше неочаквано\", каза Кръстев, цитиран от БГНЕС.Той посочи, че е подал оставката си сутринта. Към момента не е ясно дали оставката е била приета. ", "date": "2019.09.13", "title": "Директорът на „Хоризонт” подаде оставка"}
{"url": "http://www.cross.bg/deiinosti-razvitie-ykrepvane-1613199.html", "text": "/КРОСС/ 6 457 500 лв. ще бъдат вложени в укрепването на срутищата по пътя за Рилския манастир. С тях ще се финансират необходимите за целта  проучвателно-проектантски дейности и строително-монтажни работи. Средствата са заложени в аварийната програма на Агенция „Пътна инфраструктура\" за 2019 г. Това съобщи министърът на регионалното развитие и благоустройството Петя Аврамова при участието си в днешния парламентарен контрол.Регионалният министър напомни, че през 2018 г. в засегнатите от срутища три участъка от третокласния път Кочериново - Рила - Рилски Манастир - Кирилова поляна от пътноподдържащата фирма са извършени аварийно-възстановителни дейности. През 2019 г. са одобрени допълнителни средства за аварийно укрепване на участъка и фирмата изпълнител стартира дейности по укрепване, които поради нестабилността на терена и активния стадий на развитие на срутищата са прекратени. С цел провери на актуалното им състояние ще бъдат извършени нови инженерно-геоложки и геотехнически проучвания за установяване на инженерно-геоложките условия в обсега на засегнатите участъци, изясняване на причините, обхвата и динамиката на проявилите се процеси и за получаване на достатъчно информация за свойствата на масива ще бъдат извършени За участъка има изготвено задание за проектиране, което e утвърдено през м. август. Предстои изработване на технически проект, който трябва да бъде одобрен, и издаване на разрешение за строеж, за да могат да бъдат започнат строително-монтажни работи. Предстои да бъде обявена и процедура за избор на консултант.Министър Аврамова напомни, че на 4 септември правителството прие постановление, с което даде възможност на Министерството на регионалното развитие и благоустройството да поема ангажименти за разходи в размер до 447 100 000 лв. Така на Агенция „Пътна инфраструктура\" се дава възможност да възлага дейности по укрепване на за свлачища и срутища по републиканската пътна мрежа.Отговорите на министър Петя Аврамова в парламентарния контрол могат да бъдат намерени в секция „Парламентарен контрол\" на интернет страницата на МРРБ.", "date": "2019.09.13", "title": "Близо 6,5 млн. лв. ще бъдат вложени в укрепването на срутищата по пътя за Рилския манастир"}
{"url": "http://www.cross.bg/pernik-vuzdyha-vladimirov-1613200.html", "text": "/КРОСС/ „От началото на 2019 г. досега неколкократно е отчетено завишаване на фини прахови частици във въздуха в Перник. От няколко месеца, в различни райони на града, почти всяка вечер се усеща задушлива миризма, която притеснява перничани. Въпреки стотиците оплаквания, местните институции не предприемат никакви мерки, за да спре това\". Тома каза народният представител от ПГ на „БСП за България\" Станислав Владимиров във въпрос към министъра на околната среда и водите Нено Димов. Той заяви, че тази постоянна замърсеност на въздуха предразполага към редица респираторни заболявания и влошаване на симптомите на други. Владимиров бе категоричен, че затова е нужно са бъдат взети спешни  мерки за подобряване на качеството на въздуха. Станислав Владимиров коментира, че проблемът не се решава, а дори се задълбочава заради бездействието на институциите в Перник, които са под контрол на МОСВ и вървят след събитията. „Факт е, че има санкционирани, но след граждански протести и журналистически изследвания и никога превантивно. Това поражда липса на доверие към институциите и съмнения, че имат сили да се справят с нарушителите\", заяви народният представител. Той коментира още, че е сигурен, че освен \"Топлофикация - Перник\" и други предприятия си позволяват да нарушават правилата, защото виждат безсилието на държавата.  „Задавал съм много въпроси за качеството на въздуха в Перник и всеки път отговорите, които ми давате, не ми вдъхват надежда, че РИОСВ - Перник може да се справи с този огромен проблем\", обърна се той към министър Димов.   Станислав Владимиров добави, че станцията за измерване на качеството на въздуха, която се е намирала на едно от най-натоварените кръстовища в Перник е била  преместена почти в градския парк от подопечните на МОСВ институции. Той коментира, че е нормално там показателите да са далеч по-добри отколкото в индустриалната зона.  „Директорът на ТЕЦ „Република\" каза, че почти една година са горили биомаса, а на  площадката си съхраняват отпадъци и бали сено. Къде е контролът? Имате ли сили да накажете РИОСВ - Перник, защото се вижда, че огромният проблем с контрола на качеството на въздуха и водите не се решава.\", каза Владимиров.  ", "date": "2019.09.13", "title": "Станислав Владимиров към министър Димов: Имате ли сили да накажете РИОСВ – Перник за бездействието им?"}
{"url": "http://www.cross.bg/proverka-dans-izluchvaneto-1613204.html", "text": "/КРОСС/ Главният прокурор Сотир Цацаров разпореди проверка заради спирането на излъчване на програма „Хоризонт\" на БНР между 6 и 11 ч. днес.Проверката идва след получаване на писмо-справка от ДАНС за създадената по този начин опасност за застрашаване на националната сигурност, предвид статута на БНР като стратегически обект.Проверката е възложена на ДАНС, СЕМ и КРС и се извършва под прякото ръководство на зам.-главния прокурор Иван Гешев.По-рано днес Съветът за електронни медии (СЕМ) и Комисията за регулиране на съобщенията (КРС) съобщиха, че започват проверки.Съветът за електронни медии е започнал проверка за спирането на излъчването на програма „Хоризонт\",\"Колегите правят проверка чрез нашата система за мониторинг, за да се установи кога е спряно излъчването на \"Хоризонт\" и колко време ще продължи това\", каза председателят на СЕМ София Владимирова.\"Експертите подготвят доклад, а по отношение на правомощията, които има СЕМ към казуса, предполагам, че колегите от Комисията за регулиране на съобщенията (КРС), която е компетентен орган по отношение на предавателите, също ще вземат становище, така че ще следим по нататъшните стъпки по отношение на възникналия казус. А в рамките на днешния ден предполагам, че ние ще имаме първоначално изготвено становище от нашите експерти\", добави тя.В съобщението на КРС, се посочва, че се извършва обстоятелствена проверка, свързана с излъчването на сигнала на БНР. ", "date": "2019.09.13", "title": "Цацаров, ДАНС, КРС и СЕМ проверяват спирането на сигнала на БНР "}
{"url": "http://www.cross.bg/izgrazhdaneto-ring-rosen-1613201.html", "text": "/КРОСС/ Работим по инициатива на Столичната община за изграждането на велосипедна и пешеходна алея от ВТУ „Тодор Каблешков\" до гара „Пионер\". Това заяви министърът на транспорта, информационните технологии и съобщенията Росен Желязко, по време на представяне на идеята за изграждането на Зелен ринг в столицата, от кмета Йорданка Фандъкова и главния архитект на града Здравко Здравков.„В момента се изготвя планът, който ще бъде представен за обществено обсъждане. Процедурата предвижда, след като той бъде приет и влезе в сила, Общинският съвет да изрази своята воля за безвъзмездно придобиване на имотите на НК „Железопътна инфраструктура\", които попадат в зоната на проекта. Когато това се случи, Министерският съвет трябва да излезе с решение за безвъзмездно предоставяне на имотите на Столичната община\", обясни Росен Желязков. По думите му терените, които ще бъдат прехвърлени са над 60 декара.„Основната функционалност на тази територия ще бъде изграждането на велосипедни алеи, които ще подобрят градската свързаност. 60 процента от терените са предвидени за озеленяване, което ще създаде една паркова среда, с възможност за разгръщане на цялостна концепция за градска мобилност. Това е проактивна политика, която много скоро ще доведе до реални резултати за развитието на нашата столица, като зелен град\", допълни министър Желязков.„Проектът за изграждането на над 3 километра линеен парк с велоалея, който ще минава по трасето на старата жп линия в София, е първият участък от Зеления ринг, който искаме да изградим. Това е ключов, знаков и труден проект, който изисква цялостна координация с Министерството на транспорта, информационните технологии и съобщенията, което е принципал на НК „Железопътна инфраструктура\", собственик на имотите\", заяви кметът Йорданка Фандъкова. Тя посочи, че целта е всички квартали, през които минава Зеленият ринг, да имат екологична връзка с парковете в града. ", "date": "2019.09.13", "title": "Росен Желязков: Работим по инициативата на Столична Община за изграждането на Зелен ринг в София   "}
{"url": "http://www.cross.bg/pozharnikarite-praznik-otbelyazaha-1613205.html", "text": "/КРОСС/ Пожарникарите отбелязаха професионалния си празник. По този повод беше  отслужен водосвет. В памет на загиналите при изпълнение на служебните си задължения бяха положени венци и цветя.По данни на огнеборците  най-много пожари това лято са били предизвикани от неправилна употреба на газови бутилки, неизправни електрически инсталации, както и  палене на огън на открито. ", "date": "2019.09.13", "title": "Пожарникарите отбелязаха професионалния си празник"}
{"url": "http://www.cross.bg/valensiya-oblast-generalnoto-1613203.html", "text": "/КРОСС/ Местното правителство на автономна област Валенсия обяви червен код заради проливните дъждове и ураганните ветрове, който ще бъде активен до края на седмицата. Към момента няма данни за пострадали български граждани. Генералното ни консулство във Валенсия следи ситуацията и е в готовност на окаже съдействие на изпаднали в беда наши съграждани, съобщават от МВнР.В някои части на област Валенсия, както и в региона на Мурсия, количеството дъжд за последните 12 часа е стигнало до 200 л./кв.м., като опасенията са, че тези дни стойностите могат да се повишат.В 157 общини в областта са затворени детските градини, училищата и университетите. Мярката засяга над 536 000 ученици в автономната област. Затворени са и спортните центрове към общинските федерации, както и дневни центрове за пенсионери. Евакуирано е населението на квартали и населени места, където опасността от наводнения е най-голяма.При необходимост от съдействие, българските граждани могат да се свържат с Генералното консулство на Република България във Валенсия на телефон +34 630 168 018. ", "date": "2019.09.13", "title": "МВнР: Код \"червено\" в района на Югоизточна Испания"}
{"url": "http://www.cross.bg/selo-izbyhnal-zona-1613206.html", "text": "/КРОСС/ Нов пожар е избухнал в Пазарджишко, този път - във вилната зона на село Долно Вършило, съобщават от Областната дирекция на МВР, цитирани от Дарик нюз. Сигналът за огнената стихия е получен около 10.30 часа.На мястото са мобилизирани огнеборци от районните служби в Белово и Пазарджик. При необходимост, ще бъдат насочени и допълнителни екипи. По първоначална информация, няма пострадали хора, но са засегнати няколко постройки.Огнището е близо до магистрала „Тракия\", затова е изпратен и екип пътни полицаи, които наблюдават да не се получи задимяване на аутобана. В гасенето на терена участват и горски служители, както и местни хора.Теренът е пресечен и труднодостъпен, има и вятър, което много затруднява работата.Огън, тръгнал от сухи треви и храсти в казанлъшкото село Горно Черковище, е обхванал и борова гора. Огънят избухнал в ранните следобедни часове в петък. ", "date": "2019.09.13", "title": "Пожари се разгоряха във вилна зона край АМ „Тракия” и в района на Казанлък"}
{"url": "http://www.cross.bg/voda-samolet-bili-1613186.html", "text": "/КРОСС/ Руски свещеници ръсиха светена вода от борда на самолет, докато той прелитал над град Твер. Божиите служители вярвали, че така ще избавят местните жител иот пиянството.Ритуалът, при който били използвани цели 70 литра вода, бил извършен в Деня на трезвеността.На борда на машината били качени и свети мощи и икони на Света Богородица и Йоан Предтеча.\"Заедно с иконата летим над града и, ако искате вярвайте, но веднъж, виждайки прелитащия самолет, един мъж казал на жена си, че повече няма да пие\", твърди един от свещениците. Тази година две семейни двойки дали обет за трезвеност.Междувременно беше съобщено, че Руската православна църква започва производство и масова продажба на пенливи и обикновени вина, чрез фирма, собственост на Московската патриаршия.\n\t\t\t\t\t ", "date": "2019.09.13", "title": "Ритуал срещу пиянството: Руски свещеници ръсиха светена вода от самолет (видео)\t"}
{"url": "http://www.cross.bg/todorov-dokazatelstva-sudut-1613187.html", "text": "/КРОСС/ Апелативният специализиран наказателен съд остави за постоянно в ареста собственика на „ТАД Груп\" Иван Тодоров. Той е обвинен в подбудителство към кибертероризъм на служителя си Кристиян Бойков, който е сочен като извършител атаката срещу базата данни на НАП.Според второто обвинение Тодоров е ръководител на организирана престъпна група. Съдът прие, че обвиненията се опират върху достатъчно доказателства.Прокурорът Даниела Ангелова коментира след решението:„Всички доказателства, които следва да бъдат налице са събрани към този момент, така и Апелативният съд, както и първоначално Специализираният наказателен съд прие, че е налице обосновано предположение да се приеме, че обвиняемият е извършител и на това престъпление\".Адвокатът на Иван Тодоров Ина Лулчева заяви, че решението е очаквано, въпреки, че в делото няма доказателства Тодоров да е склонявал Бойков да проникне в данните на НАП. Не е посочено и какви действия е извършила престъпната група, което според нея е притеснително.„Преписан е текст на закона и не се казва как е извършено престъплението. Съдът казва, че днес не е необходимо да се каже - достатъчно е това. Което означава, че всеки български гражданин може да бъде обвинен, че е извършил нещо като се препише закона, без да се посочват фактите. А това вече би следвало да ни притеснява много\", каза Лулчева.Решението на Апелативния спецсъд е окончателно. ", "date": "2019.09.13", "title": "Съдът остави за постоянно в ареста собственика на „ТАД Груп“ "}
{"url": "http://www.cross.bg/siriya-priklyuchila-lavrov-1613188.html", "text": "/КРОСС/ Руският външен министър Сергей Лавров заяви в интервю, публикувано в петък, че войната в Сирия е приключила.\"Войната в Сирия наистина е приключила. Отделни гнезда на напрежението остават само на територии, които не са контролирани от правителството, като Идлиб и източният бряг на Ефрат\", посочи той пред руски медии, подчертавайки, че фокусът сега се измества към подпомагане на страната чрез процеса на възстановяване.Лавров също така отбеляза, че Русия \"последователно се застъпва за преодоляване на конфликта в Сирия с политически и дипломатически средства и подкрепя резолюция 2254 на Съвета за сигурност на ООН, която съдържа пътна карта за уреждане на конфликта\". ", "date": "2019.09.13", "title": "Сергей Лавров обяви, че войната в Сирия е приключила "}
{"url": "http://www.cross.bg/tzigari-smurtni-elektronni-1613189.html", "text": "/КРОСС/ Доналд Тръмп обмисля забрана на ароматизирани електронни цигари. Намеренията му бяха обявени след шест смъртни случая, свързани с употребата на този тип цигари в Съединените щати.Според американските здравни власти децата се пристрастяват към никотина, благодарение на атрактивните аромати на електронните цигари.Освен шестте смъртни случая, властите разследват 450 други потенциални заболявания на белите дробове вследствие на употреба на ароматизирани електронни цигари.Губернаторът на щата Ню Йорк Андрю Куомо предложи в понеделник законопроект, който забранява употребата им. „Тук сме, за да обсъдим ароматизираните и електронните цигари. Нашият съвет, нашата препоръка е проста - не го правете! Не го правете, защото не знаем дали е безопасно. Има значително нарастване на броя на заболявания и дори смъртни случаи в страната. Здравните власти смятат, че около 500 случая са свързани с изпаряването на някои вещества\", заяви Куомо.„Имаме проблем в страната ни. Това е нов проблем, за който никой не се е замислял сериозно преди няколко години. Не можем да допуснем хората да се разболяват, не можем да допуснем младите хора да бъдат засегнати от този проблем\", коментира Доналд Тръмп. ", "date": "2019.09.13", "title": "САЩ обмисля забрана на ароматизираните електронни цигари"}
{"url": "http://www.cross.bg/bulgariya-ryski-shpionazh-1613190.html", "text": "/КРОСС/ Събитията от последните дни поставят един основен въпрос: има ли промяна на българската позиция по отношение на Русия? Правителствата на Бойко Борисов досега са отказвали да третират Русия и руски организации като потенциална външнополитическа заплаха за България. Напротив: премиерът винаги е предпочитал да се представя като приятел на всички - от Меркел до Ердоган и Путин. В името на приятелството, както и заради надеждата за руски проекти като АЕЦ \"Белене\" и транзит на газ, държавата ни си е затваряла очите за много неща. По казуса \"Скрипал\" например България зае руската позиция за \"липса на достатъчно данни\" - и не изгони руски дипломати, както направиха повечето държави от ЕС и НАТО. Днес - след всички разкрития на британците - тази позиция звучи комично, но правителството все още не се е отказало публично от нея. Още по-здраво стиснахме очите, когато по казуса \"Гебрев\" стана ясно, че руски служби са свързани с опит за отравяне на територията на България. Досега страната ни не е предприела нищо срещу т.нар. хибридна война, макар че е имало данни за хакерски атаки с руски почерк в български институции. Както и по време на избори. Да не говорим пък за всички онези сайтове, които тиражират фалшиви новини и откровена руска пропаганда срещу ЕС и НАТО: тези \"медии\" се подхранват съдържателно, а вероятно и финансово от Русия.На този лежерен фон острата, но напълно оправдана декларация на МВнР по повод изложбата за \"освобождението\" на Източна Европа от Червената армия дойде като сериозна изненада. А още по-изненадващо беше, че навръх 9 септември прокуратурата излезе с бомбастичнo обвинениe в шпионаж срещу Николай Малинов от движението \"Русофили\". Освен това бе наложена забрана за влизане в страната на пенсионирания руски изследовател и разведчик ген. Решетников, сдобил се с легендарна слава в България покрай номинирането на Румен Радев за кандидат-президент. Такава забрана бе наложена и на руския олигарх Малофеев, който разпространява руското влияние по неправителствен път - облечено като православна духовност.Част от тези мерки - като декларацията на МВнР и наложените забрани - са необходими и дори изглеждат закъснели. Проблемът не е в това, че дадена интерпретация на историята или дадено влияние са \"руски\". Проблемът е в конкретното съдържание. Както заяви самият Николай Малинов, той и неговите приятели се борят за намирането на среден път между демокрацията и тоталитаризма. Борят се също така за изваждането на България от НАТО и ЕС. Първата от тези цели е противоконституционна: полуавторитарен или полутоталитарен режим не е съвместим с конституцията ни от 1991. Може би такъв полуавторитаризъм се смята за приемлив в Русия, но не и при нас. Втората цел - изваждането ни от ЕС и НАТО - пък е против българските интереси и решенията на поредица от политически мнозинства. От тази гледна точка крайно време беше да се заяви, че дневен ред, който е противоконституционен, антидемократичен и не е в интерес на България, няма да бъде третиран като приятелски, нито пък ще бъде политически неглижиран или дори толериран.Същевременно обаче смесването на политически послания с наказателното преследване за шпионаж създаде доста сериозна каша, която вместо да изпише вежди, може да избоде очи. И да героизира незаслужено определени хора. Нека разгледаме отделно политическите и наказателно-правните аспекти на случващото се.Сигналите, че България ще отстоява демократичните ценности и своята интерпретация на историята, са безспорно нещо положително. Само че тези сигнали идват след дълга предистория, в която Борисов и ГЕРБ са били по-скоро амбивалентни по тези въпроси. Заради тази предистория сега сме в следната куриозна ситуация:-  София втвърдява тона към Москва в момент, в който се готви да осъществява проекти с руско участие - като АЕЦ \"Белене\" и продължението на „Турски поток\". Ако по тези въпроси няма промени в българската позиция, сегашните жестикулации ще изглеждат като мека форма на шизофрения;-  Малинов, Малофеев и Решетников биват укорявани за това, че са планирали създаването на политическа формация и медии, които да лобират в България за смяна на режима и на политическата ориентация (излизане от ЕС и НАТО). Същевременно в българския парламент има поне две партии - „Атака\" и „Воля\", които искат сходни неща и сигурно биха възприели дори идеята за \"нещо средно\" между тоталитаризъм и демокрация. И тъй като тези формации са част от управляващото мнозинство (открито или не толкова), меката шизофрения рискува да се трансформира в по-тежка форма;-  Накрая да отбележим и това: на мнозина направи впечатление, че ударът бе насочен към сравнително безобидна и маргинална част от защитниците на руските интереси в България. Операцията изглежда по-скоро като предупредителен сигнал, че руската страна е прекалила. Дали с нещо особено провокативно или просто като резултат от количествени натрупвания - трудно е да се каже. Така или иначе, с последните си политически действия България не влиза в групата на Полша и балтийските държави, а просто внася корекции в досегашната си позиция.Поради амбивалентността на цялата предистория на Борисов и ГЕРБ по руския въпрос, мнозина заподозряха, че действията на правителството са просто предизборна пушилка. Премиерът иска да спечели вота на градската десница, без който ГЕРБ ще загуби София. Това са разбираеми желания и в крайна сметка няма нищо лошо в това политиците да променят позицията си, за да отговорят на обществените очаквания. Стига обаче да става дума за последователна политика, а не за предизборен финт.Тъй като липсва подробна публична информация за разследването, всеки коментар има своите ограничения. Но към момента може да се каже следното за оповестената информация:-  Особено тревожно е, че прокуратурата не прави ясно разграничение между това, което вреди на интересите на България и може да бъде определено като антидемократичен/противоконституционен дневен ред, и това, което е престъпление.Либералната демокрация допуска различия на мнения, дори радикални различия. Една политическа партия може да иска дори да промени конституцията, стига да остава в рамките на демократичния процес и да не използва насилие. За Малинов, Малофеев и Решетников (колкото и проблематични да са идеите им) няма публична информация да са създавали въоръжени клетки или да са разработвали конкретни планове за сваляне на конституционния ред. В Черна гора беше различно - там службите откриха конкретен руски опит за преврат чрез държавни и неправителствени структури;-  Престъплението \"шпионаж\" е още по-особено. Част от тиражираното в пресата звучи доста абсурдно. Например: фактът, че преди последните президентски избори \"русофилите\" са поръчали от името на Решетников социологическо проучване на Живко Георгиев, не може по никакъв начин да се интерпретира като шпионаж. Дори Решетников да е вдъхновител на това изследване, дори парите за него да са дошли от руски дарения, социологическото изследване не е акт на шпионаж в една свободна, демократична държава;-  Към обвинението се \"пришиват\" удобни тези за връзка на \"шпионите\" с Цветан Василев. Явно Малинов е познавал Василев и си е общувал с него, както и с \"дясната му ръка Пеевски\" (по неговите думи). Връзката е КТБ, която пък, според прокуратурата, Цветан Василев ограбва само с лявата си ръка, без дясната да знае какво се случва. Тази схема \"лява ръка - десен джоб - Русия\" удря на кухо и не се уплътнява чрез шпионския сигнал.Да обобщим: явно в желанието да се угоди на правителството, както и да се покаже на десните, че кандидатът за главен прокурор Гешев и неговият ментор Цацаров са борци против руското влияние и олигарсите, наказателното преследване отново се превръща в странна смесица от полуправни аргументи и политически внушения. Ако това е линията и няма по-сериозна информация в посока шпионаж или поне пране на пари, ще станем свидетели на още един фарс, който просто ще героизира симпатизанти на автокрацията и на Путин. Самото оповестяване на разследването за шпионаж при толкова оскъдна първоначална информация е политически гаф на разследващите. И ако тази липса не се запълни, преследването на антидемократични и антиевропейски цели ще получи страхотна трибуна през следващите месеци. А целта все пак не е тази, или?Даниел Смилов, \"Дойче веле\" ", "date": "2019.09.13", "title": "Каша, гаф, фарс? Да поговорим за шпионския скандал"}
{"url": "http://www.cross.bg/bulgariya-napitki-mondeliiiz-1613195.html", "text": "/КРОСС/ Ивайло Найденов, генерален мениджър на Монделийз Интернешънъл за България, Румъния и Източна Адриатика, поема председателството на сдружение „Храни и напитки България\". Със своя дългогодишен опит в Монделийз Интернешънъл и сектора, в новата си роля, Ивайло ще работи за една по-благоприятна среда за развитие на хранителната индустрия в България в открит диалог с обществото и институциите.„Да председателствам сдружение „Храни и напитки България\" е отговорност. Благодаря за гласуваното доверие на колегите, членове на сдружението. Въпреки силната конкурентна среда в нашата индустрия, чрез сдружението ние вече повече от година работим активно и в пълна прозрачност, не само, за да подобряваме бизнес климата у нас, но и да защитаваме интересите на производители, вносители, дистрибутори и търговци, поддържайки един градивен и отворен диалог с институциите. Смятам, че това е правилният път, и аз, приемайки тази нова роля, мога само да надграждам\", споделя новият председател на „Храни и напитки България\".Кариерата си в Монделийз Интернешънъл Ивайло стартира през 2004 г. като част от предшественика на Монделийз - \"Крафт Фуудс България\". Първоначално е директор \"Продажби\", а 4 години по-късно става директор \"Маркетинг\". Той е й първият българин, оглавил българското подразделение на мултинационалния гигант в 25-годишната му история на българския пазар. Като изпълнителен директор на Монделийз България той се съсредоточава върху укрепването на местната организация и стимулирането на развитието на бизнеса. От март 2015 г. е назначен за генерален мениджър за пазарите на Монделийз за България, Румъния и Източно Адриатическо море. В тази си роля днес, той продължава да развива стратегията на компанията „Snacking Made Right\", като ръководи бизнеса в региона, съобразно глобалната дългосрочна стратегия на Монделийз Интернешънъл.Сдружение „Храни и напитки България\" е браншово сдружение, чиито членове са едни от най-големите компании в областта на хранително-вкусовата промишленост в България с общ годишен оборот над 1,5 милиарда лева - Данон Сердика АД, Девин ЕАД, Интерснак България ЕООД, Кока-Кола България ЕООД, Кока-Кола Хеленик Ботълинг Къмпани България АД, Куадрант Бевъриджис АД, Марс Инкорпорейтед България ЕООД, Монделийз България ЕООД, Нестле България АД, Престиж-96 АД, Якобс Дау Егбертс БГ ЕООД, Униливър България ЕООД, Градус АД  и Бисер Олива АД .Основната цел на сдружението е в условията на пълна прозрачност да работи за създаването на по-благоприятна среда за развитие на хранителната индустрия в България, като обедини и представлява интересите на български и чуждестранни производители, дистрибутори и вносители на храни и напитки, на малки и големи компании в отрасла, както и на секторните асоциации.Сдружение „Храни и напитки България\" е пълноправен член на най-голямото браншово обединение в Европа - Food Drink Europe. ", "date": "2019.09.13", "title": "Ивайло Найденов поема председателството на сдружение „Храни и напитки България\""}
{"url": "http://www.cross.bg/velikova-vlast-sudebnata-1613192.html", "text": "/КРОСС/ Управителният съвет на Съюза на съдиите сезира европейските институции за внезапното сваляне от ефира на програма \"Хоризонт\" на Българското национално радио на дългогодишния журналист Силвия Великова. В писмо на организацията до зам.-председателя на Европейската комисия Франс Тимерманс и европейския комисар по правосъдие Вера Йоурова се казва, че управителният й съвет е шокиран от новината.Според съюза това не е рутинно управленско решение, а \"скандално запушване устата на журналист в съдебния ресор, който не се страхува да задава въпроси, в националното радио, субсидирано от държавния бюджет, т.е. от българските данъкоплатци\". Фактът, че късно снощи Великова е възстановена като водещ на предаването \"Преди всички\" и съдебен репортер, но ще бъде назначен и втори репортер, \"който да осигурява плурализъм\", не променя факта на грубо посегателство върху свободата на словото, се казва в писмото.\"Като водещ и редактор на предаването \"Преди всички\" и изявен съдебен репортер Силвия Великова в продължение на петнадесет години изследваше внимателно, задълбочено и всеобхватно процесите в съдебната система и информираше обществото по обективен и професионален начин за тях\", е оценката на Съюза на съдиите за работата на Великова. Според организацията мотивите да отстраняването - несъответствие в длъжностната характеристика, са неубедителни. \"Истинската причина е обяснена от самата журналистка пределно ясно - върху ръководството на радиото и програмата е упражнен натиск тя да замлъкне, защото критикува единствения кандидат за главен прокурор.\", се казва в писмото до Еврокомисията.Българското национално радио е медия, от която се очаква повече от всички останали медии да служи на обществото, като отразява истината за обществено значимите събития, да предлага различни гледни точки, включително такива, които не са удобно безопасни за властта и да й бъде ефективен критичен коректив, напомня Съюзът на съдиите. В писмото се напомня, че връзката между независимата съдебна власт и свободните медии е подчертана в Доклада на Европейската комисията относно напредъка на България по механизма за сътрудничество и проверка (МСП) от 13.11.2018 г. като в него е констатирано \"съществено влошаване на медийната среда в България през последните години\" и е посочено, че \"медийната среда е от особено значение за независимостта на съдебната власт\". Цитира се и изводът: \"Способността на медиите и на гражданското общество да търсят отговорност на властващите в плуралистична среда, свободна от натиск, представлява важна основа за осъществяването на реформите, обхванати от МСП, и като цяло е основа за по-добро управление.\"Журналистката Силвия Великова като съдебен репортер изпълняваше отговорно именно тази задача, задавайки всички съществени въпроси на хората с влияние в управлението на съдебната власт, се казва в писмото. Според организацията отстраняването й от ефир и то непосредствено преди приключване на процедурата за избор на главен прокурор е загуба за обществото и поставя в риск неговия достъп до достоверна и всеобхватна информация.Загуба е и за съдиите, прокурорите и следователите, които работят за реформиране и подобряване на съдебната власт, предупреждава съсловната организация като напомня, че България е поставена на 111 място от 180 държави в световния индекс за свободата на пресата от 2018 г., изготвен от организацията \"Репортери без граници - най-слабия резултат на държава - членка на ЕС.Изразяваме настоящата позиция водени от разбирането, че свободата на медиите в България рефлектира пряко върху независимостта на съдебната власт, а последните негативни тенденции следва задължително да намерят отражение в подготвяния предстоящ доклад на Европейската комисия по Механизма за сътрудничество и проверка, завършва писмото. ", "date": "2019.09.13", "title": "Съюзът на съдиите сезира Еврокомисията за свалянето от ефир на Силвия Великова"}
{"url": "http://www.cross.bg/vodata-zhyrnalistikata-chashata-1613191.html", "text": "/КРОСС/ Един човек, който е внимавал в часовете по физика повече от мен, разказа какъв експеримент направила учителката. Напълнила една чаша с вода. До ръба. Толкова до ръба, че вече нямало място дори за една капка повече. Дори показала на учениците как повърхността на водата не е съвсем равнинна, а леко издута. След което пуснала в чашата една карфица. Всички очаквали водата да се разплиска и да прелее, но не. После пуснала втора карфица, никаква промяна. Трета, четвърта, пета - водата не преливала. Той не си спомня точно на коя, но май на петнайсетата карфица една капка прескочила ръба и се проточила надолу по чашата. Той беше забравил какъв точно физичен закон доказвал този експеримент, но каза, че сегашното политическо състояние в България му напомня точно на това - чашата на търпението е пълна до самия ръб, а някакви карфички продължават да падат в нея.Има обаче Нютонов закон, че всяко действие се уравновесява с равно по големина и противоположно по посока противодействие и в случая се сещам за експеримента с жабите. Всички сте го чували: в тенджера със студена вода се слагат жаби и водата започва да се загрява на котлон. Загряването е постепенно, така че жабите не усещат разликата и така, лека-полека в един момент се сваряват. Тъй като ние бяхме постепенно сварени, без да се усещаме, сега търпението ни прелива по равно по големина и противоположно действие като пускането на карфици постепенно една по една до момента на непоносимост.Засега петнайсетата карфица успя да прелее водата на търпението в чашата на журналистиката. Тук трябва да направя отклонение и да кажа, че едно от най-сполучливите неща, които бяха направени в големия експеримент с нас, е, че ни разделиха и всеки се интересува какво става в неговата чаша. Лекарите пет пари не дават какво е положението в чашата на образованието, учителите са слепи за състоянието на чашата на здравеопазването, на театрите не им пука за чумата по прасетата, фермерите представа си нямат какво е положението на строителните предприемачи и тъй нататък. Трябва да им се признае на авторите на експеримента, че приложиха „разделяй и владей\" много успешно. Кога и как е ставало това ли? Ами докато са загрявали водата в тенджерата и ние сме си квакали безметежно и безхаберно.И ето че тези дни петнайсетата карфица цопна в чашата на журналистиката в един сайт под формата на няколко снимки на приятелката на кандидат за кмет на София. Едно от значенията на думата сайт (отпреди появата на интернет) е парцел. В разпарцелираната ни журналистика бяхме виждали и други предназначени за убождане предмети, но точно такива снимки видяхме за първи път. И се стреснахме. Толкова много се стреснахме, като че ли не сме подозирали, че в точно този парцел на журналистиката може да се случи всичко, което въображението е в състояние да си представи. Бяхме си траяли, когато същият парцел пишеше каквото му хрумне за когото му хрумне. (На това изречение клавиатурата ми изписа парцал вместо парцел и ме остави да се чудя дали да го поправя.) Кога си траяхме ли? Ами когато температурата на водата в онази жабешка тенджера се повишаваше много бавничко, почти неусетно.Толкова скандално се изненадахме, че вече нямаше как да останем нито безразлични, нито безучастни. Декларацията, която се разграничи от онези снимки и призова политиците да не ползват публикувалия ги парцел, подписана в началото от петнайсет медии (чисто съвпадение с бройката на карфиците), е нещо, което до този момент не беше се случвало в журналистиката. Никога досега медиите не са се обединявали за нищо. Не се обединихме, когато трябваше да решим как да запазим Съюза на българските журналисти - като професионален или като синдикален. Затова и сега нямаме съюз на българските журналисти, имаме нещо, което се нарича така и е обединило неколцина души около симпатията им към Русия и Латинска Америка, както и около остатъчната недвижима собственост на бившия СБЖ. Вместо да запазим организацията си и да я укрепваме, за да упражняваме през нея контрол и натиск над работодателите си, ние предпочетохме да се самосправяме - всеки да се оправя със собствения си работодател както може. Вместо да си създадем сами Етичен кодекс, който да защитава включително и нас в правото ни на свобода на словото пред работодателите, ние се начетохме на кухи, фалшиви, лицемерни етични кодекси, съчинени и подписани от самите работодатели, на всичкото отгоре и щедро финансирани с уж идеална цел. Вместо сами да опазваме стандартите на журналистиката и да реагираме на всяко посегателство над тях, ние се правехме на слепи и глухи за прегрешенията в професията, защото по този перверзен начин разбирахме колегиалността. Кога го правехме всичко това ли? Ами докато водата в жабешката тенджера се стопляше малко по-малко, а ние се чувствахме относително добре - всяка жаба в своя гьол.По тези причини декларацията, която беше разпространена със заглавие „Днес е денят\", е нещо ново не само в нашата професия, но и в нашата страна. Тя постави граници - това дотук е журналистика, онова не е журналистика. Никога преди това не е казвано на толкова висок глас, толкова отчетливо и от толкова много медии. Но сред тях има и медии, които сме виждали сами да нарушават стандартите на журналистиката - възмутиха се читатели. По този повод ми се иска да припомня нещо, което звучи така: Хората стават такива, на каквито се преструват, оставете ги да се преструват, поощрявайте ги да се преструват постоянно, да се преструват все повече, все по-искрено, докато накрая наистина се превърнат в онова, на което се преструват. Това е детайл. По-важното е, че за първи път в журналистиката се обединихме, и то по най-важния въпрос: различихме истинската от пиратската журналистика, съгласихме се да сложим граници и да не ги пристъпваме и помолихме политиците да се съобразяват с това.Това впрочем ни препоръчваха много отдавна доброжелателни мониторингови доклади. То се нарича саморегулация. Не знам как са го наричали някога майсторите кондурджии в еснафа, които са отказвали да приемат някого, защото не е станал истински кондурджия. Но днес то се нарича саморегулация и тя се случи за първи път в българската журналистика. Стана, защото нашата чаша преля. И стана бавно, защото преди това бяхме добре кипнати в онази тенджера. Но все пак стана. Реших, че си заслужава да го опиша, защото всеки ден се пускат карфички във всякакви чаши и трябва да сме нащрек - петнайсетата не трябва да бъде пропускана, поне след нея трябва да има реакция.Веселина Седларска, \"Редута\" ", "date": "2019.09.13", "title": "Петнайсетата карфица"}
{"url": "http://www.cross.bg/manol-genov-otpadutzi-1613196.html", "text": "/КРОСС/ „Очакваме да поемете повече осъзната отговорност за пожара на АМ „Струма\", защото той е скандален.\" С тези думи се обърна народният представител от ПГ на „БСП за България\" Манол Генов към министъра на околната среда и водите Нено Димов. Той припомни, че при съхранение на полиетиленови отпадъци в сервитута на АМ „Струма\" при пътен възел Дупница е възникнал пожар на 12.08.2019г., който е увредил пътното съоръжение. „Извършвани ли са проверки  от регионалната инспекция по околната среда и водите, направили ли са предписания, има ли констатирани нарушения, има ли наложени наказания и какви мерки е предприела и ще предприеме МОСВ? Какви ще бъдат бъдещите ви действия, за да бъдат изпълнени изискванията на Закона за управление на отпадъците да не се допускат повече подобни инциденти?\", попита социалистът.Манол Генов подчерта, че явно вината ще бъде прехвърлена върху фирми. По думите му истината е, че цялата политика по отпадъците, която се води в монета, си е чист отпадък, опакован в модерната опаковка на загриженост към екологията и изпълнението на евродирективи. „Провалът беше първо при АМ „Струма\", а след това при италианските отпадъци, изгонени от Румъния с много сериозни аргументи\", обясни той. По думите му от журналистическо разследване разбираме, че инвеститорите на италианските отпадъци се хвалят, че българските власти учудващо не им правят никакви спънки. Според него щом под една магистрала се стоварват отпадъци, които бизнесът да оползотворява, какво би станало, ако някой стовари муниции някъде и каже, че са утилизирани. „Време е при такива инциденти българската прокуратура да насочи острието си към държавните институции, защото при този случай поне две ведомства трябваше да попаднат под ударите на закона. Всичко това показва слабостта на държавата\", заключи Манол Генов.", "date": "2019.09.13", "title": "Манол Генов към министър Нено Димов: Очакваме да поемете отговорност за пожара на АМ „Струма“"}
{"url": "http://www.cross.bg/sliven-chasa-grazhdanin-1613194.html", "text": "/КРОСС/ Арестът на английския гражданин е извършен на 12 септември след осъществена двумесечна проверка по документиране на престъплението от служители на отдел \"Киберпрестъпност\" при ГДБОП и служители на ОДМВР-Сливен.43-годишният  мъж е задържан около 06,00 часа сутринта при специализирана полицейска операция в дома си, в сливенския квартал „Надежда\". В момента на ареста той бил заварен в едно помещение в присъствието на шест малолетни и непълнолетни момчета. Децата са отведени незабавно в РУ-Сливен и с тях е започната  работа с инспектори от Детска педагогическа стая, психолог и разследващи полицаи. В хода на извършените процесуално - следствени действия от жилището и личния му автомобил са иззети компютърна конфигурация, видеокамери и други вещи, имащи отношение към извършеното престъпление.Английският гражданин е отведен в РУ-Сливен и първоначално е задържан за 24 часа, с постановление на прокуратурата мярката му за задържане е удължена до 72 часа, очаква се днес съда да гледа искането за постоянното му задържане.По случая е образувано досъдебно производство под надзора на Окръжна прокуратура - Сливен, като е документирано, че мъжът е осъществявал неколкократно блудствени действия с малолетните жертви от гр. Сливен, на които заплащал, за да не разгласяват случващото се.Докато е извършвал противоправните си деяния той легитимирал престоя и контактите си с децата от квартала, в който живеел в Сливен, представяйки се за пастор, който проповядва течение на християнската религия.През седмицата служителите на отдел „Киберпрестъпност\" при ГДБОП са задържали още трима мъже с аналогични прояви на територията на София. В понеделник /09.09.19 г/ бил арестуван френски гражданин, служител в кол-център на международна фирма, а днес - други двама български граждани, живущи в жк. „Люлин\" и „Сухата река\". ", "date": "2019.09.13", "title": "Задържаха пастора педофил след документиране на престъпленията му"}
{"url": "http://www.cross.bg/zaharova-rysofili-malinov-1613175.html", "text": "/КРОСС/ Говорителката на руското външно министерство Мария Захарова коментира съвсем кратко обвиненията в шпионаж срещу председателя на движение \"Русофили\" Николай Малинов.В позицията, изчетена от Захарова, се посочва, че официална Москва е обезпокоена от обвиненията срещу Малинов.Дейността на \"Русофили\", както знаем, е била насочена само и единствено към развитие на двустранното сътрудничество и укрепване на приятелските връзки между народите на Русия и България, гласи второто изречение от позицията.Разчитаме, че българското правителство ще се въздържи от стъпки, които биха могли да поставят под въпрос настоящата положителна динамика в двустранните отношения, и ще бъде продължена съвместната работа за реализиране на постигнатите в последно време договорености, включително в хуманитарната и културната сфера, за опазване на обединяващото ни историческо наследство, каза в заключение Захарова. ", "date": "2019.09.13", "title": "Москва реагира на шпионския скандал у нас"}
{"url": "http://www.cross.bg/velikova-silviya-efir-1613177.html", "text": "/КРОСС/ Ръководството на Българското национално радио (БНР) изпрати до медиите официална позиция по скандала с взетия ресор и свалянето от микрофон на водещата Силвия Великова.Управителният съвет съобщава, че журналистката не е свалена от ефир, но е променен графикът ѝ на водене - без да се посочва какъв ще е новият график. УС посочва три причини за решението.Първо, Великова не дава различни гледни точки в предаването си и проявява пристрастност.Второ, заради нея на БНР е наложена глоба от СЕМ за изнасяне на лични данни в ефир. Това е станало в материал, подготвен от Силвия Великова, се посочва в съобщението, но не се цитира конкретният казус.Третата причина е, че по време на годишния си отпуск, \"в нарушение на Кодекса на труда, тя е участвала в предаването „12+3\" като в ефир тя е призовала слушателите да вземат участие в протест.\"Поради силния обществен отзвук Управителният съвет /УС/ на Българското национално радио /БНР/ покани и изслуша и.д. Директора на програма „Хоризонт\" Николай Кръстев във връзка със създалата се ситуация около журналиста Силвия Великова. УС споделя становището на Николай Кръстев, че в програмата липсва обективно и безпристрастно отразяване на част от темите и препоръча на директора да предложи механизъм за осигуряване на плурализъм и всички гледни точки по значими за обществото теми. Пред членовете на УС на БНР Николай Кръстев гарантира, че Силвия Великова не е свалена от ефир и продължава да работи като старши редактор в предаването „Преди всички\" на програмата. Във връзка с настъпилите промени в управлението на „Хоризонт\" обаче са направени изменения в графика на водещите. Част от тези промени са следствие от издаденото на БНР наказателно постановление от Съвета за електронни медии от 28 август 2019. Мотивите за санкцията на СЕМ са изнесените в ефира на програмата лични данни на непълнолетно лице, което е нарушение на принципа за защита на личната неприкосновеност на гражданите - чл. 17, ал. 2, във връзка с чл. 10, ал. 1, т. 4 от Закона за радиото и телевизията. Част от съдържанието е изготвено от Силвия Великова.Според Николай Кръстев промяната в графика на водещите в програма „Хоризонт\" следва и от факта, че по време на годишния си отпуск Силвия Великова, в нарушение на Кодекса на труда, е участвала в предаването „12+3\" като в ефир тя е призовала слушателите да вземат участие в протест. Публичното представяне на едностранна позиция в ефира на общественото радио е недопустимо и непрофесионално нарушение на журналистическите стандарти и етични норми.За да бъде осигурен плурализъм на всички гледни точки, УС препоръчва на г-н Кръстев да бъде определен по още един журналист във всеки ресор с цел да се гарантира неприкосновеността на обществения интерес. ", "date": "2019.09.13", "title": "Ръководството на БНР: Великова не е свалена. Променен е графикът ѝ, защото призова за протест и изнесе лични данни"}
{"url": "http://www.cross.bg/ychastuka-rabotata-avramova-1613178.html", "text": "/КРОСС/ В края на септември - началото на октомври предстои да стартира работата по участъка от Софийския околовръстен път от п.в. „Младост\" до АМ „Тракия\". Това съобщи министърът на регионалното развитие и благоустройството Петя Аврамова в интервю за Българската национална телевизия.Министърът коментира още, че се работи по 17-километровата отсечка от Драгоман до Сливница на магистрала „Европа\". Предстои да стартира работата и по още 14,5 км от нея в участъка от ГКПП „Калотина\" до Драгоман.Преди дни беше дадена „зелена светлина\" за реализацията на важния проект за участъка между Мездра и Ботевград, който е част от направлението Видин - Ботевград. Участъкът е тежък за пътуване, с множество завои, тежкотоварен трафик, с предпоставка за рисково изпреварване и пътно - транспортни произшествия. Приетото от правителството постановление даде възможност на Министерството на регионалното развитие и благоустройството да поеме ангажименти за разходи за близо 420 млн. и да стартира проекта. Очаква се работата по него да започне през есента. 2023 г. е индикативният срок за ремонта на целия участък между Видин и Ботевград, информира регионалният министър.Добрите пътища и инфраструктура провокират инвеститорския интерес. Това е един от начините да бъде развит Северозападният регион на страната, подчерта тя.Усилията ни са да изпълним проекта за АМ „Струма\" през този програмен период, каза Петя Аврамова. Тя допълни, че към Европейската комисия е подадена и се очаква одобрение на апликационната форма за участъка през Кресненското дефиле, в който ще бъдат най-тежките съоръжения по трасето. За него предстои да бъде избран изпълнител. Има процедирани проекти и се очаква да бъде издадено разрешение за строеж за участъка преди тунел „Железница\", самото съоръжение и отсечката след него.Пожарът на АМ „Струма\", който засегна мостово съоръжение, е пример как безхаберието на хората може да доведе до сериозни последици за българските данъкоплатци, каза още Аврамова. В момента мостът се укрепва и ремонтира. Индикативният срок за извършване на строителните дейности на стойност 1,8 млн. лв. е четири месеца. Регионалният министър изрази надежда те да приключат за по-кратко време. За облекчение на трафика е организирано реверсивно движение през различни дни от седмицата.Участъкът от Ябланица до п.в. „Боаза\" на АМ „Хемус\" е на финалната права, вече се асфалтира и ще може да бъде пуснат за движение предсрочно, информира министърът. Тя напомни, че проблеми с отчуждаването на земята забавиха работата в отсечката от магистралата между пътните възли „Буховци\" и „Белокопитово\". Отчуждителната процедура за нея вече приключи и ще може да започне работата по целия участък.Строителни дейности се изпълняват частично в първите 3 участъка на 134-километровата отсечка на АМ „Хемус\" от п.в. „Боаза\" до пресичането с пътя Русе - Велико Търново. От 4-ти до 6-ти се проектира. В момента се провежда обществена поръчка за изработването на разширен идеен проект за над 46 км от АМ „Хемус\" след връзката с пътя Русе - Велико Търново. За отсечката от пътя Бяла - Търговище до п.в. „Буховци\", която е около 42 км, е сключен договор за актуализация на подробния устройствен план, а идейните проекти са готови.Основната ни задача е да осигурим безопасност на пътя. Следим ситуацията на много места, където има срутища и свлачищни процеси. С приетото от правителството постановление ни се дава възможност да възлагаме укрепване на най-тежките от тях със средства в размер на 440 млн. лв., каза Петя Аврамова. В списъка с обектите, по които ще се работи, има 43 активни свлачища, 2 срутища и 29 деформации на пътна настилка.  ", "date": "2019.09.13", "title": "В края на септември започва работа по участъка между „Младост“ и АМ „Тракия“ "}
{"url": "http://www.cross.bg/velikova-silviya-horizont-1613176.html", "text": "/КРОСС/ Журналисти от много медии излизат днес на протест в защита на свободата на словото. Той ще е от 12 часа пред БНР.Вчера в радиото, което има репутацията на единствената свободна национална медия, бе сменен директорът на програма Хоризонт и скоростно бе взето абсурдното решение известната водеща и съдебен репортер Силвия Великова да бъде свалена от ефир и да й бъде отнет съдебния ресор. Снощи, след като се разбра, че журналистическата гилдия няма да допусне подобно посегателство над свободното слово, а колегите й излязоха с декларация в нейна защита, решението бе отменено.Въпреки уж позитивното решение, тази сутрин сигналът на програма Хоризонт е заглушен в цялата страна, съобщиха пред OFFNews колеги от сутрешния радио блок.Официалният мотив е \"техническа профилактика\" от 6 до 11 часа. От 6 до 10 часа в ефир е именно предаването на Силвия Великова, което днес се води от Диана Дончева.Предаването може да бъде чуто само по интернет. Тази сутрин гост в него бе и лидерът на БСП-София Калоян Паргов, който определи случващото се със Силвия Великова като посегателство срещу свободата на словото в България.По закон радиото е част от националната сигурност, за да информира гражданите по време на кризи. Затова спирането на сигнала прилича на нарушаване на закона.\"Колегите работят, защото не могат да откажат да изпълняват служебните си задължения. Не можем да си позволим да спрем да информираме обществото, защото явно точно това се цели\", заяви пред OFFNews Даниела Късовска, която вчера подаде оставка като шеф на репортерите в Хоризонт, която скорострелно бе приета.Силвия Великова е един от най-добрите съдебни репортери у нас и често е заемала критични позиции спрямо главния прокурор Сотир Цацаров и безалтернативния му наследник Иван Гешев. Самата журналистка обясни, че именно това стои в основата на свалянето й от ефир.От ръководството на БНР в началото обясняваха, че Великова била освободена, защото длъжностната й характеристика е за редактор, а не за водещ. По-късно, след като водещата бе възстановена, тя е била информирана, че в съдебния ресор в БНР ще има и втори репортер, който да гарантирал плурализъм при отразяването. Това на практика е ясно доказателство, че ръководството на радиото е било подложено на външен натиск от страна на Прокуратурата. ", "date": "2019.09.13", "title": "Журналисти излизат на протест пред БНР, заглушиха сигнала на Хоризонт"}
{"url": "http://www.cross.bg/ypravlenie-elektronnoto-promeni-1613179.html", "text": "/КРОСС/ „За пореден път ставаме свидетели на провала на правителството в провеждането на политиката за електронно управление. Този закон започва да прилича на Закона за движение по пътищата, в който през няколко месеца ни се предлагат промени\". Това каза зам.-председателят на ПГ на „БСП за България\" Георги Свиленски при обсъждането на промените в Закона за електронното управление. Той припомни, че  държавата е похарчила 2 млрд. лв. за въвеждане на електронно управление и вицепремиерът Томислав Дончев, като отговорник за него, е идвал в парламента и е обяснявал на народните представители как в много бързи срокове то ще се случи, българските граждани ще бъдат дигитализирани, а политиците от БСП сме аналогови. „В крайна сметка се оказа, че не БСП, а правителството е аналогово. Създаде се Държавна агенция „Електронно управление\", която да ускори процеса, всички подкрепихме това, защото електронното управление е единствената сигурна мярка за борба с корупцията. С корупцията, обаче трябва да се борим с дела, а не с приказки от пленарната зала или от министерския стол\", заяви Свиленски. Народният представител коментира още,  че ставаме свидетели на това- вместо да се работи, да се отменят новите лични документи, в които е заложен електронен идентификатор. „Кога ще се случи въвеждането им, кога ще бъде обявена поръчката и българските граждани ще имат документ, с който могат да ползват услугите на електронното управление\", попита Свиленски. Той добави, че с промените се иска парламентът да  извади функции от агенцията за електронно управление и да ги прехвърли в търговската фирма „Информационно обслужване\". „Кой в тази държава, след като електронното управление не е приоритет на премиера, ще поеме отговорност и ще каже на българите- кога на практика то ще се въведе\", попита още Георги Свиленски.  Любомир Бонев: Предлагат ни се промени, които ще доведат до харчене на повече пари „Предлагат ни се поредните законови промени, които по принцип трябва да решават проблемите в административното обслужване на гражданите и фирмите, но в Министерския съвет има дълбоко неразбиране по цялостната идеология на електронното управление\", заяви народният представител Любомир Бонев. Той коментира, че за пореден път  се предлагат законови промени, които не само че няма да променят начина на работа на държавната администрация, но и ще доведат до харчене на повече пари. „Създаването на единен системен оператор се отменя, а на търговска фирма - „Информационно обслужване\" се вменява задължението да извършват интеграция на системите, но не става ясно как ще се определят възнагражденията за тази работа и кой ще поддържа системата на Държавна агенция „Електронно управление\". Съществен пропуск в предлаганите промени е, че не е предложена разпоредба, която да определи електронната форма на документите като доминираща над хартиената\", каза още Бонев. Той обясни, че в случая държавната администрация не знае дали след като електронната кореспонденция е в сила, хартиената отпада. „Така се стига до абсурда, след като документ се изпрати в електронен формат, същият да се изпрати повторно на хартия. Това, освен че е нелепо, води до чисто технически проблеми при обработката на документите. Затова ПГ на „БСП за България\" ще предложи конкретни промени в коригирането на тези проблеми и абсурди и ще се въздържим от гласуване на този етап\", заяви Любомир Бонев.", "date": "2019.09.13", "title": "Георги Свиленски: За пореден път сме свидетели на провала на правителството в електронното управление"}
{"url": "http://www.cross.bg/razvitie-regionalno-izpulnenieto-1613180.html", "text": "/КРОСС/ Изпълнението на оперативна програма „Регионално развитие\" 2007-2013 г. допринесе  за увеличение от 1% на Брутния вътрешен продукт на България. Със завършването на настоящата програма - „Региони в растеж\", очакваме този процент да бъде по-голям.Това отчете заместник-министърът на регионалното развитие и благоустройството Деница Николова  по време на семинар на тема „Устойчиви инвестиции в устойчиво градско развитие\". Форумът се провежда в град Осиек, Република Хърватия, и се организира от Генерална дирекция „Регионална и градска политика\" на Европейската комисия и Мрежата за градско развитие, в сътрудничество с хърватското Министерство на регионалното развитие и фондовете на ЕС и Университета в Осиек.Заместник-регионалният министър отбеляза, че страната ни се готви усилено и за изпълнението на проекти за развитие на регионите през периода 2021-2027 г. В тази връзка България, Хърватия, Полша и Испания участват в пилотен проект за засилване на административния капацитет, изпълняван съвместно с Организацията за икономическо сътрудничество и развитие /ОИСР/. Според Николова подобряването на капацитета на държавните органи и местните власти, както и създаването на регионално ниво за вземане на решения, ангажирани с инициирането и избора на проекти, ще доведе до повече значими и с добавена стойност инвестиции, както и до намаляване на различията между регионите.„Капацитетът на регионално ниво е от изключително важно значение, защото България е една от държавите в ЕС, която е с централизирано управление на всички секторни политики, включително регионалната, и предизвикателството да се делегират правомощия на регионално ниво е голямо. Сега имаме възможност чрез  новите регламенти на ЕК за следващия програмен период да приложим политика, ориентирана към нуждите на регионите, чрез  засилено участие на регионалните и местни власти. Те ще имат повече възможности чрез партньорства да участват в процеса за иницииране на значими за региона инвестиции, които да доведат до икономическо развитие и са ориентирани към нуждите и специфични потребности на територията\", заяви Николова.Чрез изпълнявания съвместен проект с ОИСР, финансиран от ЕК, ще се зададе рамка за  увеличаване на административния капацитет не само на Управляващия орган на програмата, но и на съществуващите междинни звена в страната, които подпомагат изпълнението й. С него ще се постави фокус върху изграждането на капацитет на регионално ниво. Вече е изготвена „пътна карта\", с която са идентифицирани заинтересованите страни относно прилагането, програмирането и изпълнението на териториалния подход за развитие.\"През следващияпрограмен период имаме намерение средствата за регионално развитие да бъдат насочени основно към изпълнението на териториален подход за въздействие. Финансирането на инвестиции в изпълнение на интегрирани стратегии за развитие ще се поеме от бъдещата оперативна програма за развитие на регионите, като се очаква и останалите оперативни програми да имат принос към изпълнението на новия подход на регионалната политика\", коментира още зам.-министър Николова.Участие в семинара взеха и представители на общините Бургас, Благоевград, София и Варна, които представиха своите проекти за градско развитие и дискутираха възможностите за изпълнение на успешни практики, които да доведат до повишаване на стандарта и качество на живот в градските англомерации, привличането на инвеститори и възможностите за развитие на туризма. Успешни регионални политики и възможности представиха и от Националното сдружение на общините в Република България. ", "date": "2019.09.13", "title": "Зам.-министър Николова: Местните  власти ще имат повече възможности за значими за регионите инвестиции"}
{"url": "http://www.cross.bg/yniversitet-pedagogicheski-durzhaven-1613183.html", "text": "/КРОСС/ Студенти от Филологическия факултет на Великотърновския университет са на двуседмично посещение в Московския държавен педагогически университет (Москва, Руска федерация). Посещението е по договор за двустранно сътрудничество, предвиждащ обмен на студенти и преподаватели по културно-образователна програма.Бъдещите филолози, водени от ас. Благовест Благоев, преподавател във ВТУ „Св. св. Кирил и Методий\", посетиха българското посолство в Москва и се срещнаха с Н. Пр. Атанас Кръстин.Посланикът на Р България разказа на студентите за активната работа на Посолството в областта на образованието и културата, за огромния двустранен интерес към изучаването на българския и руския език, както и за увлечението на младите специалисти към художествения превод.Посланик Кръстин им подари книгата „Написано с въглен\", която е сборник от преводи на български и руски писатели и преводачи. По време на престоя си в Московския държавен педагогически университет нашите студенти ще обменят опит със свои колеги и ще се запознаят с езика, традициите и културата на Русия.", "date": "2019.09.13", "title": "Студенти от Великотърновския университет са на посещение в Московския държавен педагогически университет "}
{"url": "http://www.cross.bg/zashtoto-sistemata-ychitelite-1613181.html", "text": "/КРОСС/Позиция на ПГ на \"БСП за България\"15 септември в нашата страна отдавна, макар и неофициално, е ден от националния празничен календар. В първия учебен ден ще има много тържества, ще е празнично и в душите ни, особено за тези, които са посветили живота си на най-отговорната професия - учителството.Върнах се във времето назад и проследих десетки декларации на парламентарни групи. Прекрасни пожелания, декларирана отговорност, осъзната приоритетност на образованието, обосноваване на необходима реформа. Години наред! Едно и също!И докъде стигнахме?Заявявахме многократно, че целта е ученикът да стане център на образователната система. Казвахме, че учителят е важен. Обърнахме парадигмата в образованието. Не, че го измислихме ние! Прекопирахме го! Тази мантра господства и до днес. И какво се случи? Ученикът стана център на системата, благодарение на нормативните промени, благодарение на променящите се нагласи в обществото, благодарение на целенасочените усилия на много институции, включително и на НС, години наред. Непрекъснато се стараем да обхванем всички деца в системата, на ученика да му е интересно в училище, а констатираме, че децата ни усвояват все по-малко знания и умения, че имаме 40% функционална неграмотност, че агресията в училище расте, а дисциплината катастрофално пада, че възрастните са по-образовани от младите. Дълги години се внушаваше, че училището няма възпитателни функции и това било идеологическа измислица на социализма.  Сега се сетихме, че не е така и дори се разработва Стратегия по въпроса. Твърдеше се, че и униформите са социалистическа отживелица, допускам - от малообразовани „експерти\" , които не са разбрали, че ученическите униформи в България са от времето на монархията. И така ученикът до такава степен стана център на системата, че от него започна да зависи  благосъстоянието на всяко училище! Така беше изпълнена тази цел.Какво стана с декларацията, че учителят е важен за системата! Тя си остана просто една декларация! Думи! Хубави фрази, благодарности и дълбоки мисли по повод 15 септември или 24 май! Ние, работещите години наред в системата, отдавна предупреждавахме, че денят, в който цялото общество ще прогледне, приближава неумолимо! Е, той настъпи - и не сега, преди 5,6,7 години. Изведнъж  стана ясно, че учителите са все по-възрастни и все по-уморени, все по-демотивирани и все по-обезверени от отношението към тях не само на обществото, но и на институциите, които са призвани да се грижат за тях, да облекчават труда им, да им създават необходимите материални условия за това, за да могат те спокойно да ограмотяват и образоват децата ни. Изведнъж стана ясно, че почти половината учители ще се пенсионират до 7-8 години. И това е оптимистичният вариант. Изведнъж стана ясно, че  за учители учат не най-добрите ученици, а обратното. Последствията за качеството на образованието са ясни!И какво последва?Вдигат се заплатите. Много закъсняло действие!Щедро се отпускат пари за квалификация, но те отиват в някои доста съмнителни обучителни организации - проблем, за който многократно сме питали министъра в тази зала! И така учителите преминават през съответната квалификация, получават съответните кредити, защото според нормативната уредба от това зависи кариерното им развитие и атестирането им, но получават ли необходимите нови знания - по-често - не! Но въпросните организации получават парите си.От година-две се обещава непрекъснато  свобода на преподаването и разтоварване от бумащината, която е затрупала учителите.  Ако някой вярва, че това се случва - значи той няма нищо общо със системата и не е стъпвал в българско училище, освен когато самият е бил ученик. Като пример за административно разтоварване непрекъснато чуваме, че отпадат, като елемент на контрол, задължителните годишни тематични разпределения. Не че учителите няма да ги правят, защото няма как да преподаваш без план през годината. Но за сметка на това веднага създаваме нов ангажимент - екипи за превенция на отпадащите от училище, състоящи се от учители и служители в училищата  и детските градини, които ще извършват ежедневно незабавни посещения по домовете на отсъстващите без уважителни причини деца и ученици. Ще установяват своевременно причините за отсъствията и ще прилагат конкретни мерки за предотвратяване отсъствието на децата и учениците. Към тях ще се включват по график до два пъти седмично /т.е. може и един път/ представителите на общината, Министерството на вътрешните работи и дирекция „Социално подпомагане\". Точно тези, които имат ангажименти по обхвата на децата. Те, а не учителите, имат този ангажимент. И когато учители организират протест срещу това, че не искат да ги превръщат в пощальони, полицаи или социални работници - започват да ги притискат по всякакъв начин. За съжаление в тази акция срещу учителите застанаха и работодателските им организации, и синдикатите. Грозно!На въпрос към министъра дали счита тези функции за присъщи на училищата и детските градини, той отговори, че проблемите с отпадащите от системата деца са толкова тежки, че нещо трябва да се направи. Ами направете го, г-н министър, но не гърба на учителя. Ангажирайте наистина и с действия, а не само за поредния ПР, министрите, отговарящи за другите институции с отношение към проблема.А иначе - длъжници сме на учителите и на децата, защото:-                        Не се случи олекотяването и осъвременяването на учебното съдържание, ако изключим безумното осакатяване на изучаването на българската история и литература, което обаче трудно можем да наречем осъвременяване, защото по-скоро е идеологизирано изкривяване;-                        Не се случва приоритетното развитие на професионалното образование, което няма как да стане с насилствено рязане на паралелки от профилираните гимназии, вместо с активна грижа, помощ и ресурс, заедно с бизнеса, за превръщане на професионалните училища в желани;-                        Не се случва в правилната посока и подновената стара функция на образованието- да възпитава, защото от изброените в Стратегията социални, граждански екологични, мултикултурни ценности се губят човешките;-                        Не се случва спокойствието, сигурността, предвидимостта в системата. За три години от действието на закона имаме над 30 промени в Наредбите за 19-те стандарти, произтичащи от закона. Променени, отменени, издадени нови такива, отново променени - някои по 5 пъти вече. Мислите ли, че има здравомислещ човек, който да не си направи извода, че при това положение хаосът в системата е неизбежен. Не беше спазено дори изискването на чл. 251 от закона - на всеки две години да се внася в Народното събрание доклад за прилагането на принципите и за изпълнението на целите на предучилищното и училищното образование в съответствие със закона.-                        Не се случват още много необходими действия в системата.Нашата парламентарна група е поставяла тези проблеми нееднократно. Време е да ни чуете. Ако не нас, чуйте думите на един български учител:„...Вие, които обяснявате по всякакви тивита и радиа какво „трябва\", дайте един разумен, прагматичен, надежден отговор за разрешаване на проблема. Не наставяйте „трябва\", а дайте пример „как\". Споделете личния си опит за разрешаване на проблема. На терен, не според измислени общозаробващи документчета. Аз питам загрижено като редови български учител и класен ръководител.И не съм сам. Такива като мен са десетки хиляди.Но не питам от тяхно име. За себе си питам.Защото въпреки абсурдите искам да бъда учител и класен ръководител.И заради това питам.Защото вярвам във вашата добронамереност и загриженост за българското образование.Надявам се не вярвам напразно във вас...\"  Тази надежда няма партиен цвят. Това е надеждата на един човек, посветил се на децата на България! И такива са много! За мен - това е тежка отговорност! Надявам се - и за вас! И понеже първият учебен ден наистина е празник нека пожелаем на всички ученици - здраве и  ползотворни усилия в учебната и извънкласна работа, на вас колеги - учители - здраве и увереност, защото с вас е знанието, а знанието е сила! Имайте волята да отстоявате позициите си, защото вие сте знаещите и отговорността, и правото са ваши! Имайте самочувствието, че учителството е най-важната професия, защото от вас тръгва бъдещето на този свят!Честит първи учебeн ден!На добър час! ", "date": "2019.09.13", "title": "БСП към учителите: Имайте самочувствие, от вас тръгва бъдещето"}
{"url": "http://www.cross.bg/singul-live-chasa-1613184.html", "text": "/КРОСС/ Отборът на Барселона ще победи Валенсия на „Камп ноу\" според „Еврофутбол\". Двубоят от 4-тия кръг на испанската Примера дивисион е на 14.09.2019 г. от 22.00 часа:Барселона - Валенсия  Сингъл, Live, ТОП \t„1\"-1.42 „Х\"-4.22 „2\"- 5.55Ето и други интригуващи футболни срещи през следващите дни:Фиорентина - Ювентус  Сингъл, Live, ТОП \t„1\"-4.38 „Х\"-3.58 „2\"- 1.63Дортмунд - Леверкузен  Сингъл, Live, ТОП \t„1\"-1.72 „Х\"-3.85 „2\"- 3.60Ман. Юнайтед - Лестър Сити  Сингъл, Live, ТОП \t„1\"-1.75 „Х\"-3.42 „2\"- 3.92Ботев Пловдив - ЦСКА София т Сингъл, Live, ТОП \t„1\"-4.15 „Х\"-3.30 „2\"- 1.65РБ Лайпциг - Байерн Мюнхен  Сингъл, Live, ТОП \t„1\"-3.44 „Х\"-3.78 „2\"- 1.77Реал Сосиедад - Атлетико Мадрид  Сингъл, Live, ТОП \t„1\"-3.50 „Х\"-2.92 „2\"- 2.04Уотфорд - Арсенал  Сингъл, Live, ТОП \t„1\"-3.28 „Х\"-3.48 „2\"- 1.90Левски - Черно море  Сингъл, Live, ТОП \t„1\"-1.53 „Х\"-3.20 „2\"- 5.40Монако - Марсилия  Сингъл, Live, ТОП \t„1\"-2.30 „Х\"-3.22 „2\"- 2.67Астън вила - Уест Хям  Сингъл, Live, ТОП \t„1\"-2.44 „Х\"-3.38 „2\"- 2.42Българският национален отбор по волейбол за мъже излиза като абсолютен фаворит срещу Румъния във втората си среща от Европейско първенство. Двубоят е днес от 18.15 часа:България- Румъния  Сингъл, ТОП \t\t„1\"-1.01\t„2\"- 6.36Към 11.30 часа на 13.09.2019 г. сумата в Джакпот 13 е на стойност 13 073 лева, а срещите от него можете да видите  ", "date": "2019.09.13", "title": "Отборът на Барселона ще победи Валенсия на „Камп ноу“, според „Еврофутбол“"}
{"url": "http://www.cross.bg/adel-godina-tzeremoniya-1613185.html", "text": "/КРОСС/ Певицата Адел е подала молба за развод със съпруга си Саймън Конецки. Двамата се ожениха на тайна церемония през 2016 година, след 5-годишна връзка.През април тази година обаче Адел и инвестиционният банкер се разделиха.Адвокат по развода е заявил, че двамата смятат да отгледат 7-годишния им син заедно.Адел е една от най-успешните поп-звезди във Великобритания. Двамата с Конецки се ожениха на тайна церемония през 2016 година, като Адел публично обяви сватбата за първи път по време на реч за приемане на „Грами\" 2017, на която благодари на съпруга си.Медии коментират, че след раздялата тя е започнала да изглежда много по-добре и е отслабнала. ", "date": "2019.09.13", "title": "Адел се развежда "}
{"url": "http://www.cross.bg/huawei-kirin-nagradi-1613166.html", "text": "/КРОСС/ Huawei засили позицията си на лидер в продуктовия дизайн и иновациите с над 20 награди, получени по време на тазгодишното издание на изложението за потребителска електроника IFA 2019 в Берлин. Тези отличния и вниманието на технологичните медии се допълват и от обявените от Huawei иновации, свързани с потребителските изживявания във всички сценарии.Изданията Popular Mechanics, Android Central и Stuff са сред многото медии, които отличиха продуктите на Huawei на IFA 2019. По време на събитието Huawei представи новия процесор Kirin 990 и неговата 5G версия, безжичните слушалки с технология за ограничение на външен шум HUAWEI FreeBuds 3, новите модели на лайфстайл флагмана HUAWEI P30 Pro и високоскоростния Wi-Fi рутер Q2 Pro. Смарфонът Honor 20 Pro също завоюва 3 награди. Отличените продукти са част от философията на Huawei за технологичен дизайн, вдъхновен от хората, който помага на потребителите да използват своите високоефективни продукти с отлична свързаност. посочи HUAWEI P30 Pro като \"Най-добър смарфон\" като част от наградите им за най-добри продукти за 2019-2020. Асоциацията нарече P30 Pro идеално устройство за потребителите, които ценят фотографията - качествата на снимане при ниска осветеност, утра широкоъгланите снимки, потретретния режим и телефото снимките.връчи на HUAWEI FreeBuds 3 наградата \"Най-добро от IFA\". Безжичните слушалки се отличават със своя енергоспестяващ чипсет Kirin A1, Bluetooth 5.1 технология и утра ниска латентност на връзката. Android Authority е глобално издание с фокус върху мобилните технологии.награди чипсета Kirin 990 с награда \"Най-добро от IFA 2019\". Новият чип на Huawei се отличи със своята скорост на теглене от 2.3GB в секунда, 16 ядрен процесор, огромни технологични постижение в 5G технологията и AI. AndroidCental е портал за информация за мобилни устройства, експертни ревюта и технологични новини.отличи с награда за най-добър продукт HUAWEI FreeBuds 3, като редакторите на изданието посочиха, че новото носимо устройство е първото такова, което покрива пълните нужди на любителите на аудиото. Функцията за ограничение на външния звук, безжичното зареждане и висококачествения звук са само част от причините за награждаването на устройството.  също награди Kirin 990 като част от своите награди за най-добри технологии на конгреса.Kirin 990 спечели наградата за най-добър продукт и на . Двете ключови причини за избора са енергийната ефективност на чипа и новите революционни 5G характеристики.GadgetMatch също отличи Kirin 990 и FreeBuds 3. Първата в света 5G едночипова система Kirin 990 получи признание за своята скорост на теглене и сваляне, както и своята енергийна ефективност и процесорни ядра, а безжичните слушалки получиха признание за своята технология за изолация на звука.Безжичните слушалки Huawei FreeBuds 3 получиха награди „Най-добро от IFA 2019\" от още 8 издания, сред които са Gear Diary, GEEKSPIN, Popular Mechanics, SoundGuys, Stuff и  TalkAndroid.  Чипсетът Kirin 990 пък получи отличния за най-добър продукт от .   ", "date": "2019.09.13", "title": "Huawei утвърждава лидерската си позиция с ключови награди от IFA 2019"}
{"url": "http://www.cross.bg/godina-vaksina-pensionerite-1613168.html", "text": "/КРОСС/ Надявам се, че пенсионерите, които имат най-голяма нужда, ще получат безплатната противогрипна ваксина. Имайте предвид, че за пръв път правим в България подобно нещо, макар че то е практика в доста европейски страни и едва тази година успяхме да приемем национална програма, да осигурим съответните средства. Това каза в сутрешния блок на БТВ „Тази сутрин\" д-р Ангел Кунчев, главен държавен здравен инспектор.  А защо са осигурени само 10 процента, защото все отнякъде трябваше да се започне, допълни той. Ваксината не е задължителна. Хората с хронични заболявания попадат в по-рисковата група за усложнения от грип и имат предимство.Преценили сме да не закупуваме количества, които след това да не се налага да изхвърляме. Всяка година се поставят около 90 000 - 100 000, само за пенсионерите сме осигурили 120 0000, в аптеките също има такива препарати. Това е най-евтината ваксина - около 10 лева, допълни той.Всички промени, които предлагаме в имунизационния календар е с цел максимално се доближава до всички европейски страни. Вирусът Коклюш започва да се проявява и в тийнейджърска възраст, заради това ваксинирането трябва да се подновява. Наблюдава се пик на морбили в последните три години в Европа. Броят заразените със Западнонилска треска растат в Европа. В повечето от случаите тя не се диагностицира, коментира главният държавен здравен инспектор.Д-р Ангел Кунчев прогнозира, че тази година на територията на страната ни ще върлуват грипните щамове \"Бризбейн\", \"Канзас\", \"Колорадо\" и \"Пукет\". ", "date": "2019.09.13", "title": "Д-р Ангел Кунчев: Надявам се пенсионерите да получат безплатната противогрипна ваксина"}
{"url": "http://www.cross.bg/septemvri-zhivo-ribata-1613167.html", "text": "/КРОСС/ Днес започва Фестивалът на рибата и виното в Бургас. На 13, 14 и 15 септември 2019  морски заведения и готвачите им ще приготвят пресни морски деликатеси на живо пред посетителите.А селектирани винарски изби от цялата страна ще представят най-добрите си вина, допълнени със съвети какво вино с каква храна трябва да съчетаваме.Към богатата програма ще се включат известни артисти и бургазлии.Специално за фестивала в Бургас пристига актьорът Васил Банов, който играе във филмите „Корави старчета\" и „Летовници\". Ще можем да видим и самите ленти, а освен това ще се срещнем и с режисьора им - Ивайло Пенчев, който също ще бъде специален гост на Фестивала на рибата и виното.В събота, 14 септември 2019, актьорът Васил Банов ще ни демонстрира на живо любимата си морска рецепта.Другата голяма изненада сред специалните ни гости е и Златка Димитрова - фотомодел, риалити звезда и съосновател на НПО „Бялата лястовица\". На 14 септември, в събота тя ще ни покаже, че дори плеймейтките могат да бъдат добри кулинари и ще ни приготви на живо нейна любима рибна рецепта.Изненадите не свършват до тук - на 15 септември, неделя популярният актьор Юрий Ангелов ще гостува на фестивала и ще сготви за посетителите специална рибена чорба от Варвара.Това е и денят, в който ще се проведе конкурсът за „Най-добра рибена чорба на Бургас\". В него могат да участват заведения от града, които да покажат, че знаят най-добрата рецепта за рибена чорба и могат да я приготвят най-добре от всички.Победителят ще получи специален приз, който ще може да окачи в заведението си и през следващата година ще гарантира, че именно там се предлага най-добрата рибена чорба в Бургас.Заведенията, които искат да се включат, трябва да  сготвят и донесат специалитета на 15 септември 2019 (неделя) в 12 часа на Фестивала на рибата и виното. Предварително потвърждение за участие се изисква на info@streetfoodfest.bgИ понеже рибните специалитети си пасват най-добре с хубаво вино, сомелиерът Йордан Русев ще ни разкаже как да съчетаем умело подходящото вино с рибните ястия.В програмата има още много забавления за деца, игри, винен тест за напреднали, състезания по най-бързо чистене на риба и други кулинарни умения и морски игри за цялото семейство.Всяка фестивална вечер ще приключва с кино прожекция и концерти на живо на групите Силует, Обратен ефект, P.I.F., Miry (Мирян Костадинов), Тоника СВ и  Панайот Панайотов.Фестивалната зона ще бъде разположена в парк „Приморски\" (до Експоцентър „Флора\") и ще работи от 11 до 22:30 всеки ден.Входът е свободен! ", "date": "2019.09.13", "title": "Златка Димитрова ще готви рибни специалитети на Фестивала на рибата и виното"}
{"url": "http://www.cross.bg/avramova-stryma-botevgrad-1613169.html", "text": "/КРОСС/ АМ \"Струма\" е един от приоритетните обекти. Пуснахме 6 км от съоръжението предсрочно. Вече има процедирани проекти и очакваме да започнем строеж. Нашите усилия са да приключим в този програмен период, като в него влиза и най-тежкият участък - Кресненското дефиле. Тази есен трябва да имаме избран изпълнител. Това заяви в ефира на сутрешния блок на БНТ Петя Аврамова, министър на регионалното развитие и благоустройството. Що се отнася до пожара и нанесените щети на \"Струма\" в момента там се извършват строителни дейности и се укрепва самият виадукт. Това ще струва на българите 1 млн. 800 хил. лева. Срокът е 4 месеца и се надяваме да приключат строителните дейности по-рано, каза още тя.АМ \"Хемус\" също е сред приоритетите на правителството, министерството и АПИ. Надяваме се да пуснем още 10 км. Текат отчуждителни процедури, които са към края си. Изготвят се проекти, за да започнем строеж, обясни още тя. Попитана за новите знаци и какви ще са те, Аврамова заяви, че основната идея е да се подобри пътната безопасност. Те ще осигуряват по-голяма информираност. Част от знаците са за въведените елавтомобили и автомобилите на водород, както и за ТОЛ таксите, обясни Аврамова. По думите й 447 млн. лева са заделени за свлачища и срутища.Тези дни беше дадена зелена светлина за реализиране на проекта за модернизация на пътя Мездра - Ботевград, който е част от трасето Видин - Ботевград. Този проект е дългоочакван за Северозападна България. Всички, които шофират по трасето знаят, че това е участък, който изнервя шофьорите, защото има множество завои, двулентов път, с тежкотоварен трафик, който създава предпоставки за ПТП-та, посочи тя. По думите й приемането на постановлението е дало възможност Министерството на регионалното развитие и благоустройството да поеме ангажименти за разходи от близо 420 милиона и да стартира този проект. Аврамова заяви, че вече има избран изпълнител за ЛОТ 2 - участъкът от Мездра, и се очаква да бъде избран тези дни и изпълнител за ЛОТ 1.Тази есен започва дългоочакваният ремонт на този път. 2023 г. е индикативният срок за ремонта на целия участък от Видин до Ботевград, работи се и по останалата част от трасето - от Видин до Ружинци, каза още тя. ", "date": "2019.09.13", "title": "Петя Аврамова: АМ \"Струма\" е един от приоритетните обекти"}
{"url": "http://www.cross.bg/inspektziyata-tryda-vsichki-1613220.html", "text": "/КРОСС/ Инспекцията по труда активизира контрола в селското стопанство във връзка с прибирането на есенните култури и старта на учебната година. При проверките, освен за законосъобразно полагане на труд, специално ще се следи за непълнолетни на полето. Това съобщават от пресцентъра на Главната инспекция по труда (ГИТ).Въпреки че Инспекцията по труд няма задължение да се намесва, когато непълнолетните не работят, ще бъдат използвани всички възможности, за да бъдат подпомогнати усилията на държавата в лицето на Министерството на образованието и науката за връщането и задържането на децата в училище. Във всички установени случаи ще се информират Районните управления по образование, за да бъде задействан Механизмът за съвместна работа на институциите по обхващане и включване в образователната система на деца и ученици. ", "date": "2019.09.13", "title": "Инспекцията по труда ще следи за непълнолетни на полето "}
{"url": "http://www.cross.bg/grypata-donori-petima-1613216.html", "text": "/КРОСС/ До момента са установени петима донори, които са се възползвали от дейността на групата, включително и петима реципиенти, като има още двама, които са били в готовност да се възползват от дейността на групата, включително и още трима донори, които са очаквали по същия начин да се възползват от групата, каза заместник-директорът на ГДБОП старши комисар Любомир Янев на брифинг във връзка с неутрализирането на организирана престъпна група за търговия с органи.Той добави, че единият от участниците в групата е с криминална регистрация за обсебване, а другият от лидерите с такава за използване на неистински документ и за измама в особено големи размери.„Жената в групата е регистрирана за кражба и грабеж, а другият участник е регистриран за незаконна сеч\", добави още Ян ", "date": "2019.09.13", "title": "Установиха петима донори и реципиенти покрай разкритата група за трафик на органи"}
{"url": "http://www.cross.bg/kmet-tokmakchiev-zelenite-1613217.html", "text": "/КРОСС/ Популярният актьор Тончо Токмакчиев ще се регистрира като кандидат за кмет на София от „Партия на зелените\" на предстоящите местни избори. Той ще бъде още и водач на листата за общински съветници.„Партия на зелените\" ще участва самостоятелно на предстоящите избори.На 14 септември Токмакчиев и Владимир Николов ще подадат документите за регистрация за кмет и общински съветници в Столичната общинска избирателна комисия. ", "date": "2019.09.13", "title": "Тончо Токмакчиев влиза в състезанието за кмет на София "}
{"url": "http://www.cross.bg/sgrada-byrgas-intzidenta-1613172.html", "text": "/КРОСС/ Багер подкопа основите на сграда в Бургас и събори стената на приземния етаж. При инцидента, станал в четвъртък по обяд, няма пострадали хора. Изпълнението на обекта е спряно. Експертна комисия ще проверява  причините за инцидента и ще изготви предписания за по-нататъшни действия, каза в ефира на „Здравей, България\" инж. Милен Ненчев, директор на РДНСК-Бургас.Той бе категоричен, че на всички отговорни ще бъдат наложени глоби. Обезщетение от строителя ще търси и Община Бургас, тъй като жилищата в засегнатата сграда са нейна собственост. Фирмата строител е същата, която преди около година събори оградата на училище в Бургас, отново при изграждане на нова жилищна сграда. Въпросният проблемен строеж също е замразен. ", "date": "2019.09.13", "title": "Глобяват фирмата, съборила стена на жилищен блок при строеж"}
{"url": "http://www.cross.bg/biblioteka-snimki-shanhaii-1613173.html", "text": "/КРОСС/ Столична библиотека ще бъде домакин на гостуващата изложба на Шанхайската библиотека „Разцъфналите цветя на Шанхай\" (стари снимки от съвременната колекция на библиотеката на Шанхай - свидетелства от последните 200 години история на Китай).Изложбата ще се открие наа 19.09.2019 г. от 11:00 ч. и е проектирана специално за Библиотеката на София. Всички снимки в нея се показват за пръв път.Шанхай е бил свидетел на китайските и западни културни течения през последните двеста години. От огромното количество съвременни китайски ресурси в CNBKSY - платформата за онлайн услуги на Шанхайската библиотека, е подбрана серия от най-представителните снимки, които да възпроизведат различните характеристики и аспекти на живота в модерния Шанхай от 1840 г. до 1949 г. Тези снимки разкриват разнообразието, вариращо от архитектура и пейзажи до реклами и мода, както и много други, включително класическите сгради по крайбрежната улица „Бунд\", рекламите в списанията от всички сфери на всекидневието и очарователните шанхайски звезди. Фотографиите на различна тематика показват социалните промени в Китай през различните времена, отваряйки прозорец за нас, за да проследим миналото. Те са ценни исторически материали, за да разберем и изучим съвременен Китай.Изложбата може да бъде разгледана от 19.09.2019 г. до 24.09.2019 г. всеки делничен ден от 9:00 ч. до 17:00 ч. в галерия „София\" на Столична библиотека, пл. „Славейков\" 4. ", "date": "2019.09.13", "title": "Изложба „Разцъфналите цветя на Шанхай“ гостува в Столична библиотека "}
{"url": "http://www.cross.bg/hotel-zvezden-hristov-1613174.html", "text": "/КРОСС/ Пореден случай на провалена ваканция в чужбина - този път в турския курорт Дидим. Нулева хигиена, храни с изтекъл срок на годност, скъсани кърпи и чаршафи - на всичко това се натъкват десетки български туристи в 5-звезден хотел, където едноседмичен престой струва 2300 лева на база „ултраолинклузив\".За разочарованието от преживяното в ефира на „Здравей, България\" разказа един от потърпевшите - Пламен Христов. Той сподели, че по време на престоя със семейството му във въпросния хотел имало случаи, в които липсвал дори хляб. Санитарните възли, басейнът и основният ресторант бяха изключително мръсни. В стаята ни имаше скъсани хавлии. Затворени бяха кафенета и сладкарници, за които бяхме платили допълнително, сподели Христов.Впоследствие туристите разбрали, че случващото се е резултат от стачка на персонала в хотела. Те били недоволни, тъй като собствеността на обекта се сменяла и те не получавали редовно заплатите си. От Министерството на туризма потвърдиха тази информация и обясниха, че българите, които вече имат резервации за същия хотел, могат да ги променят или да ги отменят и да получат парите си обратно.Кадър Нова тв", "date": "2019.09.13", "title": "Мизерни условия в 5-звезден хотел в Турция"}
{"url": "http://www.cross.bg/netanyahy-pytin-izrael-1613156.html", "text": "/КРОСС/ Руският президент Владимир Путин и израелският премиер Бенямин Нетаняху се срещнаха в Сочи, малко преди предсрочните израелски парламентарни избори, които са на 17 септември, предаде Асошиейтед прес. В началото на срещата Путин заяви, че в Израел живеят над милион и половина имигранти от бившия Съветски съюз. „Винаги сме ги смятали за наши съотечественици и, разбира се, не ни е безразлично какви хора ще влязат в израелския парламент\", отбеляза руският президент.„Много се надяваме това да са отговорни политици, които при всяко положение да съхранят постигнатото в двустранните отношения (с Русия) в последно време и заедно с нас да продължат да вървят по пътя на развитието на руско-израелските отношения\", каза Путин, цитиран от ТАСС.Бенямин Нетаняху подчерта, че отношенията между Русия и Израел са добри. „Това, естествено, се дължи на факта, че у нас живеят над един милион рускоезични израелци - те са естествен жив мост между нашите страни\", изтъкна израелският премиер. Нетаняху подчерта значението на сътрудничеството между военните на двете страни. „Личната връзка между нас позволи предотвратяване на търкания и стълкновения между нашите военни. Мога отговорно да кажа, че това е много важен елемент от стабилността на целия регион\", каза израелският премиер в началото на разговора си с Путин.Според Нетаняху съгласуването на действията на военните на двете страни е особено важно сега, тъй като през последните месеци рязко са зачестили опитите на Иран да използва територията на Сирия за атаки срещу Израел.Путин каза, че в началото на следващата година ще посети Израел, за да присъства на възпоменателна церемония по случай годишнина от освобождаването на Аушвиц и Деня в памет на жертвите на Холокоста. Той помоли Нетаняху да предаде на израелския президент, от когото е дошла поканата, че с голямо удоволствие ще посети Израел. ", "date": "2019.09.13", "title": "Владимир Путин и Бенямин Нетаняху се срещнаха в Сочи"}
{"url": "http://www.cross.bg/shengen-borisov-dnes-1613182.html", "text": "/КРОСС/ Декларация от името на ПГ на „БСП за България\" На 07.09.2019 г. група журналисти излязоха с декларация, в която казват: „Днес е денят, в който българските медии решават, че трябва да поставят границата. Работата ни, честта ни, етиката и правилата ни нямат нищо общо с опита да бъде дискредитиран един от участниците в кампанията за кмет на София по несъвместим с професията ни начин. Това не е журналистика. Още по-категорично възразяваме срещу онези партии и отделни политици, които легитимират подобни „медии\" като им дават интервюта, канят техни представители на събитията си, плащат им за рекламни и PR кампании по време на избори. Днес е денят, в който ние, българските медии, искаме от вас, българските политици, да прекратите това. Ако вашата работа, чест, етика и правила нямат нищо общо със случилото се, разбира се. Всяка друга реакция е фалшива\".Сега ние, от „БСП за България\", призоваваме: Днес е денят! Не ни е страх. Днес е денят, всички да се противопоставим на вчера, когато беше свален от ефир журналист от БНР - Силвия Великова. Днес е денят да се противопоставим на онзи ден, в който журналистът Юрий Борисов беше отведен с белезници на разпит като свидетел. Днес е денят, да се противопоставим на 30.08.2019г., когато министър- председателят Бойко Борисов изключи микрофоните на журналистите в Министерския съвет. Уважаеми журналисти, обръщаме се и към вас, да не отразявате онези политици, които потъпкват свободата на изразяване, които нареждат да ви уволняват за това, че сте неудобни и задавате неудобни въпроси. Случаят от вчера е поредното посегателство върху свободата на словото, преди това бяха Генка Шикерова, Милен Цветков и много други. Редица, не само журналисти, които критикуват властта и имат различно мнение, бяха уволнени от работа, техните семейства бяха притеснявани. Вчера беше опозицията, днес е журналистиката, утре кого, уважаеми управляващи и г-н Борисов, ще дискредитирате, на кого ще затворите устата, кого ще оковете в белезници и ще подкарате към следствието. В 21 век, в сърцето на Европа - мракобесие и диктатура. Днес е денят за неудобните въпроси. Призоваваме всеки българин, който има такива, да ги зададе на премира в социалните мрежи, в интервюта, в имейли и писма до Министерския съвет. Докато не са ми изключили микрофона, защото и това ми се е случвало от тази трибуна, аз ще питам няколко неща. Вчера премиерът заяви: „Дойдоха толкова много инвеститори, че задръстихме пътищата. У нас се прави икономика, заводи, хиляди тирове с продукция напускат страната и износът расте\". Същия ден, работодателите, тези, които правят икономиката, а не само говорят за нея, заявиха: „За индустрията въпросът има ли криза не стои - всъщност кризата дойде. За юни статистиката отчете спад на износа с 6,4%. За юни и юли има спад на индустриалното производство. Стопанската конюнктура за август е -3,1%. В машиностроенето, електротехниката, текстил и облекло, в производството на мебели, на метали имаме спад в продажбите и то от месеци. \" Кое е вярното г-н премиер? Вашето говорене за икономиката или реалното състояние в страната. Друга важна тема - Шенген. Борисов, на 3.09 казва: „Дори да съм опозиция, няма да приема влизане в Шенген\". На 12.09 казва: „Аз не съм казал, че се отказваме от Шенген\", „Ние отдавна сме в Шенген\" и „Ние искаме в бъдеще да влезем в Шенген, но Холандия ни спира по егоистични причини\". В един ден- ние сме в Шенген, не го искаме, отказваме се, всъщност ще влезем, но някога в бъдеще. И пак ни пречи Холандия, а не това, че в България има корупция, пробив в системите за сигурност и всички други пороци в политиката, заради които не ни приемат в Шенген. Кое от тези неща е вярно, г-н Борисов? Г-н Борисов, във връзка с шпионския скандал заявихте, че нищо не знаете и сте научил от медиите. ДАНС и МВР, които са провели разследването преди то да влезе в прокуратурата, са пряко подчинени на министър-председателя по Конституция и законите на страната. Какво означава това изречение „аз нищо не знаех\"? Има две възможности- или ДАНС и МВР са ви информирали, защото са на ваше пряко подчинение и всички знаем, че не кихат без да ви питат и вие излъгахте българския народ, или двете служби не са ви информирали и въпросът е- защо сте там и какъв сте там. Премиер ли сте, или сламен човек. Чакаме отговори на тези въпроси.Уважаеми български граждани, свободата няма цвят. Ако не се обединим всички срещу мракобесието и диктатурата, те ще ни отнемат свободата- на всички ни, без оглед на цвета. За нея трябва да воюваме всеки ден и заедно.  ", "date": "2019.09.13", "title": "Нинова към Борисов: Вчера беше опозицията, днес е журналистиката, утре на кого ще се опитате да затворите устата? "}
{"url": "http://www.cross.bg/hora-ypravlyavashtata-atanasov-1613159.html", "text": "/КРОСС/ Вчера късно следобед председателския съвет на „Демократична България\" обсъдихме факта със заявеното напускане на Найден Зеленогорски и хора около него на Движение „България на гражданите\" заради подкрепата на Мая Манолова за кандидат за кмет на София. Обсъдихме този факт и решихме да предложим на тези десни, последователни хора в ДБГ, макар че при нас процедурите за определяне на кандидати за кметове и общински съветници са почти готови, решихме на определени места като в София, да предложим техни хора да влязат в нашите листи, включително в София да им предложим поне две места за районни кметове. Това каза в сутрешния блок на БТВ „Тази сутрин\" генерал Атанас Атанасов, председател на „Демократична България\".По темата за това дали е имало план, който да преориентира геополитически държавата ни от поглед на Запад към Изтока, той коментира, че има план на управляващата олигархия да манипулира българското общество през такъв тип активни мероприятия. Това е активно мероприятия на управляващите преди два много важни избори - този за местния вот, а другия още по-важен избор за управляващата олигархия, това е избора на нов главен прокурор, коментира Атанасов. Всичко в този шпионски скандал е измислено, напудрено и поднесено на българската общественост предизборно, защото управляващата олигархия губи позиции, особено в дясно и се опитва с този измислен скандал да възвърне част от тях, допълни той. ", "date": "2019.09.13", "title": "Генерал Атанас Атанасов: Всичко в този шпионски скандал е измислено"}
{"url": "http://www.cross.bg/kotel-momenta-gaseneto-1613161.html", "text": "/КРОСС/ Над 2 000 декара площ е обхванал големият пожар, който избухна в четвъртък край Котел. През цялата нощ на мястото останаха да дежурят екипи на пожарната.Гасенето и опитите за овладяване на стихията ще продължат и в петък, но на ръка. Причината е силно пресеченият терен. Към момента няма опасност за Котел и околните села. Над 150 души - пожарникари, горски служители и доброволци участват в гасенето на пожара.Подновява се гасенето на пожара над Котел. Акцията беше прекратена през нощта поради риск за живота на огнеборците.Пожарът обхвана близо 2000 декара сухи треви и папрати в района на Котел. Огънят е обхванал частично и боровата гора, каза за БНР комисар Владимир Демирев, директор на регионалната дирекция „Пожарна безопасност и защита на населението\" Сливен. Той обяви, че в момента в  гасенето са включени всички сили и техника на противопожарната служба в Котел, подкрепени от екипи от Сливен.Огънят се разраства заради силния вятър в района, а в Котел има опасност от задимяване, каза комисар Демирев„Дори и в момента има задимяване на града, защото вятъра духа към града. Целта ни е да не допуснем да стане върхово горенето в боровата гора и да се усложни още повече ситуацията\".Запитан дали ще бъдат повикани подкрепления, комисар Демирев отговори:„Повикали сме. Имаме два екипа от Котел, два от Сливен изпратени. От Омуртаг  в момента пътува, сме поискали помощ. Сили на горското стопанство в Котел, всички са мобилизирани, доброволното формирование на общината и допълнително от горските стопанства\".По информация на жителите на Котел огънят е тръгнал в обедните часове. Все още не е ясна причината за неговото възникване.   ", "date": "2019.09.13", "title": " Пожарът край Котел обхвана над 2 000 дка площ"}
{"url": "http://www.cross.bg/hotela-gotvachut-napadatelite-1613160.html", "text": "/КРОСС/ Трима мъже пребиха 26-годишен молдовец, готвач в хотел в Благоевград, в нощта срещу петък. Нападателите са задържани, съобщава БГНЕС.Готвачът бил атакуван пред хотела, когато си тръгвал от работа. За да се спаси младият мъж влязъл в ресторанта. Нападателите го последвали. По време на мелето били нанесени и материални щети.Собственикът на хотела бил уведомен за нападението и веднага пристигнал в хотела. Виждайки какво се случва, той получил сърдечна атака. Транспортиран е в МБАЛ-Благоевград, заедно с пострадалия си служител.Готвачът е с наранявания по лицето и тялото, има и комоцио. Оставен е под наблюдение в Спешното отделение. Шефът му е стабилизиран и освободен за домашно лечение. ", "date": "2019.09.13", "title": " Трима пребиха готвач в хотел в Благоевград"}
{"url": "http://www.cross.bg/samo-posoka-nedelya-1613162.html", "text": "/КРОСС/ Днес е последният петъчен ден за сезона, в който се ограничава движението на автомобили над 12 тона по автомагистралите и някои основни пътища.По автомагистрала Тракия ограничението е днес от 18 ч. до 20 ч. само в посока от София до Пловдив; в неделя от 16 ч. до 20 ч. само в посока от Бургас до София.По магистрала \"Струма\" в събота от 10 ч. до 14 ч. само в посока от пътен възел „Даскалово\" до гранично контролно прорускателен пункт „Кулата\".По автомагистрала \"Марица\" ограничението е в неделя от 16 ч. до 20 ч. само в посока от Свиленград до магастрила „Тракия\". ", "date": "2019.09.13", "title": "Ограничения за камиони над 12 тона по пътищата "}
{"url": "http://www.cross.bg/libra-tazi-kriptovalyta-1613158.html", "text": "/КРОСС/  Франция възнамерява да блокира разработването в Европа на криптовалутата Libra, създадена от Facebook, защото, според френските власти, това заплашва паричния суверенитет на държавите.Френският министър на финансите Брюно льо Мер заяви, че Libra носи рискове за финансовата система и може да бъде използвана за незаконни операции.Той обаче не обясни как точно Франция възнамерява да попречи на тази криптовалута да се появи в пространството на Евросъюза.През юли Фейсбук официално обяви планове за създаване на собствена криптовалута, наречена Libra, през 2020 г. Социалната мрежа оценява потенциална клиентска база на тази криптовалута на 1,7 милиарда души по целия свят, които нямат достъп до банкови сметки.\"Libra представлява системен риск, когато налице са два милиарда ползватели. Всякакви проблеми в обращението на тази валута, в управлението на нейните резерви, могат да доведат до значителни финансови смущения\", заяви Льо Мер.\"Приватизацията на пари носи рискове от злоупотреба с господстващо положение, рискове за суверенитета, за купувачите и компаниите\", каза френският министър.Той каза още, че обсъжда с ръководството на Европейската централна банка възможността за създаване на „публична цифрова валута\" под егидата на международните финансови институции.\"Всички притеснения относно Libra са сериозни. Ето защо искам да кажа достатъчно ясно: при тези условия не можем да допуснем развитието на тази криптовалута в Европа\", заяви Брюно льо Мер. ", "date": "2019.09.13", "title": "Франция обеща да блокира криптовалутата на Facebook"}
{"url": "http://www.cross.bg/parizh-transportna-paraliziran-1613208.html", "text": "/КРОСС/ Париж е буквално парализиран от най-мащабната транспортна стачка от 12 години насам. 10 от общо 16-те метростанции в града са затворени, а режимът на работа на останалите е силно нарушен. Причината - недоволството на служителите срещу планираната пенсионна реформа, съобщава Би Би Си.За да стигнат до работните си места, жителите на френската столица се придвижваха с велосипеди и тротинетки, предлагани и безплатно от някои компании.Властите твърдят, че в района на Париж са се образували колони от автомобили, два пъти по-дълги от обичайните.Адвокати, служители на авиокомпании и медици също призоваха за провеждане на ефективни стачни действия в понеделник. ", "date": "2019.09.13", "title": "Париж е парализиран от най-голямата транспортна стачка от 12 години насам"}
{"url": "http://www.cross.bg/tryd-monitor-sega-1613155.html", "text": "/КРОСС/ в. Сега - София е рекордьор по натрупани дълговев. Сега - Под натиск от Брюксел властта склони да обсъжда защита на длъжницитев. 24 часа - Малинов докладва как Москва да овладее сателитната станция „Плана\"в. Труд - Арестуваха педофила след публикацията на „Труд\"в. Телеграф - Родителите с клетва за вярност към училищетов. Монитор - 54 убити и ранени по време на лов за 5 г.в. Сега - БНР свали от ефир знакова журналистка - противник на прокуратуратав. Сега - ВСС направи решителна крачка към избора на Гешевв. 24 часа -  ГЕРБ с пълен комплект кметове в големите градове, БСП ще копира модела „Радев\"в. 24 часа - За първи път Турция ни праща жена за посланик, мъжът й е в Скопиев. Труд - Борисов: Инвеститори задръстиха пътищата нив. Труд - 1500 лева става учителската заплата от 2021 г.в. Телеграф - Кражбата на \"Дунарит\" изплува в шпионския скандалв. Телеграф - Осъден педофил станал пастор у насв. Монитор - И схемата за кражбата на \"Дунарит\" изплува от шпионския скандалв. Монитор -  Разбиха канал за трафик на бъбрецив. 24 часа -  Емануил Йорданов, адвокат:На база на публичните факти делото срещу Малинов е обреченов. Труд -  Проф. д-р Снежа Златева, началник на клиниката по токсикология във Военноморска болница - Варна, пред „Труд\": Обществото ни страда от деструктивно мислене и липса на обща целв. Телеграф -  Професор д-p Иван Христов, заместник-директор на НИМ: Започвам експедиция в секретна зонав. Монитор - Николай Нанков, зам.-министър на регионалното развитие и благоустройството: Промените в климата налагат изграждане на нови язовирив. Сега - Да запишеш дете в софийско училище или градина е изтезание в. 24 часа - Англия поема към най-тежката зима след Втората световна войнав. Труд - Чиновникът работи лошо, или организацията куцав. Телеграф - Договор за (пре)възпитаниев. Монитор - Фаталният ловен тарикатлък ", "date": "2019.09.13", "title": "Преглед на вестниците "}
{"url": "http://www.cross.bg/otpadutzi-organizatziite-ypravlenie-1613163.html", "text": "/КРОСС/ Парламентът ще обсъди на първо четене промени в Закона за електронното управление. Законопроектът има за цел да осигури ефективност и сигурност при предоставянето на електронни административни услуги на гражданите и организациите.Ще бъде въведена Директива на Европейския парламент за  по-голяма достъпност на уебсайтовете и мобилните приложения на организациите от обществения сектор.По време на парламентарния контрол министърът на околната среда и водите Нено Димов ще даде информация за пожара при нерегламентираното съхранение на отпадъци  на автомагистрала  \"Струма\", внасянето на отпадъци от чужбина и обработката им в България, а също и за съхранението на отпадъци на площадките на ТЕЦ \"Марица 3\" в Димитровград. ", "date": "2019.09.13", "title": "Народното събрание гледа на първо четене Закона за електронното управление "}
{"url": "http://www.cross.bg/izvunredna-imynizatziya-sreshty-morbili-v-pazardzhik-1613164.html", "text": "/КРОСС/ Регионалната здравна инспекция в Пазарджик започва извънредна имунизационна кампания срещу морбили на всички деца от 13 месеца до 8 годишна възраст от уязвимите групи в областта.На 37 лекарски практики са връчени предписания как да бъдат обхванати рисковите семейства. В кампанията са привлечени и кметове на населените места, които трябва да окажат съдействие при имунизирането на децата. ", "date": "2019.09.13", "title": " Извънредна имунизация срещу морбили в Пазарджик "}
{"url": "http://www.cross.bg/sliven-mahala-detza-1613165.html", "text": "/КРОСС/ Даниел Хъл е задържан по подозрение за сексуални престъпления с деца от ромската махала на СливенПрокуратурата в Сливен ще повдигне обвинение на пастора Даниел Хъл.Както вече ви разкзахме, от четвъртък той е задържан по подозрение за сексуални престъпления с деца от ромската махала на Сливен.По данни на BBC, преди две години във Великобритания той получава 15 месеца затвор за педофилия. Забраняват му да напуска страната, както и да общува с малолетни в отстъствие на техен родител. Хъл обаче успява да се пресели у нас и да купи няколко къщи в сливенския квартал „Надежда\". ", "date": "2019.09.13", "title": " Повдигат обвинение на пастора, съден за педофилия"}
{"url": "http://www.cross.bg/ako-zhenata-ne-se-predade-1613087.html", "text": "/КРОСС/ „Ако жената не се предаде, тя побеждава; ако се предаде, диктува условия на победителя.\"Карел Чапек", "date": "2019.09.13", "title": "Ако жената не се предаде"}
{"url": "http://www.cross.bg/temi-i-gosti-v-sytreshnite-blokove-na-televiziite-1613150.html", "text": "/КРОСС/ Тема: Пътни казуси на фокус - министър Петя АврамоваТема: ТЕЦ-овете и боклуците - каква е опасността от изгарянето им?Тема: Какъв въздух дишат русенци? - хора и институции в търсене на решениеТема: Цените през септември - колко струват основните продукти на пазара?Тема: В минутите на синоптика: какво ще е времето на първия учебен ден?Тема:  Задържаха британец, осъждан за педофилия, в Сливен - какво е правил в ромската махала на града?Тема:  Ще инвестира ли автомобилен гигант в завод у нас? В студиото - министърът на икономиката Емил Караниколов;Тема:  За русофилите и русофобите и шпионския скандал у нас - ген. Атанас Атанасов;Тема:  Ще има ли противогрипни ваксини за всички пенсионери? Коментар на д-р Ангел Кунчев;Тема: Игри на шпиони, игри на интереси. Говори президентът Росен Плевнелиев.Тема: Британски педофил - пастор в Сливен. Извършвал ли е престъпления у нас?Тема: Бъбреци за продан. Минава ли през България канал за трафик на органи?Тема: Подарък с изтекъл срок на годност? Защо състезатели получиха бира негодна за пиене от две години и половина?Тема: Луксозни цени - мизерни условия? Кой провали почивката на група българи в Турция?Тема: Живот без самоличност. Как жена остана без гражданство и валидни документи?Тема: Без стена заради строеж на нова сграда. Кой е отговорен?Тема: \"Неделята на NOVA\". Какво ще видим в най-новото токшоу?Тема: Група \"ЕКС\". Какво събра Ерол Ибрахимов, Светльо Витков и Кольо Гилъна?Тема: Училище на село. Доброволци учат деца на селски живот.  ", "date": "2019.09.13", "title": "Теми и гости в сутрешните блокове на телевизиите "}
{"url": "http://www.cross.bg/septemvri-v-istoriyata-1613151.html", "text": "/КРОСС/    335 г. - Император Константин Велики и представители на православното духовенство освещават църквата Възкресение Христово в Йерусалим. (стар стил) 533 г. - Византийският пълководец Велизарий разбива армията на вандалите и с това слага край на тяхното кралство. 1699 г. - Слънчево затъмнение, за което се съобщава в приписка на монах от Черепишкия манастир. 1861 г. - Земетресение в Югозападна България. 1872 г. - Иларион Макариополски е посрещнат тържествено в Търново като митрополит на Търновската епархия. 1902 г. - Във Великобритания за първи път като доказателство за вина са използвани пръстови отпечатъци, снети от мястото на престъплението. 1907 г. - Осъществен е първият свободен контролируем вертикален полет с хеликоптер, без да има връзка със земята от французина Пол Корню. 1922 г. - В Ал Азизия, Либия, е измерена най-високата температура на сянка в света - 57.8 °C. 1923 г. - В Мъглиж, Казънлъшко, преждевременно избухва Септемврийското въстание, организирано от БКП в съюз с БЗНС. 1941 г. - Край Добрич са спуснати с парашути две групи по 5 души българи - инструктори за партизанското движение, начело с Атанас Дамянов и Груди Филипов, изпратени от съветското разузнаване. 1943 г. - България във Втората световна война: провеждат се англо-американски бомбардировки над Стара Загора, Горна Оряховица и Казанлък. 1953 г. - Никита Хрушчов е избран за Генерален секретар на ЦК на КПСС. 1962 г. - Народна република България установява дипломатически отношения с Кралство Лаос. 1962 г. - За дванадесети път Елвис Пресли оглавява британския хит-парад с песента She is Not You. 1965 г. - В САЩ се появява сингъла Yesterday на музикалната група Бийтълс. 1976 г. - В Улан Батор Людмила Живкова подписва план за научно и културно сътрудничество с Монголия за 1976 - 1980. 1993 г. - Израел и Организацията за освобождение на Палестина подписват Договори от Осло, инициирани от Норвегия, като част от мирния процес в Израелско-палестинския конфликт. 1996 г. - Оригинал на История славянобългарска на Паисий Хилендарски е донесен от анонимен дарител в Националния исторически музей. Ръкописът е изнесен тайно от българската обител на полуостров Атон (Света гора), но по-късно е върнат обратно. 1999 г. - Взривен е 8-етажен жилищен блок в Москва, Русия. Загиват 124 души. 2008 г. - В Делхи, Индия, избухват поредица от бомбени експлозии, които убиват 30 души и раняват други 130.", "date": "2019.09.13", "title": "13 септември в историята"}
{"url": "http://www.cross.bg/rozhdenitzite-na-septemvri-1613152.html", "text": "/КРОСС/  Алан Цагаев, олимпийски вицешампион по вдигане на тежестиАнтон Кутев, депутат от БСП в 44-ото НСПроф. д. изк. Вера Найденова, кинокритикЗлатина Дончева, актрисаКорман Исмаилов, депутат в 43-ото НСЛюбомир Йорданов, журналистМария Статулова, актрисаАкад. Никола Съботинов, учен физик, Павел Шопов, депутат от „Обединени патриоти\" в 44-ото НСПетко Братинов, поет и публицистСевим Али, депутат от ДПС в 44-ото НСЦветана Пиронкова, тенисистка", "date": "2019.09.13", "title": "Рождениците на 13 септември"}
{"url": "http://www.cross.bg/korniliii-boga-apostol-1613088.html", "text": "/КРОСС/ Св. Корнилий станал известен в Божията църква не много след Възнесението на Господа Иисуса Христа и първата, апостолската Петдесетница.Той живеел в Кесария ПалестинскаРечник. Бил стотник от полка, наричан Италийски. Произхождал от знатна римска фамилия.Отначало езичник, той станал \"прозелит на вратата\" - вярвал в Единия Бог, както вярвали юдеите, обаче не изпълнявал юдейските обреди.В свещената книга \"Деяния на светите апостоли\" (10 глава) се говори, че той бил благочестив и богобоязлив с целия си дом, че правел много милостини на народа и че винаги се молел на Бога. Господ обикнал добродетелния езичник и го приел като пръв член на Своята Църква из средата на езичниците.Обръщането на Корнилий към Христа Бога станало по чудесен начин. Веднъж, по време на гореща молитва, той се удостоил да види ангел Божи, който му известил, че неговите молитви и милостини са угодни. При това ангелът заповядал на Корнилий да прати човеци в град ИопияРечник, да повика при себе си апостол Петър и да изпълни всичко, което тоя апостол ще му каже.На другия ден пратениците били вече на път и наближавали града. Около обяд апостолът се бил изкачил на плоския покрив на къщата, в която живеел, и там коленопреклонно се молел. По някое време почувствал глад. Унесъл се в размисъл. Дигнал наново поглед нагоре и видял небето отворено. Някакъв съд се спущал към него като голямо платнище, привързано в четирите краища. В него имало различни животни, зверове, влечуги, птици.Апостолът чул глас, насочен към него:- Стани Петре, заколи и яж!Потресен апостолът отговорил:- Не, Господи, защото никога не съм ял нищо мръсно или нечисто.Повторно се чул глас от небето:- Което Бог е очистил, ти не считай за нечисто!На три пъти апостолът чул тоя глас. След това съдът се дигнал към небето. Симон Петър бил в недоумение: какво ли значи това видение. Но веднага след това разбрал смисъла му.Тримата пътници, изпратени от Корнилий, били вече пред входната врата. Дух Свети внушил на апостола да слезе долу и да тръгне с тия пътници към дома на Корнилий.Апостолът приел пратениците, нагостил ги, разбрал за какво са дошли и на другия ден тръгнал с тях за Кесария (виж също Кападокия).Заедно със своите домашни, със свои роднини, приятели и познати Корнилий го посрещнал радостно и почтително: спуснал се пред нозете му и му се поклонил.Апостолът го подигнал и казал:- Вие знаете, че не е простено на човек юдеин да се събира или да се сближава с другопленник. Но Бог ми яви да не считам никой човек мръсен или нечист. Затова, бидейки поканен, дойдох без възражение. Сега питам: по каква работа пратихте за мене?Развълнуван, Корнилий отговорил:- От четири дена до тоя час постих, а на деветия час се молех у дома си; и ето, застана пред мене един мъж в светла дреха и рече: \"Корниле, твоята молитва е чута, и твоите милостини се спомниха пред Бога. И тъй, прати в Иопия и повикай Симон, наречен Петър; той е гост у Симон Усмаря, край морето; той ще дойде и ще ти говори.\" На часа пратих за тебе, и ти добре стори, че дойде. Сега прочее ние всички стоим пред Бога, за да чуем всичко, що ти е заповядано от Бога.Тогава св. апостол Петър започнал своята проповед за Господ Иисуса Христа. Разказал за Неговото идване на земята, за въплъщението Му. Изложил Неговото учение за мира, разкрил накратко делата Му. Говорил за изкупителните Му страдания, за смъртта и възкресението Му, а също и за Неговото Второ пришествие, когато ще се яви като съдия над живи и мъртви. (виж Последните дни, Второто пришествие и Страшният Съд, бел.ред.)Докато още проповядвал, Дух Свети слязъл върху всички, които слушали словото. И те започнали да прославят Бога и да говорят на разни езици. Слушащите наоколо юдеи се смаяли, че и върху езичниците се излял дарът на Пресветия Дух.Корнилий, цялото му семейство и всичките му роднини и приятели, които присъствали на това тържество, приели свето Кръщение.По-късно св. апостол Петър пристигнал в Йерусалим. Повярвалите в Христа юдеи го укорили, че се сближил с езичници. Той им разказал какво се случило с него, разказал им за видението, за слизането на Пресветия Дух върху повярвалите езичници. Тогава всички разбрали, че Бог призовава и езичниците към спасение.Оттогава насетне апостолите почнали да проповядват ревностно и на езичниците.Като станал християнин, член на Божията църква, Корнилий оставил всичко и тръгнал с апостол Петър, който го възвел в епископско достойнство. Заедно с него обиколил много страни, като също пламенно благовестял спасителната истина за Сина Божи.Когато апостол Петър бил в Ефес, получил известие, че в град Скипиосис господствало с груба сила езичеството. Апостолът, Тимотей и Корнилий разсъждавали кой от тях да отиде да възвести словото Божие в тоя град, потънал в тъмнина и смъртна сянка. Хвърлили жребие и изборът се паднал на Корнилий.Преданието говори, че ревностния Корнилий се отправил незабавно към жителите на тоя нечестив град. Там той претърпял много поругания и мъчения за Христа. С Божия сила разрушил храма на Аполон и кръстил княза на тоя град, Димитрий, заедно с няколко стотици езичници.Стигнал до дълбока старост. Бог му предизвестил деня на кончината. Той повикал в течение на известно време при себе си всички християни. Дал им последни напътствия да преуспяват в християнските добродетели. Помолил се на Бога за всички тях, оставил свой приемник и тихо и блажено починал.С течение на времето неговия гроб бил забравен и изоставен. Но светецът се явил на троадския епископ Силуан, посочил му своя гроб и внушил да се изгради на това място храм Божи. Епископът изпълнил нареждането с помощта на благодетелния християнин Евгений.От мощите на св. Корнилий се извършили много чудеса. ", "date": "2019.09.13", "title": "Св. свщмчк Корнилий стотник (Предпр. на Въздвижение на Честния Кръст)"}
{"url": "http://www.cross.bg/chasa-provede-zala-1613153.html", "text": "/КРОСС/ София.От 11.30 часа в сградата на направление „Архитектура и градоустройство\" към Столична община на ул. „Сердика\" 5 ще се проведе пресконференция, на която кметът Йорданка Фандъкова и министърът на транспорта, информационните технологии и съобщенията Росен Желязков ще представят проект за изграждане на Зелен ринг в София. В събитието ще участва главният архитект на София Здравко Здравков.***София.От 09.00 часа ще се проведе заседание на Народното събрание.***София.От 11.00 часа в двора на ГД \"Пожарна безопасност и защита на населението\" на ул. \"Пиротска\", № 17А, пожарникарите ще отбележат своя празник.***София.От 13.30 часа в Дома на Европа в София (ул. Г. С. Раковски 124) ще се проведе публичен дебат с Мауро Петричоне, генерален директор на генерална дирекция \"Действия по климата\" в Европейската комисия.***София.От 15.00 ч. в Зала „Средец\" на хотел „Централ\", бул. „Христо Ботев\" 52 ще се проведе  заключителна среща - представяне на резултатите на проект „София и Европа за младите - 3D - демокрация, диалог и дебат\".***София.От 16.00 часа в Северен парк, ще бъде отбелязан празникът \"Средата на есента\".***Видин.От 11.00 часа в заседателната зала на Общинския съвет - Видин ще се проведе обществено обсъждане на отчета за касово изпълнение на бюджета, отчетите за изпълнението на сметките за средства от Европейския съюз на Общината, отчет на капиталовите разходи и за състоянието на общинския дълг за 2018 г.***Габрово.От 14.00 часа в библиотеката на Техническия университет ще се състои конференция на тема „Обучение на работното място и активно учене във висшето инженерно образование\".***Кюстендил.От 10.00 часа в офиса на СДС в града ще се проведе пресконференция.***Кърджали.От 09.30 часа ще бъдат поднесени цветя на паметника на загиналите служители на МВР.***Кърджали.От 16.00 часа ще се проведе награждаване на отличените служители на пожарната безопасност в залата на Областната администрация.***Ловеч.От 17.00 часа в заседателната зала на общината ще се проведе Общинско заседание.***Пловдив.В 11.00 часа в пресклуба на БТА ще се проведе пресконференция на КНСБ и Инспекцията по труда на тема \"Заплашва ли човешки животи сивата икономика в България?\".***Разград.От 14.00 часа в ОДМВР-Разград ще се проведе месечният брифинг на директора.***Сливен.От 17.00 часа в зала „Май\" ще се проведе второ обсъждане на намерението за поемане на общински дълг за ремонт на лифта и други проекти.***Смолян.От 16.00 ч. в офиса на Коалиция за развитие на Община Смолян (КРОС) ще се проведе пресконференция.***Шумен.От 10.00 ч. в стая 317 на общината ще заседава Постоянна комисия „Икономическа политика, общинска собственост и контрол по сделките с общинско имущество\".***Шумен.От 13.30 часа в зала 203 на общината ще заседава Постоянна комисия „Здравеопазване и социална политика\".***Шумен.От 11.00 часа в зала 363 на общината ще се състои представяне на идейния проект за изграждане на градски стадион на мястото на съществуващия терен на стадион \"Панайот Волов\".  ", "date": "2019.09.13", "title": "Предстоящи събития на 13 септември"}
{"url": "http://www.cross.bg/bsp-shte-se-registrira-za-izborite-v-sofiya-1613154.html", "text": "/КРОСС/ На 13 септември, в 15.00 часа лидерът на БСП - София Калоян Паргов, членове на ръководството на Градската организация и коалиционни партньори ще подадат в Общинската избирателна комисия (ул. „Московска\" №33) документите за участие на „БСП за България\" в местните избори в столицата.", "date": "2019.09.13", "title": "БСП ще се регистрира за изборите в София"}
{"url": "http://www.cross.bg/vrati-otvorenite-septemvri-1613193.html", "text": "/КРОСС/ На 27 септември 2019 г. от 12,30 ч. екипът на отделението по Акушерство и гинекология в „УМБАЛ-Пловдив\" организира Ден на отворените врати. Медиците ще очакват пациентите на 3 етаж, пред Родилна зала. Бъдещите майки и татковци ще могат да се запознаят с условията в болницата, с реда и необходимите документи за постъпване в лечебното заведение, както и какви са възможностите за обезболяване на раждането. На техните въпроси ще отговарят водещият специалист д-р Семра Халил.На срещата през август бъдещите майки ни обсипаха с въпроси за Цезаровото сечение, каза старшата акушерка Любомира Тошева, която винаги участва в Дните на отворените врати. Според нея тази \"модна тенденция\" в областта на ражданията не почива на медицински факти и следователно е редно да отмине. „Всъщност вече се наблюдава една позитивна тенденция - времето, когато едва ли не всички искаха да раждат със секцио заради страха от болката или от увреждане на детето, остава в миналото.Явно израстваме и успяваме да приемем европейските и световните стандарти, които показват, че Цезаровото сечение не е безопасно нито за майката, нито за плода и трябва да се прилага при строги медицински индикации\", заяви старшата. ", "date": "2019.09.13", "title": "27 септември - Ден на отворените врати в АГ  отделението на  „УМБАЛ-Пловдив\""}
{"url": "http://www.cross.bg/ryse-protesta-organizatorite-1613171.html", "text": "/КРОСС/ Плановете предвиждат недоволните от качеството на въздуха утре да блокират движението през Дунав мост, с надеждата институциите да ги чуят. Често пъти късно вечер или рано сутрин в града се усеща миризма на бакалит и пластмаса, каза в Сутрешния блок на БНТ репортерът Ралица Маринова.Мирослав Малчев от организаторите на протеста поиска по-голям контрол от страна на РИСВ-Русе, който да санкционира, но и да има решение на проблема с обгазяването.Експертът от отдел \"Екология\" в Община Русе Василена Николова коментира, че когато става дума за промишлено замърсяване, сигналите се предават към Регионалната инспекция, тъй като по закон не е от компетенцията на общината.Любомир Атанасов от РИОСВ в Русе покани организаторите на протеста, за да се обясни какво е направено по темата и какво предстои. ", "date": "2019.09.13", "title": "В Русе се организира пореден протест за чист въздух"}
{"url": "http://www.cross.bg/plevneliev-bulgariya-otdavna-1613170.html", "text": "/КРОСС/ Шпионската афера е автентична. Приветствам действията на българските институции и дори ги считам за леко закъснели, защото много отдавна стана ясна силата и размерът на руската хибридна атака в България. За това са изписани не един или два доклада на ДАНС. Това заяви президентът ‎2012‎ - 2017 г. Росен Плевнелиев в ефира на „Здравей, България\". Ние не изгонихме руски агенти, когато много други държави го направиха. Както винаги, плащаме високата цена на собственото си нежелание да покажем кои сме ние, кое е нашето семейство, как отстояваме своята геополитическа посока. България трябва да покаже характер, коментира още Плевнелиев. Той смята, че у нас има много руски разузнавачи и мрежи на влияние.Българската православна църква отдавна се превърна във филиал на руската и ни кара да се срамуваме. Тези неща, рано или късно, ще станат обект на българските институции с цел защита на националния интерес, заяви Плевнелиев. Той свърза и настоящия президент Румен Радев с изместването на обществените ценности в България заради руска дезинформация. Дотам сме я докарали, че президентът, в реч за 6 септември, излиза и казва, че отдавна нямаме идеал и сме загубили нашата посока и цел. Нима това е така, запита Плевнелиев. ", "date": "2019.09.13", "title": "Росен Плевнелиев, президент в периода 2012-2017: Шпионската афера е автентична"}
{"url": "http://www.cross.bg/yngariya-chetvorka-vishegradskata-1613157.html", "text": "/КРОСС/  Лидерите на страните от Вишеградската четворка изразиха задоволство от ресорите на своите еврокомисари в новата Европейска комисия, предаде Асошиейтед прес.Премиерите на Чехия, Унгария, Полша и Словакия се срещнаха в чешката столица Прага с лидерите на страните от Западните Балкани.Чехия и Словакия имат по един заместник-председател на ЕК. Еврокомисарят от Унгария ще отговаря за разширяването на Европейския съюз, а полският еврокомисар - за земеделието.Полският премиер Матеуш Моравецки определи това като \"голям успех\", а премиерът на Унгария Виктор Орбан заяви, че Вишеградската четворка сега е по-силна.Орбан каза, че е оптимист и вярва, че новата Европейска комисия ще подобри отношенията със страните от Вишеградската четворка, белязани от разногласия по въпросите на миграцията и мултикултурализма, предаде Ройтерс. Унгария, Полша, Чехия и Словакия често имаха разногласия с досегашната Европейска комисия с председател Жан-Клод Юнкер и нейните членове, особено по въпроса с миграцията.На пресконференция след срещата на премиерите от Вишеградската четворка Орбан заяви, че от поведението на новата Комисия ще зависи колко успешни ще бъдат следващите пет години.Унгарският премиер обвини досегашната Комисия, че е водела политика, базирана на принципа „Пуснете мигрантите, нека градим мултикултурализъм\" и отбеляза, че Унгария и съседите й са се противопоставили на този подход.Орбан засегна и темата за сблъсъците с Брюксел във връзка с реформата на унгарската съдебна система и независимостта на медиите и университетите. Той каза, че новата Комисия не трябва да се опитва да налага на Унгария неща, които нейните граждани не искат. Ако този процес на налагане продължи, ние ще се противопоставим, категоричен бе унгарският лидер. ", "date": "2019.09.13", "title": "Вишеградската четворка изрази задоволство от ресорите на своите еврокомисари "}
