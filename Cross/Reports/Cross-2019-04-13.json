{"url": "http://www.cross.bg/gabrovo-protesta-dobrev-1601698.html", "text": "/КРОСС/ В Габрово се проведе четвъртият протест срещу агресията. Недоволството беше най-масовото досега, повече от 1000 души се събраха в центъра на града.Протестът премина при засилено полицейско присъствие и без инциденти. От МВР увериха, че са взели всички необходими мерки, за да не се стига до ескалация на напрежението.В града има засилено полицейско присъствие. На ключови места бяха разположени коли на жандармерията. На символични КПП-та бяха проверявани идващите към мястото на протеста. Вчера бяха задържани боксове и метални палки от 7 младежи, които са имали намерение да участват в протеста.МВР е взело необходимите мерки, за да не се стига до грубо нарушаване на обществения ред в Габрово, съобщи на извънреден брифинг по-рано днес директорът на дирекция \"Жандармерия\" ст. комисар Красимир Добрев.Няма сигнали за готвени провокации, отбеляза Красимир Добрев. По съобщена от него информация в протеста снощи са се включили 700-800 души. Не са регистрирани инциденти и груби хулигански прояви. Жалби за прекомерна употреба на физическа сила не са постъпвали, каза ст. комисар Добрев във връзка със сблъсъците между жандармерия и демонстранти в четвъртък вечерта.\"Ние не сме тук, за да нагнетим допълнително напрежението, а да осигурим нормален обществен ред и спокойствие на гражданите\", подчерта той.За запазване на спокойствието и реда в Габрово още веднъж призова кметът на Габрово Таня Христова. \"Подобни теми да не се използват за политически цели. Това е изключително опасно\", апелира тя.Кметът призова институциите към предприемане на адекватни и навременни действия, а гражданите към здрав разум. Таня Христова също обяви готовност да подаде оставка. Тя отбеляза, че проблемът с ромите в Габрово е индикация за сериозните въпроси, които държавата трябва да разреши незабавно.Как започна всичкоПротестите в Габрово бяха провокирани от побоя, нанесен от трима роми на продавач в магазин в неделя вечер.Недоволство сред протестиращите предизвикаха действията на жандармерията в четвъртък вечерта, когато пострадаха журналисти и една жена. Протестиращи се опитаха да нахлуят в следствието и да опожарят две къщи.Ренета Енчева разказа, че в групата им имало 10-годишно дете. По време на сблъсъците го прегърнала, за да го защити и понесла удари от полицейски палки.\"Когато попитах защо ме удрят, казаха какво правиш там с детето. Носихме голямо знаме, взеха го и го хвърлиха на земята. Мисля, че полицията се опитва да наплаши хората, за да се откажат от протестите\", каза тя.Напрежението в Габрово доведе вчера до оставката на директора на областната полиция старши комисар Борислав Бончев, минути след като премиерът Бойко Борисов настоя директорът да освободи поста.Районната прокуратура образува едно наказателно и три бързи производства след втория ден на протести. Бързите производства са срещу трима мъже, попречили на полицията да си свърши работата по време на протеста. Наказателното производство е за запалването на две къщи.С аплодисменти и приятелско ръкостискане между полицаи и протестиращи приключи третата поредна вечер на недоволство в Габрово в петък вечерта.\"Взехме решение да свалим каските, щитовете, в знак на толерантност. И да покажем, че ние сме тук, не със сила да налагаме нещо, а просто да възвърнем няма и така свалихме напрежението\", заяви Красимир Добрев, началник на жандармерията. ", "date": "2019.04.13", "title": "В Габрово се проведе четвъртият протест срещу агресията"}
{"url": "http://www.cross.bg/sistema-sistemata-stadioni-1601673.html", "text": "/КРОСС/  Министерството на спорта и Националната спортна база (НСБ) ще оборудват стадионите в България със система за лицево разпознаване, за да се намалят случаите на хулигански прояви. Системата беше представена на спортното изложение в Солун, а министърът на спорта Красен Кралев обяви, че първият стадион, който ще я използва е националният \"Васил Левски\".Системата е разработена от софтуерни специалисти на НСБ.\"Това ще бъде система, която ще използваме на нашите стадиони. Първо ще я инсталираме на Националния стадион \"Васил Левски\", след това на всички останали. Искаме да проверим как действа\", каза министър Кралев.По думите му интерес към системата са проявили и от Министерството на вътрешните работи (МВР).\"Това е модулна система, която разпознава лица, които могат да създадат проблеми на стадионите. Тя използва текущия хардуер на всички зали или стадиони и може да бъде инсталирана. Това се прави, за да може хората да не се притесняват, когато гледат спортно събитие\", обявиха от НСБ.Освен това системата дава и точна информация колко души има на спортно събитие.През 2018 г. беше приет закон срещу футболните хулигани. Полицията отчете и намаляване на подобни прояви на футболните срещи.", "date": "2019.04.13", "title": "Стадионите в България ще разполагат със система за лицево разпознаване"}
{"url": "http://www.cross.bg/skypshtinata-grazhdani-surbiya-1601688.html", "text": "/КРОСС/  Започна грандиозният митинг на сърбите срещу режима на Александър Вучич,съобщава БГНЕС. Хиляди граждани от цяла Сърбия се събраха в центъра на Белград, на площада пред Скупщината. Присъстват граждани от всички възрасти, но преобладават младите на около 20-30 години, които не желаят да живеят повече под режима на Вучич и да напускат страната. За 7 години, откакто той е на власт, Сърбия е напусната от над 320 000 души.Множеството носи плакати, които са ръчно направени и свидетелстват за спонтанността на протеста. На тях се чете: „Приключил си!\", „Не съм тъп\", изписан върху националния флаг на Сърбия.Пред сградата на Скупщината вече е издигната трибуна. Пред нея има и огромен плакат, на който пише „Слобо приключи в Хага, а ти директно под земята\". Множеството надува свирки и скандира „Приключил си!\" и „Оставка\".На митинга се стекоха граждани от цяла Сърбия. Вече има пристигнали от Крагуевац, Крушевач, Петровац, Нови сад и Сремска Митровица. Те скандират „Вучич крадец\" и носят букви, с които изписват думата „Оставка\".днешният протест минава под мотото „Един за всички\". Входът на Скупщината е преграден от сериозен полицейски кордон.Лошото време и дъжда не спря хората да излязат на протест. Те настояват за оставката на Вучич и неговия министър-председател Анна Бърнабич, както и за оставката на председателя на Скупщината Мая Гойкович. Гражданите искат назначаването на преходно правителство и провеждането на „честни парламентарни избори\". ", "date": "2019.04.13", "title": " Започна многохилядният митинг срещу режима на Вучич"}
{"url": "http://www.cross.bg/suda-rotvaiilerite-detza-1601686.html", "text": "/КРОСС/  Срещу гаранция от 1000 лв. съдът пусна собственичката на ротвайлерите, които нахапаха три деца и дядо им. Преди това прокуратурата поиска постоянен арест.Обвиняемата Полина Шишманова отказа да даде обяснения пред съда. Жената работи като застрахователен брокер. Ако бъде призната за виновна от съда, може да получи до три години затвор.В съда стана ясно, че на 9 април е имало отново инцидент с ротвайлерите на обвиняемата - тогава те са влезли в двора на неин съсед и са разкъсали друго куче. ", "date": "2019.04.13", "title": "Пуснаха срещу парична гаранция собственичката на кучетата, нахапали деца"}
{"url": "http://www.cross.bg/zhivyal-london-shekspir-1601687.html", "text": "/КРОСС/  Проучване успя да установи където точно в Лондон е живял Уилям Шекспир, когато е писал „Ромео и Жулиета\", съобщава Би Би Си. Преди се предполагаше, че британският драматург е живял в къща до станция „Ливърпул стрийт\" между 1597 и 1598 година.Според д-р Джефри Марш великият британски бард всъщност е живял на днешната улица „Света Елена\" 35, като къщата му се е издигала на мястото в съседство на църквата „Света Елена\", на което в момента е построена огромна офис сграда. След продължило близо десетилетие проучване историкът открил, че в периода около 1590 година Шекспир е бил наемател на „Компанията на продавачите на кожа\" - професионална гилдия, която организирала продажбата на кожи в Елизабетинската епоха.Домът му вероятно заедно с още няколко имота е бил с изглед към двора на църквата „Света Елена\".Според д-р Марш, който е и директор на отдела за театър и театрално изкуства към музея „Виктория и Албърт\", заяви:\"Мястото, където Шекспир е живял в Лондон, ни дава изключително и дълбоко разбиране за вдъхновението, което е черпил за творбите си.\"„Само за няколко години, след като се мести в Лондон от Стратфорд той живее в един от най-заможните квартали на града, заедно с доста влиятелни личности, заможни международни търговци, медици и професионални музиканти.\"„Търговците са имали връзки в цяла Европа, а лекарите са били свързани с едни от най-прогресивно мислещите учени в университетите в Италия и Германия\", твърди историкът д-р Марш. ", "date": "2019.04.13", "title": " Установиха къде в Лондон е живял Шекспир, когато е писал \"Ромео и Жулиета\" "}
{"url": "http://www.cross.bg/nikolova-tazi-gabrovo-1601676.html", "text": "/КРОСС/  Образованието е от ключово значение за интеграцията на ромското население и затова се предлагат рестриктивните мерки при пет неизвинени отсъствия да се спират социалните и семейните помощи за цялата година, заяви за Дарик вицепремиерът по икономическата и демографската политика Марияна Николова. Тя посочи, че подкрепя строги санкции, но би участвала в дискусия, ако има по-добри предложения.Важно е да не стига до етническо напрежение и ситуации като тази в Габрово не трябва да се политизират, изтъкна Николова. Попитана каква отговорност вижда на централната власт за проблема, който изкара хората на протести в Габрово, тя коментира: \"Не мога да кажа, че съм съгласна с позицията, че на централно ниво ние трябва да бягаме от отговорност. Изпълнителната власт трябва да съдейства във всички случаи и да работи в синхрон с местната власт. Но когато става въпрос за масови безредици, за протести и за нарушаване на обществения ред, искам да приветствам усилията на полицията, които изключително се справиха в тази тежка и сложна ситуация, за да не се стигне до етническо напрежение. Защото е много тънък моментът с етническото напрежение и не бива да се политизира\". На въпрос защо, след като се е справил шефът на местната полиция, той си отива от поста, Марияна Николова отговори: \"Явно не се е справил достатъчно, защото този проблем е замитан. Ромската интеграция е дългогодишен проблем, върху който изключителни мерки, които бяха прилагани и лансирани в обществото, явно не дават добрия резултат. Може би ще трябва да се направят и някои по-драстични законодателни промени и в тази посока правителството работи. Не случайно вчерашното заседание на Националния съвет за тристранно сътрудничество, чийто председател съм аз, се разгледа и законопроектът за социалното подпомагане, където се предлагат значителни рестриктивни мерки, а именно при пет неизвинени отсъствия да се спират семейните и социалните помощи за цялата година\".Срещу тази мярка възразиха синдикатите. \"В тристранния диалог се слушат всички мнения. Законопроектът е внесен от група народни представители и между първо и второ четене могат да бъдат допълнени предложения. Но принципно Министерството на труда и социалната политика и Министерството на образованието и науката подкрепят проекта, тъй като отнякъде трябва да се започне\", каза още Николова. ", "date": "2019.04.13", "title": "Вицепремиерът Мариана Николова с предупреждение за ситуацията в Габрово "}
{"url": "http://www.cross.bg/mladite-kompaniyata-bulgariya-1601677.html", "text": "/КРОСС/  В рамките на 3 дни 28 състезатели от 7 отбора се бориха за победа и правото да представят България в международния финал „Young Car Mechanic\" в Полша през май, с награден фонд от 25 000 евро.Домакин на днешното състезание бе столичната Професионалната гимназия по транспорт „Макгахан\" в София, а на него младите водачи трябваше да покажат добри умения зад волана н на учебен лек автомобил. Слалом, успоредно паркиране, шофиране назад - това бяха само част от задачите, с които трябваше да се справят младите шофьори. Най-добро време постигна Мариян Благоев от столичната транспортна гимназия.Преди да излязат на състезателния полигон учениците получиха и ценни съвети от осемкратния шампион в българския рали шампионат Димитър Илиев. „Най-важно от всичко е безопасността. Нито едно състезание не си струва риска\", напътства ги той. Според него подобни инициативи са изключително важни, защото показват на младите, че навлизат във важен етап от живота си - етапът на отговорностите, а също така ги мотивират да покажат най-доброто от себе си.Според него най-честата грешка, която младите водачи правят на пътя е да шофират с висока скорост. „Когато шофьорът е млад, той не е умее добре да разпознава скоростта. Разбира едва тогава, когато започне да спира. Съветът ми към младите е да си гледат по-често към километража и в никакъв случай да не превишават скоростта\", призова рали състезателят.Подкрепа за добрата инициатива идва и от застрахователна компания „Лев Инс\". „Днешната инициатива е много добра. Държим да работим с младите, дори имаме цяла кампания - „SOS - Спаси дете\". Тя е насочена към младото поколение. Нека бъдем толерантни и пресечем войната по пътищата, която наблюдаваме ежедневно. Да разчитаме на сигурно придвижване по пътищата и да има все по-малко жертви\", призова Красимир Димитров, директор „Автоасистънс\" в компанията. Наскоро компанията стана първата у нас, която предлага услугата Денонощни мобилни групи (автоасистънс) в цялата страна напълно безплатно и при сключване на Гражданска отговорност. За да се възползват от нея, е достатъчно клиентите да подадат сигнал и информация в „Денонощен Контактен Център\" (ДКЦ) чрез позвъняване на дежурен телефон 0800 10 200. Седем дни в седмицата и по всяко време на денонощието мобилният екип оказва съдействие на място при оформянето на необходимите документи, както на участниците, така и на органите на съответните служби - Спешна медицинска помощ, полиция, пожарна безопасност и други.„Последната година модернизирахме нещата дотам, че вече не само клиенти на компанията могат да се възползват, но и всички други участници в движението\", посочи още Димитров.Състезанието започна на 11 април с теоретичен тест за автомонтьори, подготвен от екип на МОН и онлайн тест за водач на МПС, създаден от ИА „Автомобилна администрация\". Надпреварата за най-добър автомонтьор се проведе на 12 април в учебния център на „Интер Карс България\" в с. Лозен.„Нашата мисия е да покажем на децата, че могат успешно да се реализират в професионалната си дейност. Свикнали сме да чуваме, че няма добре подготвени кадри, че материалната база е остаряла, но всичко това са външни фактори. Искаме да покажем на децата, че вътре в тях има една искрица, която може да ги отведе до механик във Формула 1 или сервизен инженер в рали Монте Карло\", разказа Петър Спиридонов от „Интер Карс България\".Ето защо от компанията провеждат и мотивационни лекции с младите, давайки им живи примери с хора, които са продукт на същата система, имали са същите условия и са успели. Посланието им е кратко и ясно - обичайте това, което работите, за да постигнете големи успехи. ", "date": "2019.04.13", "title": "Ученици от технически гимназии премираха сили зад волана"}
{"url": "http://www.cross.bg/katedra-ovcharov-kolkoto-1601678.html", "text": "/КРОСС/  \"Вкусен макет на Слънчевата система\", наблюдение на Слънцето с телескоп при ясно време - това са част от предложенията на учените от катедра \"Астрономия\" на СУ \"Св. Климент Охридски\", които ще участват със свой щанд днес и утре (на 13 и 14 април) в Пролетния фестивал на науката в НДК.В ефира на Дарик ръководителят на катедра \"Астрономия\" и на Астрономическата обсерватория към Алма Матер доц. Евгени Овчаров каза: \"Интересът към астрономията винаги е бил много голям, особено при децата. Въпросът е ние професионалните астрономи да не се крием, а да излизаме пред хората и да разказваме за нещата, с които се занимаваме\".Заради дъжда пролетният фестивал на науката ще се състои вътре в НДК, вместо на открито. \"Това е инициатива на млади хода от сдружение \"Апетити за образование чрез практика\", които направиха няколко подобни събития през миналата година, доста успешни, успяват да съберат много хора от науката и не само. Събота и неделя ще бъде в НДК в Зала 3. За съжаление, заради лошото време няма да бъде отвън. Там ще участваме с екипа на катедра \"Астрономия\" с интересни демонстрации, вкусен макет на слънчевата система. Засега няма да ги ядем планетите, но идеята е да покажем по интересен и атрактивен начин мащабите на Слънчевата система\", обясни доц. Овчаров.\"Много хора бъркат и смятат, че Марс е голям колкото Земята, а всъщност е доста по-малка планета. Трудно си представят размерите на Юпитер, Сатурн или Слънцето. Но ако смалим пропорционално всички размери на тези планети и на Слънцето, можем да ги сравним с някои познати плодове и зеленчуци например. За слънцето не взимаме никакъв плод, защото ако го сравним с такъв, планетите ще бъдат невидими. Така че ако слънцето е с размери с диаметър два-три метра, тогава Юпитер и Сатурн ще бъдат колкото пъпеш и диня или зелка. Земята ще е колкото джанка и чери доматче, Меркурий - колкото малък фъстък\", разказа за интересната идея ръководителят на катедра \"Астрономия\".Следващата събота катедрата ще отвори вратите на Астрономическата обсерватория в Борисовата градина за посетители с програма от 16 до 22 часа, съобщи още астрофизикът. През юли се планира да започне дълго чаканият ремонт на най-старата обсерватория в България. Доц. Овчаров се надява обновената Обсерватория да отвори врати през септември, когато времето е много подходящо за наблюдение: \"Това е най-старата астрономическа обсерватория в България въобще най-старата научна инфраструктура в България и първите сгради на СУ са две от сградите на обсерваторията, които са напълно запазени\".На 20 април е денят на отворените врати на Физическия факултет от 16 до 22 ч. Ще бъдат представени истински метеорити от различен тип - каменни, железни. Предвидени са демонстрации на метеорологична апаратура и др. Подобна програма ще има и на 11 май в същия часови диапазон, тогава е пролетният Световен ден на астрономията\", каза още доц. Евгени Овчаров. ", "date": "2019.04.13", "title": "Слънчевата система с плодове ще показват учени на панаира на науката в НДК "}
{"url": "http://www.cross.bg/roditelite-deteto-nasilie-1601679.html", "text": "/КРОСС/  Националната стратегия за детето не противопоставя правата на децата и родителите, заяви в „Седмицата\" на „Дарик\" председателят на Държавната агенция за закрила на детето Елеонора Лилова.По думите й, не е нужно от текстовете да се изваждат отделни изречения и фрази и да се работи със страха на хората. И в Конституцията, и в Семейния кодекс е записано, че родителите отглеждат и възпитават децата, това се подчертава и в стратегията, посочи тя.Сигналите за насилие са с най-голям дял сред постъпилите в агенцията, каза още Елеонора Лилова: \"За 2018 г. са 553, свързани с различни форми на насилие, повечето за физическо - над 200, за неглижиране от родителите - 152 случая, за психическо насилие над деца сигналите са 110. Имаме и сигнали за сексуално насилие - 61. В 30 от жалбите се поставя като проблем използването на неподходящи, уронващи достойнството методи на възпитание, които и сега са забранени в Закона за закрила на детето\". 172 броя са депозираните нови жалби и сигнали, които касаят спорове за упражняването на родителските права при нарушените лични контакти на родителите с детето. Има и 126 сигнала, които предоставят информация при нас, за възникнали произшествия и трагични събития. 53 сигнала за противообществени прояви на деца, по девет от които са образувани преписки, и за ранно съжителство или брак за ненавършилите пълнолетие. За 2018 г. общо имаме нови 2040 преписки\", посочи Лилова.", "date": "2019.04.13", "title": "Стратегията за детето не противопоставя правата на децата и родителите"}
{"url": "http://www.cross.bg/godini-svetlinni-zvezdi-1601680.html", "text": "/КРОСС/  Астрономи от университета на Арканзас регистрираха необичайно рентгеново лъчение и го обясниха с раждане на магнетар, съобщи Физ.орг.Необичайният обект се е образувал вследствие на сливане на две неутронни звезди. Според учените подобни събития се случват 20 пъти годишно в космическо пространство с обем 1 млрд. куб. светлинни години. Специалистите са анализирали данни, събрани от телескопа \"Чандра\". Те показали изригване на рентгенови лъчи в галактика, която се намира на разстояние 6,5 млрд. светлинни години от Земята. Характеристиките на променящия яркостта си обект съответствали на онова, което се наблюдава при сливане на две неутронни звезди, които пораждат също гравитационни вълни и гама лъчение.Специалистите изключили други възможни източници на рентгеново лъчение и стигнали до извода, че изригването е породено именно от сблъсъка между двете неутронни звезди. Еволюирането на сигнала, който затихвал по особен начин, навело на мисълта за формиране на магнетар, като енергията на магнитното му поле се изразходва за радиация.Магнетарът е разновидност на неутронна звезда, която притежава рекордно по силата си магнитно поле. Диаметърът на тези обекти е 20-30 км, но масата им е по-голяма от слънчевата.Експлозията на магнетара SGR 1806-20, отдалечен на 50 000 светлинни години от нашата планета, предизвика относително силна йонизация в горните слоеве на земната атмосфера. ", "date": "2019.04.13", "title": "Специалисти намериха отговор за странен сигнал от космоса "}
{"url": "http://www.cross.bg/godina-protesti-zhiletki-1601668.html", "text": "/КРОСС/  Нито опожарените магазини, нито сълзотворния газ на „Шанз Елизе\" по време на продължаващите с месеци протести на „жълтите жилетки\" успяха да отнемат на Франция титлата за „най-посещаваната от туристи страна в света\", съобщава „Рашъ тудей\", цитирана от БГНЕС.Според френския национален статистически институт броят на нощувките в хотели в цялата страна, къмпингите и хостелите е достигнал 438,2 милиона през 2018 година. Това е повишение с цели 9 милиона души спрямо предходната година. Данните не включват нощувките, запазени чрез платформи за „споделено настаняване\" като „Еър Би ен Би\".Впечатляващият ръст е отчетен в година, „белязана от мащабно национално социално недоволство и протести\" - включително двумесечната стачка между април и юни на служителите в националния железопътен превозвач и все още нестихващите протести на движението „жълти жилетки\", които започнаха през ноември миналата година като протест срещу високите цени на горивата, високите разходи за живот и данъчните реформи.Въпреки политическата нестабилност през последните месеци на миналата година, 2018 г. беше благотворна за туристическия сектор на Франция. През декември, заради прерасналите в сблъсъци и бунтове демонстрации на „жълтите жилетки\", броят на туристите леко намаля - с 1,1 процента. Само в Париж броят на посетителите е паднал рязко с 5,3 на сто за същия период.Сред най-посещаваните туристически атракции във френската столица са катедралата „Нотр Дам\" и музеят „Лувър\", както и дворецът „Версай\". Забелязва се, че засиления интерес идва най-вече благодарение на туристи извън ЕС. Посещенията от САЩ са скочили с 16 процента, а туристите от Япония са отчели ръст с 18 на сто.  ", "date": "2019.04.13", "title": " Франция е най-посещаваната от туристи страна в света"}
{"url": "http://www.cross.bg/mesta-bulgariya-gradysa-1601681.html", "text": "/КРОСС/  И през следващото денонощие ще се задържи предимно облачно. През нощта валежите ще са на по-малко места - главно в Източна България и южните райони. През деня валежите на изток ще продължат, а след обяд и в Западна България ще се активизират, като на места в планинските райони се очакват и значителни количества.Ще духа слаб до умерен север-североизточен вятър. Минималните температури ще са между 5 и 10 градуса, максималните - между 11 и 16 градуса. Атмосферното налягане е по-ниско от средното за месеца, към края на деня ще започне да се повишава.Жълт код за валежи е в сила за четири области в Източна България. Предупреждението е в сила за областите Шумен, Добрич, Варна и Бургас. В тези райони прогнозите са да вали дъжд с количества за денонощието между 15 и 25 л/кв.м, на отделни места до 30-40 л/кв.м. В планините ще бъде облачно, на много места - и мъгливо. Ще има валежи от дъжд, по-значителни след обяд над масивите от Югозападна България, където е възможно и да прегърми. Над 1800 м дъждът ще преминава в сняг. Ще духа умерен вятър от североизток. Максимална температура на 1200 м - около 7 градуса, на 2000 м - около 1 градус.По Черноморието ще бъде облачно и дъждовно. Ще духа слаб до умерен североизточен вятър. Максималните температури ще са между 10 и 13 градуса. Температурата на морската вода е 11-12 градуса. Вълнението на морето ще е около 3 бала. Облачно и хладно ще бъде и в понеделник. Превалявания от дъжд, предимно слаби, ще има на места в югозападната част на страната. Вятърът ще е слаб до умерен, от изток-североизток.Във вторник незначителни превалявания ще има само на изолирани места. Ще има и временни разкъсвания и намаления на облачността. Вятърът ще се ориентира от северозапад. Сутрешните температури ще се понижат и на отделни места в Североизточна България и по високите полета при изясняване в нощните часове ще се образува слана.", "date": "2019.04.13", "title": "Хлад и облаци и в неделя, не спират и валежите "}
{"url": "http://www.cross.bg/organizatzii-bulgarska-politicheska-1601682.html", "text": "/КРОСС/  На заседанието на Националния съвет на БСП, на 14 април, ще бъде взето решение за сключване на споразумение за подкрепа и сътрудничество на предстоящите избори за Европейски парламент с единадесет партии и организации, след проведени разговори с тях. Основа за взаимодействие е  предизборната платформа \"Визия за Европа. За социална Европа на гражданите и народите, срещу неравенството и бедността\", приета от БСП на Конгрес, на 26 януари 2019 г. Партиите и организациите, изразили желание за подкрепа, без да влизат в коалицията \"БСП за България\" и без да имат свои представители в листата са: - Партия \"Движение за радикална промяна - Българска пролет\"; - Българска земеделска партия;- Общонароден комитет за защита на националните интереси;- Политическа партия \"Европейска сигурнст и интеграция\" ;- Политическа партия \"ПОДЕМ\";- Съюз на пенсионерите - 2004;- Национален синдикат \"Защита\";- Партия на българските комунисти;- Конфедерация на обществените организации от сигурността и отбраната;- Съвет на европейската научна и културна общност;- Отечествен съюз;", "date": "2019.04.13", "title": "НС  ще обсъди 11 партии и организации да подкрепят БСП на изборите  "}
{"url": "http://www.cross.bg/izpit-kandidati-sgradata-1601683.html", "text": "/КРОСС/  В сградата на Софийския университет „Св. Климент Охридски\" се проведе писменият изпит, по обявения с решение на Прокурорската колегия на Висшия съдебен съвет по пр. № 03/30.01.2019 г.,  конкурс за заемане на 36 свободни длъжности „младши прокурор\" в районните прокуратури.От допуснатите общо 891 кандидати, на писмения изпит се явиха 750 участници.В 9,00 часа, в присъствието на членовете на двете конкурсни комисии, в аудитория 272 в сградата на Ректората, се изтеглиха: един казус от наказателно-правните науки и един тест по право на Европейския съюз и в областта на правата на човека.До устен изпит ще бъдат допуснати всички кандидати с оценка над 4.50. ", "date": "2019.04.13", "title": "750 кандидати се явиха на писмения изпит за младши прокурори в районните прокуратури"}
{"url": "http://www.cross.bg/kozha-stupki-sledi-1601666.html", "text": "/КРОСС/  Геолози откриха изключително добре запазени отпечатъци от динозавърска кожа в Южна Корея, съобщи БТА. Те са на следи от стъпки на най-малкия известен теропод - Minisauripus. Той е бил голям колкото кос, а лапите му са били около 2,5 см. Във фосилизираните стъпки обаче има идеално запазени следи от кожа.\"Това са първите стъпки, намирани досега, в които кожата е идеално отпечатана на цялата повърхност\" - каза геологът Мартин Локли, почетен професор в университета на Колорадо. Открит в Канада тиранозавър е най-големият в светаТекстурата на динозавърската кожа прилича на шкурка. Виждат се и миниатюрни люспи, подредени като в преплетена тъкан. Стъпките - общо пет, са открити от Ким Кюн-су от националния университет в Чинджу.Следите са оставени върху тънък слой кал. Специалистите са видели и следи от капки, които показват, че е валяло точно преди това. След това отпечатъците са покрити с кал и това ги е запазило.  \"Това е тайната за идеалната грижа за кожата\" - каза Локли. ", "date": "2019.04.13", "title": " Геолози откриха добре запазени отпечатъци от динозавърска кожа"}
{"url": "http://www.cross.bg/mariys-nego-samo-1601667.html", "text": "/КРОСС/  „Измервам себе си само спрямо това, какво е било снощното ми представление\". Това каза Мариус Куркински в ефира на „Събуди се\". Българският актьор разказа за себе си и своя поглед върху изкуството. На 19-ти април в зала 1 на НДК той ще представи за 100-тен път своя моноспектакъл „Черното пиле\" по разкази на Николай Хайтов.„Очаквам според това, което ми се е случило през деня, в града в който съм пристигнал, преживяванията ми с хората - да ми се случи нещо нова на сцената\", каза Мариус. За него това да си сам на сцената дава свобода в комуникацията с публиката, но било необходимо да го развиваш - „никога да не оставаш на едно и също духовно стапало\".„Това е каторжна професия, само че на чувствата\" - така актьор определи своята професия. За него това е едно постоянно предлагане на „себе си и душата си\" на публиката. „Разкриване, разголване - не брутално, а промислено\", добави Мариус. Казва, че обича произведенията на Хайтов защото били автентични български текстове и попаднали по директен път в сърцето му.„Попаднах на много близки теми, които са били близки и на моите родители, и те ми помогнаха да се приземя от възвисяването на театъра\", сподели актьорът. За него българската публика е много умна. По думите му има публика за всичко, за всеки тип театър. „Българите са много умни хора, особено не тези, които се появяват в публични пространства и по светски събития или ръководят дадени институции\".За него е важно да се достигне радостта и споделянето на мига с публиката. Споделя, че когато сгреши, се самоизяжда, но успял, пак чрез театъра, „да пребори доста демони\". „Моно спектакълът ме беше превърнал малко в егоист/.../Задължително е да се приземиш\", добави Мариус.„Най-добре за мен разказва „Клавдий\" от Хамлет - в един момент той се осъзнава и казва „Как човек ще бъде опростен ако не се откаже от греха си?\". Опитвам се да се моля не само за себе си/.../и както и казва в Христос в Евангелието - „Молете за враговете си\", каза актьорът.  ", "date": "2019.04.13", "title": " Мариус Куркински: Молете се за враговете си"}
{"url": "http://www.cross.bg/prodykti-hranitelni-manolova-1601669.html", "text": "/КРОСС/  Омбудсманът Мая Манолова и студенти от СУ „Св. Климент Охридски\" само за три часа днес събраха в столичен магазин на търговската верига БИЛЛА шест колички с хранителни продукти за великденската трапеза на възрастни хора.Инициативата, в която те участваха - „Купи и сподели\", е част от Националната кампания „Великден за всеки - дари празник на баба и дядо\", организирана за четвърта поредна година от омбудсмана. Клиентите на магазина купуваха трайни хранителни продукти като дарение за пенсионери, които оставяха в специално поставените за целта на изхода колички, брандирани с логото на кампанията.В акцията днес се включиха и дъщерята на Манолова - Ралица, както и прокуристът на БИЛЛА Стоян Тачев. „До момента са събрани продукти за няколко хиляди хранителни пакета. Надяваме се, че в даряването на храни, освен гражданите, на които безкрайно много благодаря за добрите им сърца, ще се включат и българските производители на храни. Така ще можем да стигнем до повече хора, да подкрепим великденската им трапеза с необходимите продукти\", каза омбудсманът. Тя призова всички, които искат да подкрепят кампанията, да го направят със SMS на 1255 или на банковата сметка, разкрита конкретно за целта. Общо 41 магазина в 13 града на страната се включват в благотворителната  кауза - това са най-големите търговски вериги БИЛЛА, КАУФЛАНД и ЛИДЛ, като към тях се присъединяват и регионални супермаркети - Т МАРКЕТ, BULMAG, СЛЪНЧЕВИ ЛЪЧИ, ВИЛТОН, СЛАВЕКС,ВИРЕЯ ЛОМ, БОРУНА И ТИК-ТАК.Доброволците на „Великден за всеки\" от Софийски университет „Св. Климент Охридски\", Национален алианс за работа с доброволци /гр. Пловдив, гр. Кюстендил и гр. Стара Загора/, Национално сдружение „Младежки глас\" /гр. Бургас, гр. Стара Загора/, 50 деца - членовете на „Организацията на Българските скаути\" /гр. Варна и гр. Шумен/, ЕГ „Васил Карагьозов\" от гр. Ямбол, Фондация П.У.Л.С. /гр. Перник/, Общински ученически клуб „Екология и опазване на околната среда\" /гр. Лом/ и младежи от група „отГОворните\" /гр. Горна Оряховица/ оказват съдействие на всички, решили да подкрепят инициативата. Като доброволци в „Купи и сподели\" се включват още и местните обществени посредници от гр. Шумен - Иван Капралов и от гр. Стара Загора - Надежда Чакърова.Кампанията „Великден за всеки - дари празник на баба и дядо\" може да бъде подкрепена и с финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст:IBAN: BG53UNCR70001522802795Банков код: UNCRBGSFИли със SMS 1255 -  на стойност 1 лев, освободен от ДДСЧрез on-line дарения от България и чужбина на сайта на БЧК -www.redcross.bg  ", "date": "2019.04.13", "title": "Мая Манолова в акция „Купи и сподели“, събра шест колички хранителни продукти за пенсионери "}
{"url": "http://www.cross.bg/irak-ryski-t-s-1601672.html", "text": "/КРОСС/  Ирак получи нова партида руски танкове Т-90С - четвърта поред от съвременните руски бронирани машини.Това съобщи издание Iraqi News, цитирано от \"Российская газета\". Генерал-майор Валид Халифа, командир на 9-а бронетанкова дивизия от армията на Ирак, потвърди пристигането на танковете в страната и добави, че военните са подготвени за експлоатацията на машините. Те са преминали обучение с руски специалисти.Ирак подписа споразумението с Русия за доставката на модернизирани бойни танкове Т-90С през юли 2017 година. Цената на сделката е 1 млрд. долара. А ЦАМТО съобщи, че според годишния отчет на \"Уралвагонзавод\" през 2016 г. предприятието е сключило базов договор за доставката на 73 танка Т-90С/СК за иракските въоръжени сили. И още тогава, пишат журналистите, тръгнали мнения, че поръчката ще бъде значително по-голяма. През юни миналата година американските военни експерти изказаха опасенията си по повод на възможните загуби на иракския пазар за тежка бронирана техника.А според заглавията в някои медии руският С-400 е победил американския Patriot в \"битката\" за Ирак!  ", "date": "2019.04.13", "title": "Ирак получи нова партида руски танкове Т-90С"}
{"url": "http://www.cross.bg/zhiteli-ezeroto-yazovira-1601674.html", "text": "/КРОСС/  Жители на район Панчарево и спортистите, които тренират на гребната база, ще чистят брега и водите на Панчаревското езеро. Мръсотията около и в язовира създава проблеми на гребците и е опасна за практикуващите водни спортове там.Средната дължина на езерото е три километра, но заради затлачването спортна дейност може да се упражнява само на една трета от него. Последното почистване от наслагванията по дъното е направено преди близо 40 години, за да се подготви язовира за Световното първенство по кану-каяк. Липса на проект и съгласуване на институциите пречат да се направи договор с фирма за почистването на водоема, обясни Веселка Нинова, управител на \"Напоителни системи\" - София.Жителите на Панчарево, Кокаляне и Бистрица постоянно протестират и срещу липсата на канализация. Всъщност това е другата основна причина за замърсяване на езерото.  ", "date": "2019.04.13", "title": "Жители и спортисти ще чистят Панчаревското езеро  "}
{"url": "http://www.cross.bg/zatova-tyaloto-chasha-1601661.html", "text": "/КРОСС/ Преди лакомията ти да те накара да ядеш повече от необходимото, е важно да се убедиш, че става въпрос за апетит, а не за нещо коренно различно.Със сигурност ти се е случвало да посягаш към висококалорична храна, без дори да си гладна. Оказва се, че понякога мозъкът ни изпраща съобщение \"Искам да ям\" в отговор на емоционално изживяване или ситуация, което няма нищо общо с апетита. Обикновено ти тълкуваш този позив погрешно, похапваш нещо сладичко набързо и не след дълго вече виждаш натрупаните килца. Звучи ти познато нали? Затова е важно да разбереш кога и какво се опитва да ти каже тялото ти и как да реагираш адекватно. Ето кои са най-честите причини да ядеш прекалено много:Съвсем естествено е да търсиш награда, когато си се потрудила здраво. Затова, когато си подложена на голямо напрежение - неминуемо започваш да си мислиш за реванш заради усилията си. Но да идеш на масаж или да излезеш с приятели изисква време, с каквото не винаги разполагаш. Храната, от друга страна, винаги е под ръка, особено ако я вземаш на ход, минавайки покрай хладилника или просто спираш някъде на път за вкъщи, за да си вземеш опаковани кутии. Тези действия са повече от естествени и диетолозите твърдят, че много жени съвсем несъзнателно свързват почивката си в напрегнат ден с разходка до машината за десерти или си взимар порция пържени картофки. Но това със сигурност няма да ти донесе удовлетворение. Когато си стресирана, не усещаш вкуса на храната, а и пропускаш момента, в който вече си сита. Затова в такава ситуация просто изпий чаша вода и си вземи дъвка. Това ще ти помогне по два начина - първо, някои експерти твърдят, че дъвченето успокоява, и второ - ще си спестиш калории, на които така или иначе няма да се насладиш.Забелязала ли си, че налиташ на сладко и на богати на въглехидрати храни, когато си спала лошо или недостатъчно? Това е защото тялото ти знае, че му трябва повече енергия. А блокче шоколадов десерт осигурява незабавен свеж прилив. Обаче нещата не стоят съвсем така. Не само че тялото ти няма нужда от тези калории, дори напротив - сладкото може да те накара да се почувстваш още по-уморена. Високите нива на енергичност бързо падат до нула. Затова е далеч по-добре да повдигнеш духа си с кратка серия физически упражнения - 20 минути във фитнеса или динамична разходка. Следващия път планирай да се пребориш с умората, като си легнеш по-рано или подремнеш за кратко в обедната почивка.Упражненията буквално изстискват протеините от тялото ти, затова не е изненада да ти се дояде сирене или месо веднага след уморителна сесия на пътечката в залата. Но това не означава, че трябва да се нахвърлиш на огромна порция. Вместо да поемеш стотици калории (и така буквално да зачеркнеш труда си във фитнеса), можеш да задоволиш протеиновия си глад, като изпиеш чаша обезмаслено мляко. 250 мл съдържат не повече от 90 калории, но пък имат достатъчно протеин, за да утолят нуждите ти, докато стане време за обяд или вечеря.Чувстваш се сита след прекрасна вечеря, но отиваш на парти при приятелка и там е пълно с дребни вкусотийки, които ти не пропускаш. Това, което те заобикаля (сервирана храна, похапващи хора), определено е от значение, защото подсъзнателно ни е заложено да \"имитираме\" останалите, за да сме част от цялото. Това те кара да си мислиш, че си гладна, когато не си. Затова се опитвай да държиш ръцете и устата си ангажирани - вземи си чаша вода и си приказвай с останалите гости.Чувстваш се злеКато деца ни поощряват със сладки награди и затова често свързваме този тип храни с приятни изживявания и ги търсим като лекарство срещу лошо настроение. Само си помисли колко пъти, когато си била малка, майка ти ти е давала сладкишче, за да спреш да плачеш. Обаче това, от което наистина имаш нужда, когато си тъжна, е емоционална подкрепа от близък човек. Затова, вместо да посегнеш към кутията със сладки, посегни към телефона или компютъра - обади се на приятелка или разцъкай Facebook. Малко раздвижване също би ти помогнало - излез да се поразходиш с приятелки, купи си някаква дребна джунджурия и това със сигурност ще ти оправи настроението.Размотаваш сеЖените често похапваме, когато отлагаме вземането на важно решение или изпълнението на неприятна задача. Диетолозите казват, че храната държи първенството в този случай пред гледането на телевизия или сърфирането в интернет, защото тези дейности се възприемат като губене на време и \"истинско\" размотаване.Жадна сиГладът и жаждата пращат почти еднакви сигнали към мозъка, затова тялото ни често бърка дали иска храна или вода. Ако си яла скоро, но внезапно ти се прииска да похапнеш нещичко, най-вероятната причина е дехидратацията. Затова диетолозите препоръчват при първите сигнали за глад, да изпиеш чаша вода. След това почакай 10 минути и е много вероятно апетитът ти да се стопи.Скучно ти еПравим безсмислени посещения до хладилника, когато нямаме какво да правим, защото. Ако не можеш да излезеш навън, а желанието ти за чипс и вафли нараства с всяка минута, пробвай да направиш нещо от състезателен характер: реши тест за интелигентност или изиграй някоя онлайн игра. Това ще задържи ръцете ти заети и далеч от храната.Източник: cosmopolitan.bg ", "date": "2019.04.13", "title": " Синдромът \"гладна и дебела\" "}
{"url": "http://www.cross.bg/dzholi-brad-iska-1601662.html", "text": "/КРОСС/  Х оливудската актриса Анджелина Джоли иска да си върне Брад Пит, но той отказва идеята за \"романтично помирение\". Изненадващият обрат се крие зад причината, поради която актрисата протаква тежките преговори по развода, твърдят анонимни източници, близки до бившата двойка, съобщава The Sun.Брад Пит отхвърли идеята на Джоли, но иска хармонични отношения заради децата им. Източникът твърди, че Анджелина ясно е заявила на Брад, че иска отново да имат връзка.\"Тя би искала отново да бъдат семейство и не изглежда като човек, който е способен да продължи напред. Именно затова прави нещата по развода им толкова трудни\".\"Основната грижа на Брад е да бъде баща на шестте им деца\", добавя източникът. \"Той постоянно премълчава някои неща, защото всичко, за което го е грижа, са децата\".\"Анджелина прави нещата ужасни за него и протаква процеса, но няма да го накара да размисли и да се съберат\", подчертава източникът. \"Той просто иска всичко да се подреди, но тя не се отказва\".Холивудските звезди Джоли и Пит се разделиха през септември 2016 година. Двамата прекараха заедно 10 години, но сключиха брак едва през 2014 година. Семейство има шест деца, три, от които осиновени. Близките отношения между тях започнаха през 2004 г. преди снимките на филма \"Мистър и мисис Смит\". Това беше трети брак за Джоли. Тя беше омъжена за актьорите Джони Лий Милър от 1996 г. до 1999 г. и за Били Боб Торнтън от 2000 г. до 2003 г.Миналата година Джоли заведе молба във Върховния съд на Лос Анджелис, щата Калифорния, с искане Брад Пит да бъде задължен да заплаща повече средства за възпитанието на общите им деца. Адвокатите на Пит отговориха, че за две години актьорът е изплатил над 1 милион долара за издръжка. ", "date": "2019.04.13", "title": "The Sun: Анджелина Джоли иска да си върне Брад Пит"}
{"url": "http://www.cross.bg/mnogoboya-byhalki-kompozitziya-1601663.html", "text": "/КРОСС/  Съревнованието в многобоя на Световната купа по художествена гимнастика навлиза в своя решителен етап. В днешната програма предстоят да се изиграят съчетанията на лента и бухалки в индивидуалната надпревара, както и смесената композиция на обръчи и бухалки при ансамблите, след което ще станат ясни призьорите.Изключително прецизна и разумна Катрин Тасева се справи отлично с бухалките. Никакви груби грешки за българката. Тя спаси серия от критични ситуации в своята много модерна, спираща дъха композиция, с която спечели бурните овации на публиката и невероятната оценка 21.200. С такъв резултат Катрин може да атакува медалите в многобоя. Крайното класиране ще стане ясно около 17.00 часа днес.Невяна Владинова представи по-слаба игра в днешните две композиции. Неви допусна две груби грешки с изпускане на уреда в съчетанието си с бухалки, като дори завърши само с една бухалка в ръка, което се наказва изключително строго с цяла единица. По този начин родната грация не успя да покаже на стотиците фенове в \"Арена Армеец\" иначе завладяващата си композиция в пълния й вид и беше оценена с 17.750.С лента Невяна Владинова беше по-спокойна на килима, но спестяване на няколко елемента и отново изпускане на уреда й попречиха да получи по-висока оценка от 17.650 и така, за съжаление, излезе от битката за медалите в многобоя.Ансамбълът на България вчера представи фантастично композицията си с пет обръча, не допусна никакви груби грешки, получи най-високата оценка от началото на Световната купа в София - 24.950, и така категорично поведе в класирането за многобоя.Малко след 17.30 ч момичетата на Весела Димитрова ще играят с три обръча и два чифта бухалки ала Бродуей и при изпълнение без неточности ще очакваме златните медали за България. ", "date": "2019.04.13", "title": "Катрин Тасева се пребори за бронз в многобоя и \"взриви\" публиката "}
{"url": "http://www.cross.bg/tzentur-romi-romski-1601664.html", "text": "/КРОСС/  От Център „Амалипе\" твърдят, че голяма част от ромските семейства временно са напуснали Габрово, а два дни почти не е имало ромски деца в училищата.Жандармерията е разположена в близост до местата с ромски къщи, но полицията „показва по-скоро безсилие, настоявайки повече габровски роми да прекарат следващите дни при роднини в други общини\", се посочва в съобщението.В него се казва още, че напрежението и несигурността сред останалите в града роми са изключително силни, особено на фона на очаквания довечера протест. На него, според информацията на Център „Амалипе\", се очаквали и пловдивски футболни фенове.Снощи за трета поредна вечер жители на града излязоха на улицата, провокирани от нападението на трима роми над продавач в магазин. ", "date": "2019.04.13", "title": "Център „Амалипе“: Много ромски семейства временно са напуснали Габрово "}
{"url": "http://www.cross.bg/zykurburg-facebook-miliona-1601665.html", "text": "/КРОСС/  Гигантът Facebook харчи огромни суми, за да охраняват основателя на социалната мрежа Марк Зукърбърг и семейството му. По неизвестни причини, разходите за сигурността са скочили в пъти само за една година.През 2017 г. от компанията са похарчили около 9 милиона долара за екипите, които пазят младия милиардер. През 2018-та тази сума е скочила до над 20 милиона. Въпреки че се води директор, Марк Зукърбърг умишлено взима заплата от 1 долар годишно, но компанията плаща за всичките му скъпи навици. Освен 20 милиона за охрана, над 2,5 млн. са били похарчени за лични разходи на Зукърбърг като наем на частни самолети, например. Сумите са публично достояние, защото от няколко години Facebook се листва на борсата и дължи обяснение на акционерите си.", "date": "2019.04.13", "title": " Facebook харчи милиони годишно за охраната на Марк Зукърбърг"}
{"url": "http://www.cross.bg/trump-kraya-godinata-1601647.html", "text": "/КРОСС/  Севернокорейският лидер Ким Чен-ун заяви, че е отворен към идеята за трета среща на върха с американския президент Доналд Тръмп, ако САЩ предложат взаимноприемливи условия за споразумение до края на годината. Това съобщи агенция КЦТА, предаде Асошиейтед прес.Ким изнесе реч на заседание пред парламента, която хвърли вината за провала на срещата с Тръмп през февруари на едностранните искания, които били отправили САЩ. Но добави, че личните му отношения с американския президент остават добри.\"Ние, разбира се, смятаме за важно да се решават проблемите чрез диалог и преговори. Но стилът на водене на диалог на САЩ едностранно да отправят искания не ни пасва и нямаме интерес към това\", каза Ким в речта. \"Ще изчакаме търпеливо до края на годината САЩ да вземат смело решение. Но със сигурност ще бъде трудно да се отвори добра възможност като последния път\".  ", "date": "2019.04.13", "title": "Ким Чен Ун готов за трета среща с Тръмп  "}
{"url": "http://www.cross.bg/predpolagaemi-sigyrnost-dvama-1601648.html", "text": "/КРОСС/ Двама предполагаеми членове на терористичната организация \"Ислямска държава\" са били убити вчера от руските сили за сигурност при операция в Западен Сибир, съобщи ТАСС.Властите са получили информация за двама въоръжени мъже, намиращи се в апартамент в град Тюмен, за които се твърди, че са готвили нападение.Заподозрените отказали да се предадат и открили огън по силите за сигурност, които отвърнали на стрелбата и ги неутрализирали. ", "date": "2019.04.13", "title": "Убиха двама предполагаеми бойци на ИД в Сибир  "}
{"url": "http://www.cross.bg/simeonov-viziya-gerb-1601651.html", "text": "/КРОСС/ „Апартаментгейт\" може да е един от факторите, които да рестартират доверието в българския политически процес. Първоначално всичко ще изглежда като дълбока тиня, но с времето политиците, които не издържат на обществения тест на доверие, ще бъдат принудени да дадат крачка назад. Този анализ на ситуацията направи пред Радио \"Фокус\" политологът Първан Симеонов, който е и изпълнителен директор на \"Галъп Интернешънъл\".Според него в момента в ГЕРБ започва битка за наследство. Разпределят се позиции сред тези, които остават на гребена на вълната след Бойко Борисов.Борисов не е вечен. ГЕРБ ще трябва да продължава и след евентуално негово оттегляне от партийната политика. Ще трябва да се мисли за утрешния ден, добави Симеонов.В ГЕРБ винаги е имало две визии. Една доста по-праволинейна и друга доста по-чувствителна за общественото мнение - визия партийна и визия борисовска. Или винаги е имало други две визии: визия малко по-ориентиранa към Изтока, в тукашния контекст и политическите нрави, и друга прозападна визия. Този тип напрежение ще продължи, така че аз лично очаквам и занапред да припламват искри. Но голямата цел на ГЕРБ ще бъде това да не личи, вътрешните напрежения да не личат и поне засега те се удържат, обясни политологът.Първан Симеонов каза още, че при общото погрозняване на политическия процес хората са склонни да мислят, че и едните, и другите еднакво не стават и да търсят някой трети. Има фигури, към които българите биха се обръщали с интерес в ситуацията - президентът Румен Радев и омбудсманът Мая Манолова, каза още Първан Симеонов, като допълни, че вероятно няма да липсват и нови кандидати.Дългосрочният ефект от „Апартаментгейт\" може и да е позитивен, но краткосрочно ще изглежда грозно, коментира Симеонов. По думите му скандалите с имотите могат да имат ефекта на доминото.Първо ще доведат до това, че край сухото ще гори и суровото. После ще доведат до прочистване на властта, а може би и на цялата политическа прослойка, защото вадейки си кирливите ризи един на друг, политиците ще имат повече от едно на ум, какво, кога, как купуват, правят и показват като жизнен стандарт. Трето - скандалът вероятно ще има отражение в изборни резултат. Четвърто - ще позволи на Бойко Борисов да вземе обратно част от пространството в партията си, което досега, като че ли бе взел г-н Цветанов. ", "date": "2019.04.13", "title": "\"Апартаментгейт\" ще рестартира доверието в политиците"}
{"url": "http://www.cross.bg/planinite-loshi-zimno-1601650.html", "text": "/КРОСС/ Лоши са условията за туризъм в планините, съобщиха от Планинската спасителна служба. Времето навсякъде е влажно, има умерени ветрове. В най-високите части е мъгливо и типично зимно. От ПСС препоръчват на туристите, ако излизат днес в планините, да бъдат облечени като за зимно време и с повишено внимание по стръмните склонове, тъй като има голяма вероятност от подхлъзване.Лифтовите съоръжения в курортите не работят. ", "date": "2019.04.13", "title": "Лоши са условията за туризъм в планините "}
{"url": "http://www.cross.bg/nereglamentiran-prevoz-dohodi-1601656.html", "text": "/КРОСС/  Нови случаи на нерегламентиран превоз по маршрута София- Перник разкриха инспекторите на „Фискален контрол\" вечерта в петък. Те са установили, че леки автомобили превозват пътици на цената на автобусния билет, като правят това непрекъснато в рамките на деня. Данъчните в ролята на тайни клиенти са се качили в няколко автомобила от спирки на градския транспорт, заплащайки цена от 3 лв.   Всички превозвачи без изключение не са издавали фискални документи за парите, които получават от пътниците, като всеки нарушител - физическо лице, установен по време на проверките ще бъде санкциониран с до 500 лв., а превозното средство ще бъде запечатано за срок от 30 дни, допълват от НАП. От приходната агенция отново ще сезират ИА\" Автомобилна администрация\" за констатациите си.Акцията на НАП срещу нелегалните превози започна преди 10 дни и ще продължи в следващите месеци. В приходната агенция има сигнали за над 100 превозни средства, които осъществяват нерегламентиран превоз в страната и чужбина без да отчитат приходите си. Паралелно с проверките на пътя вече текат и инспекции за съответствие на имущество и доходи на 172 собственици на микробуси, които системно преминават през ГКПП. Информация за потенциално нерегламентирани превози е подадена в НАП от „Гранична полиция\", като има физически лица, притежаващи десетки микробуси, движещи се към Западна Европа поне веднъж седмично. Някои от собствениците не са декларирали никакви доходи в последните 5 години, а притежават солиден автопарк и недвижими имоти. Недекларираните доходи ще бъдат обложени с данък, заедно с изтеклите лихви, допълват от НАП.       ", "date": "2019.04.13", "title": "Нови случаи на нерегламентиран превоз разкриха инспекторите на НАП"}
{"url": "http://www.cross.bg/google-afrika-intelekt-1601658.html", "text": "/КРОСС/  Американският технологичен гигант Google избра Гана, за да открие първата си лаборатория за изследвания, специализирана в изкуствения интелект. Това решение е израз на желанието на компанията да отговори на социално-икономическите и политическите проблеми, както и на свързаните с опазването на околната среда, пред които е изправен континентът, информира Франс прес.Подобни технологични лаборатории вече има в най-големите градове в Северното полукълбо (Токио, Цюрих, Монреал, Париж и други), но откриването на един от тях в Акра по-рано тази седмица е малка технологична революция в Африка, отбелязва Франс прес.Как да се използва изкуственият интелект, за да се намали недостигът на лекарства или да се помогне за ранното откриване на ракови заболявания? Как да се помогне на дребните селскостопански производители за тяхната реколта или на занаятчиите да откриват проблемите при използването на техните машини? Как да се предотвратяват природни катастрофи?Африка е изправена пред многобройни предизвикателства и използването на изкуствения интелект тук може да се окаже по-важно, отколкото другаде, коментира Мустафа Сиса, директор на новия център на Google в Акра.Африка е сред привлекателните континенти за водещите технологични компании, известни със съкращението Гефа - от Google, Apple, Facebook и Amazon - заради огромния пазар, който представлява.Днес 60 процента от 1,2-ата милиарда африканци са на възраст под 24 години, а до 2050-а се очаква населението да се удвои, за да достигне 2,4 милиарда души. ", "date": "2019.04.13", "title": "Google откри първата си лаборатория за изкуствен интелект в Африка "}
{"url": "http://www.cross.bg/nikolov-informatziya-dolara-1601659.html", "text": "/КРОСС/  Българин от Варна се призна за виновен по обвинения, че е използвал известния хакерски софтуер Avalanche за банкови измами и придобиване на информация за банковите сметки на бизнеси в САЩ, сред които и 2 компании в Питсбърг, Пенсилвания, съобщи сайтът на българите в САЩ bgvoice.47-годишният Красимир Николов беше екстрадиран в САЩ през 2016 година по искане на американските власти. Първоначално той пледира невинен по обвиненията за конспирация, банкови измами и кражба на лична информация.ФБР и партньорските служби в Европа разбиха международната мрежа за киберпрестъпления Avalanche също през 2016 г., а българинът беше първият задържан по делото.Според обвинителния акт Николов се е сдобивал с банковите сметки на жертвите си, като им изпращал GozNym malware infection - компютърен вирус, който прилича на фактура. Обикновено той се появявал като прикачен файл в имейли, изпратени до собствениците на бизнеси. Веднъж отворен, подобен файл дава достъп до цялата информация на компютъра на собственика.Властите казват, че вирусът е използван в цяла Америка, а сред потърпевшите са заводът за бутилиране Nort-Lock Inc. и производителят на машинни части Carnegie Bolt-Maker, от чиято сметка в PNC Bank Николов се опитал да прехвърли 387,500 долара в банкова сметка, регистрирана в България. Друг потърпевш бизнес според разследването е Protech Asphalt Maintenance.Прокуратурата твърди, че Николов е направил няколко опита да прехвърли сумата от 243,000 долара от сметката на компанията във First National Bank.Сред другите засегнати компании са и фирма за производство на голф екипировка и мебелна фабрика в Калифорния.Според американското законодателство за престъпление от този тип максималната присъда е 100 г. затвор и глоба от 3,5 млн. долараНито една от двете компании обаче не е загубила парите, защото измамата е разкрита, преди трансферите да бъдат завършени. Не е ясно дали прокуратурата в Пенсилвания ще иска максималната присъда за българина. Николов ще бъде осъден в края на годината. ", "date": "2019.04.13", "title": " 100 г. затвор грозят българин, признал се за виновен за банкови измами в САЩ "}
{"url": "http://www.cross.bg/shvetziya-asandzh-depytati-1601660.html", "text": "/КРОСС/  Над 70 британски депутати подписаха писмо, в което настояват правителството да направи всичко по силите си, за да позволи Джулиан Асандж да бъде екстрадиран в Швеция, ако шведските власти поискат това, предаде АФП.Основателят на \"Уикилийкс\" бе арестуван в четвъртък сутринта в посолството на Еквадор в Лондон, където той намери убежище преди 7 години, за да избегне британска заповед за арест по обвинения в изнасилване и сексуално посегателство в Швеция, които той продължава да отхвърля. Това дело бе прекратено, но обвинителката му иска да бъде гледано отново.Австралиецът, който е на 47 години, бе арестуван и във връзка с искане на САЩ за екстрадиция. Вашингтон го определя като заплаха за националната сигурност и иска да го изправи пред съда. Депутатите, подписали писмото, призовават британският министър на вътрешните работи Саджид Джавид да даде приоритет на евентуално искане за екстрадиране от Швеция, посочва АФП.Това би позволило разследването по обвинение в изнасилване да приключи и да бъдат повдигнати обвинения и да започне дело, допълват британските депутати. Заявявайки, че не твърдят, че Асандж е виновен, депутатите искат да има правосъдие за ищцата.В писмото се уточнява, че обвинението в изнасилване има срок на давност, който изтича през август 2020 година. След ареста на Джулиан Асандж обвинителката му в Швеция обяви, че възнамерява да поиска възобновяване на разследването срещу него, припомня АФП. ", "date": "2019.04.13", "title": "Десетки британски депутати поискаха Асандж да бъде екстрадиран в Швеция"}
{"url": "http://www.cross.bg/kirkorov-filip-bulgariya-1601654.html", "text": "/КРОСС/  Кралят на руската поп музика Филип Киркоров идва на турне в България през юни. Артистът ще представи най-новото си шоу \"Я+R\" # Цвет Настроения, премиерно в пет български града. Той ще гостува в София на 8 юни, в Пловд/КРОСС/  ив - на 10 юни, в Бургас - на 12 юни, във Варна - на 14 юни, в Русе - на 17 юни, съобщиха за БТА организаторите на концертната програма.Мащабната продукция е дело на творческия двигател на \"Цирк дю Солей\" - Франко Драгоне, известен не само с режисура на спектаклите на цирка, но и с бляскавото шоу на Селин Дион \"А New Day\". В новата програма певецът е съпроводен от образите на \"Муза\" и \"Ангел\" - спътници на всички творчески личности. Новата история на звездата е изпълнена с драматургия и неочаквани сюжетни линии, основани на реални събития от живота на Филип Киркоров. Тирове с тонове техническо оборудване, асансьори, товарен асансьор, трон, лед екрани излъчващи концептуална графика с 3D анимация и стотици дизайнерски костюми, ръчно изработени специално за 3-часовия концерт, пристигат в България за шоуто. Концертът включва както най-обичаните хитове на артиста, така и най-новите песни, \"счупили\" рекордите на руските радио класации, като \"Цвет настроения синий\", \"Ибица\" и др.\"Изключително сме радостни, че българската публика отново ще има възможността да види едно уникално по рода си шоу - най-новият музикален спектакъл на Филип Киркоров, шоуто \"Я+R\" # Цвет Настроения. Ние милеем за България и винаги идваме тук с радост и особен трепет\", каза за БТА Бедрос Киркоров, певец, композитор и баща на Филип Киркоров. \"Зрителите да очакват и много музикални изненади, като преработената песен на Алла Пугачова \"Уважаемый автор\" (1987 г.) и много други иновации както в сценичен, така и музикален план\", допълни той. След премиерата на новата си програма, Филип Киркоров сподели за отношенията си с Алла Пугачова: \"За всички тези години научих толкова много от нея, че се разбираме без думи. За мен Алла Пугачова е авторитет и приятел, чието мнение ценя\".Филип Бедрос Киркоров е народен артист на Русия, Беларус, Украйна, Чечения и Ингушетия, академик е на Международната академия на духовното единство на народите по света. Роден е във Варна, но на 7-годишна възраст заминава със семейството си да живее в Москва. Баща му Бедрос Киркоров е български арменец, а майка му Виктория е рускиня. Завършил е държавното музикално училище \"Гнесини\" в Москва с отличие. Първата му изява е през 1985 г. в \"Шире круг\". Той е единственият поп изпълнител от Източния блок, който е покорил световни сцени като \"Медисън Скуеър\", \"Фридрихщадс Палас\", \"Кодак тиатър\", \"Тадж Махал\", \"Гранд тиатър\", \"Юбилей тиатър\", \"Карнеги Хол\" и др. Работил е и заедно с Майкъл Джексън.", "date": "2019.04.13", "title": "Филип Киркоров отново в България с премиерен концерт"}
{"url": "http://www.cross.bg/vychich-belgrad-surbiya-1601655.html", "text": "/КРОСС/  За днес в столицата на Сърбия - Белград е планиран голям митинг на опозицията срещу управлението на президента Александър Вучич. Преди месец опозицията, обединена в т. нар. Съюз за Сърбия, постави на президента ултиматум.Според изявлението от 15 март, ако Вучич и кабинетът не напуснат властта и не свикат свободни избори на всички нива, на 13 април в Белград ще е най-големият досега митинг, откакто започна вълната демонстрации. Той ще започне пред сръбския парламент в 16 ч. българско време.Протестите в Сърбия продължават вече 4 месеца, все по-често под мотото „1 от 5 милиона\", след като Александър Вучич каза, че дори демонстрантите да са 5 милиона, няма да им обърне внимание.Опозицията не е единна в политическите си позиции, а сръбски медии предупреждават, че в последно време лидерът на крайнодясното движение „Двери\" Бошко Обрадович се превръща в основно лице на протестите. ", "date": "2019.04.13", "title": " Голям митинг срещу президента Вучич се очаква в Белград "}
{"url": "http://www.cross.bg/roskosmos-kosmosa-ycheni-1601670.html", "text": "/КРОСС/  \"Роскосмос\" безплатно ще изпраща надарени руснаци на туристически полети в космоса, включително учени и учители, съобщи шефът на държавната корпорация Дмитрий Рогозин, цитиран от \"КоммерсантЪ\".По негови думи отработването на свръхкратка схема на товарния кораб \"Прогрес\" ще позволи да се стига до Международната космическа станция (МКС) за три часа и това ще открие за пилотираните кораби възможност за развитие на космическия туризъм. Той поясни, че щом РКК \"Енергия\" заработи достатъчно финанси, космически полети ще се организират не за пари, а за особени достижения на проявили се руски граждани. Рогозин добави, че става въпрос за уникални учители и учени.През 1984 г. в САЩ обявяват конкурс \"Учител в космоса\". Негов победител става преподавателката Криста Маколиф. Тя влиза в състава на екипажа на шатъла \"Челинджър\", който се взривява при излитането през 1986 година. Всички на борда загиват.А междувременно \"Роскосмос\" предлага на космическите туристи да пътуват по \"Маршрута на Гагарин\"! ", "date": "2019.04.13", "title": "\"Роскосмос\" ще изпраща надарени руснаци на безплатна екскурзия в космоса"}
{"url": "http://www.cross.bg/kozlodyii-tzentrala-otvoreni-1601684.html", "text": "/КРОСС/  Как се управляват ядрените блокове, какъв е мащабът на турбогенераторите, какви хора са специалистите, гарантиращи с труда и знанията си безопасната и надеждна работа на АЕЦ \"Козлодуй\"? Това бяха само част от въпросите, чиито отговори лично научиха посетителите в Деня на отворени врати, който се проведе в атомната централа на 13 април. Най-голямото българско електропроизводствено предприятие, осигуряващо една трета от електричеството у нас, посрещна стотици гости на различна възраст от страната и чужбина. 529 души видяха АЕЦ \"отвътре\" с помощта на експертите от атомната централа, които поеха ролята на техни водачи и им разказаха за спецификите на технологичните процеси, за мерките, гарантиращи безопасната и надеждна работа на ядрените мощности, за екологичната роля на атомната енергетика, работеща при нулеви въглеродни емисии и даваща принос в борбата с глобалните климатични промени.Денят премина в отлично настроение и с много усмивки. Най-малките искрено се радваха на цветните балони и знаменца с логото на централата. За по-големите пред Информационния център на АЕЦ специалистите от отдел \"Радиоекологичен мониторинг\" показаха как се замерват различни параметри на околната среда, а огнеборците от Районна служба \"Пожарна безопасност и защита на населението\" - АЕЦ \"Козлодуй\" демонстрираха бързо гасене на пожар.По традиция, в този ден специално внимание бе отделено на двама от посетителите - най-младият и най-възрастният. Това бяха Калина Томова, на 1 година, и 80-годишният Тодор Младенов - и двамата от София. Проявата потвърди положителната тенденция за висок интерес към централата от страна на децата и младежите - на 13 април те бяха близо 40% от гостите.В стремежа си за открито и пълно представяне на своята дейност пред обществото, АЕЦ \"Козлодуй\" вече 25 години организира Дни на отворени врати - за първи път това става на 9 октомври 1994 г. През това време в рамките на инициативата лични впечатления за единствената българска атомна централа са получили близо 17 000 души.  ", "date": "2019.04.13", "title": " Наплив от посетители в Деня на отворени врати в АЕЦ Козлодуй"}
{"url": "http://www.cross.bg/izrael-taseva-sbor-1601685.html", "text": "/КРОСС/  Катрин Тасева спечели бронзов медал от многобоя на Световната купа по художествена гимнастика в София. Тасева събра сбор от 80.150 точки на третата позиция след 21.200 на бухалки, 20.650 на обръч, 19.800 на топка и 18.500 на лента. Абсолютната титла спечели Александра Солдатова. Рускинята грабна златото след сбор от 82.450 точки. Най-висок резултат тя постигна в съчетанието си на топка. Среброто остана на представителката на Израел Линой Ашрам. Другата гимнастичка на България Невяна Владинова се класира осма. Пред нея се наредиха Алина Харнаско от Израел, американката Евита Грискенас, украинката Влада Николченко и Никол Зеликман от Израел.", "date": "2019.04.13", "title": "Катрин Тасева с бронз в многобоя, Невяна Владинова остана осма "}
{"url": "http://www.cross.bg/pytin-reiitingut-rysiya-1601671.html", "text": "/КРОСС/  В продължение на много години рейтингът на доверието към Владимир Путин не пада под 80%, но през последните месеци той намаля рязко. Вярно ли е, че руснаците обичат своя президент?Десетки странни експонати и картини, почти всички - в човешки ръст и по-високи. Те са обединени от едно нещо - Путин. Съществува скулптура на Путин, който язди мечка в средновековната рицарска броня. Има и Путин супергерой, както и Путин, прегърнат от баба. Можем да видим и Путин от гипс, а също и комикс за Путин на огромно платно.През декември 2017 г. в Москва бе открита поредната изложба, посветена на руския президент, под названието -\"СУПЕРПУТИН\". Преди няколко години нещо подобно бе изложено в Москва и Лондон. Тогава Путин бе в образа на Буда, Жана д'Арк, Че Гевара, Шерлок Холмс и много други (по-лесно е да се каже в какъв образ не е бил).Всичко това може да изглежда като политическа поръчка или вид предизборна кампания (въпреки че организаторите настояват, че просто се отнасят към президента \"позитивно\"). Все пак изложбата \"СУПЕРПУТИН\" бе открита малко преди изборите. Но типичният руснак няма такива съмнения: според рейтинга, който се публикува както от държавни, така и от независими социологически служби, Путин е обичан в Русия. Неговият рейтинг е непоколебимо висок в продължение на много години. И едва през април 2018 г. той започна да спада.\"Има Путин - има Русия, няма Путин - няма Русия\", тази фраза бързо се превръща в афоризъм.Нейният автор е заместник-ръководителят на Кремълската администрация Вячеслав Володин (сега председател на долната камара на парламента), но твърдението, че \"Путин е живо олицетворение на страната\" се оказва популярно не само сред обкръжението му. Съдейки по изборите, средният руснак също мисли така. За него Путин е \"гарант за стабилност\", човек, който наново съгражда \"голямата страна\" от развалините на съветската държава.\"Трябва да оценяваме това, което той [Путин] прави, ако го сравним с времето на Елцин. Нямаше как веднага да \"скочим\" в космоса от \"ямата\" на постперестройката. Мина малко време. А сега моят хладилникът и този на моите приятели е пълен, ходим по курорти, сменихме апартаментите си с нови, имаме автомобили, за което никой дори не е мечтал преди ерата на Путин\", казва екскурзоводът Юрий Бахаев в популярната онлайн платформа The Questions. \"Трябва да се снабдим с хранителни запаси, защото Путин не е вечен. Следващият президент най-вероятно ще бъде от \"толерантните\", а \"деветдесетте\" ще се върнат или по-лошо\", казва 57-годишният Александър Рибаков .\"Хората си спомнят онези времена, в които не са могли да нахранят себе си и семействата си\", смята  Глеб Павловски - политически консултант и един от \"архитектите\"на медийния образ на Путин. Павловски твърди, че популярността на Путин се основава главно на спомените от 1990-те - времето, когато дори заплатите и пенсиите не могат да бъдат изплатени. \"Но сега няма такова нещо, вече изглежда като огромен успех и не се приема за даденост\".\"Мужик\" - с тази дума руснаците наричат всички здрави момчета със силно волеви характер (тези, които отварят бутилка бира с клепача си и излизат на разходка при -40 °C). \"Истински мъж\" е най-високата похвала за един човек и така обикновеният руснак описва Путин.\"Мужик\", \"решителност\", \"сила\", \"самоувереност\", \"смелост\" - всичко това са качествата, които средностатистическият руснак приписва на своя президент.Когато Крим се присъедини към Русия, рейтингът на Путин дълго време не падна под 80%. Той достигна историческия връх от 90% през 2015 г., когато руските военни заминаха за Сирия, за да се бият с терористите.И двете събития, според социолозите, правят Путин истински \"мужик\". \"След като взехме Крим, предизвикахме световната общност и действахме противно на западното мнение\", обяснява директорът на социокултурния отдел \"Левада център\" Алексей Левинсън. \"Хората имат усещането, че страната се противопоставя на целия свят. Именно в очите на мнозинството това превръща Русия в голяма сила, а Путин - в силен лидер, който не се страхува\".Може ли някой като Путин да допусне грешка? Вероятно да. Но руснаците (средностатистически) не вярват в това. През годините, прекарани във властта, рейтингът на президента рядко страда от вътрешнополитически кризи. Всеки удар традиционно се поема от кабинета на министрите, които \"не изпълняват инструкциите\" на президента.Основният \"грях\" на Путин, според същите проучвания, е, че той \"не знае как живеят обикновените хора\". Известно е, че Путин не прекарва време в интернет (той дори няма мобилен телефон). Получава цялата необходима информация в папка, изготвяна от секретарите всеки ден. \"Така че, ако Путин не знае нещо, то е защото не му е било казано\", това е най-разпространеното мнение.Рейтингът на Путин пада само пет пъти. Четири от тях не са толкова значими, колкото последния - петия. Това се дължи, според повечето експерти, на факта, че Путин официално подкрепи твърде чувствителната тема за пенсионната реформа. Но падането изглежда временно. \"Вече имаше случаи, от които той излезе сух\", заяви политическият анализатор и президент на Фондация \"Политик\" в Санкт Петербург Михаил Виноградов.През март 2019 г., според Държавния изследователски център ВЦИОМ, рейтингът на президента е записал антирекорд - 32,7% от руснаците вярват в това, което той прави. По данни на независимия \"Левада център\" те са повече - 64%. Въпреки това рейтингът пада само до обичайното си ниво, каза за Russia Beyond Левинсън. Той е такъв преди събитията в Крим или петдневната война в Грузия.\"Това е стабилното ниво, което рейтингът на Путин държеше преди много години: две трети от руснаците смятат за необходимо да одобрят президента като символ на единството на страната и други подобни. Може би има причини, които могат да намалят нивото му и повече, но през последните 20 години не сме го видели дори веднъж. Хората се нуждаят от точка на концентрация като Путин\", смята социологът.Източник Russia Beyond ", "date": "2019.04.13", "title": "Какво мисли обикновеният руснак за Путин?"}
{"url": "http://www.cross.bg/nova-gratziite-kompozitziya-1601699.html", "text": "/КРОСС/ Златните момичета на България спечелиха златото от Световната купа в София. Те изпълниха съчетание на три обръча и два чифта бухалки.В събота грациите от ансамбъла ни изиграха и втората си композиция от многобоя.Симона Дянкова, Мадлен Радуканова, Лаура Траатс, Стефани Кирякова и Ерика Зафирова вдигнаха феновете на крака с изпълнението си на смесената композиция на три обръча и два чифта бухалки, изиграна на музиката от саундтрака на филма \"Най-великият шоумен\".Момичетата ни постигнаха висок резултат. 24.400 бе оценката, която дадоха съдиите. От тях 16.500 за трудност и 7.900 - за изпълнение.Припомняме, че в петък грациите на Весела Димитрова изиграха първата си композиция за многобоя - на 5 топки, като за нея получиха 24.950. Така грациите натрупаха сбор от 49.350 и оглавиха класирането.Sofia World Cup събира едни от най-добрите гимнастички в света и за първи път ще бъде излъчена ексклузивно в каналите на Нова Броудкастинг Груп. На 13 април, събота, от 17.00 до 19.00 ч. и на 14 април, неделя, от 16.00 до 19.00 ч. зрителите могат да проследят емоциите и развръзката в надпреварата директно в ефира на NOVA, а цялото състезание ще бъде излъчено пряко по NOVA SPORT и NOVA SPORT HD ", "date": "2019.04.13", "title": " Златните момичета със злато от Световната купа в София "}
{"url": "http://www.cross.bg/gabrovo-grazhdanite-zayavi-1601641.html", "text": "/КРОСС/  „Оставката е в моя джоб от първия ден, в който има решение за избора ми на кмет\". Това каза в интервю за предаването „Събуди се\" по Нова телевизия кметът на град Габрово Таня Христова. „Вчера по време на извънредната сесия на Общинския съвет се реши единодушно и се изготви обръщение към гражданите, с което категорично заяви, че внушенията и манипулациите за това, че в Габрово целенасочено и организирано се внасят или привлича роми е невярно твърдение. Категорично се заявява, че в Габрово няма ромски гета, махала, нито ромско училище\", изтъкна тя. „Най-важното, което трябва да направим сега, е да върнем реда и спокойствието в Габрово\", заяви кметът на Габрово. „В петък вечерта нямаше никакво напрежение. На площад „Възраждане\" бяха изградени символични КПП-та за проверка на лица със съмнителни багажи. След като се събраха гражданите за протест, след около 40 минути тръгнаха на мирно шествие през града\", каза още Таня Христова.", "date": "2019.04.13", "title": "Кметът на Габрово: Оставката е винаги в джоба ми "}
{"url": "http://www.cross.bg/dobrev-hyliganski-dyshi-1601643.html", "text": "/КРОСС/ Седем души са били отведени в районното управление заради липса а документи за самоличност, като у тях е установено наличието на боксове и палки. Това каза на извънреден брифинг директорът на дирекция „Жандармерия\" Красимир Добрев.На площада са присъствали около 800 души, които са започнали мирно шествие. Не е имало хулигански прояви или ексцесии, с изключение на няколко запалени димки, допълни Добрев.Няма официална информация за днес, но се очаква към 18 ч. да се съберат граждани. МВР е взело всички необходими мерки да не се стига до грубо нарушение на обществения ред, увери директорът на Жандармерията. ", "date": "2019.04.13", "title": "Дирекция „Жандармерия“: Без хулигански прояви премина протестът в Габрово"}
{"url": "http://www.cross.bg/kompleksi-iztrebiteli-beshe-1601640.html", "text": "/КРОСС/  На фона на продължаващите в Черно море маневри на НАТО „Морски щит 2019\" руската армия започна мащабни учения в Крим. Задействани бяха противовъздушната отбрана, бойната авиация и флотът, които трябваше да отразят нападение на условен противник.Разположените на полуострова зенитно-ракетни комплекси С-400 и изтребители Су-27 тренираха прихващане на въздушни цели. На флота беше поставена задачата да защити стратегически важните обекти по крайбрежието.Подводницата „Ростов на Дон\" изстреля по условния противник ракети „Калибър\", а фрегата „Адмирал Григорович\" избегна вражеския огън и контраатакува. Севастопол се превърна в арена на голяма десантна операция, във въздушния бой над морето се включиха изтребители Су-34.Противникът беше обстрелван и от брега с противокорабните ракетни комплекси „Бастион\". В акваторията на Черно море продължават и ученията на НАТО „Морски щит 2019\". В маневрите участват около 20 бойни кораба и над 2000 военнослужещи от Съединените щати, България, Гърция, Канада, Румъния, Турция и Холандия, които си взаимодействат с въоръжените сили на Украйна и Грузия. ", "date": "2019.04.13", "title": "Руската армия започна мащабни учения в Крим"}
{"url": "http://www.cross.bg/varna-moreto-byna-1601675.html", "text": "/КРОСС/  Морето изхвърли делфин до Втора буна във Варна.Морският бозайник е силно разложен и гледката втрещи хора, които се разхождат край плажната ивица в дъждовния и хладен ден. ", "date": "2019.04.13", "title": " Морето изхвърли делфин до Втора буна във Варна."}
{"url": "http://www.cross.bg/inerkom-otkaza-momenta-1601644.html", "text": "/КРОСС/ Чешкото енергийно дружество ЧЕЗ се отказа официално от сделката с \"Инерком\" за продажбата на българския си бизнес, съобщи Нова телевизия. Като причина се посочва невъзможността на компанията на Гинка Върбакова да изпълни условията по договора, подписан преди година.\"Инерком\" не получи разрешение от Комисията за защита на конкуренцията да придобие българските активи на енергодружеството и подаде жалба в съда. Преди дни се разбра, че в надпреварата за бизнеса на ЧЕЗ в България се включва и \"Еврохолд\".\"Решихме да прекратим договорът, защото \"Инерком\" не може да изпълни условията по него. В момента ЧЕЗ има две предложения за продажба ,които все още анализираме. Те са от \"Индия пауър\" и \"Еврохолд\", каза Алис Хоракова, говорител на ЧЕЗ - Чехия.До момента все още няма позиция на \"Инерком\". ", "date": "2019.04.13", "title": "ЧЕЗ се отказа от сделката с 'Инерком'"}
{"url": "http://www.cross.bg/banka-svetovnata-bulgariya-1601645.html", "text": "/КРОСС/  Министърът на финансите Владислав Горанов в качеството му на управител на Групата на Световната банка за България и управляващият и главен административен директор на Групата на Световната банка Шаолин Янг подписаха във Вашингон Споразумение за предоставяне на подкрепа за установяването и функционирането на Офис на Световната банка за споделени услуги и други функции в София.Офисът ще функционира като център за споделени услуги с технологична насоченост, който ще отговаря за вътрешните корпоративни и ИТ операции на Групата на Световната банка, като във времето се предвижда да се структурират и други звена за предоставяне на финансови и административни услуги. Структурата ще осигури възможност за непрекъсваемост на дейностите по предоставяне на вътрешни услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой ИТ специалисти и други висококвалифицирани и мотивирани експерти, които ще заменят и разширят услугите, предоставяни от централата на Световната банка към нейните звена в целия свят, като служителите в България ще бъдат ангажирани и с разработването на продукти с висока добавена стойност.България се открои сред държавите-кандидатки за разполагане на центъра поради стратегическото си местоположение, стабилната политическа и икономическа среда, наличието на висококвалифицирана работна ръка, добрата инфраструктура и съотношение разходи-качество на живот, както други изисквания, оказващи съществено влияние за функционирането на подобен вид изнесени дейности на международната финансова институция.Откриването на офиса в България ще има положително влияние върху икономическата среда в страната - ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. Присъствието в България на авторитетна организация като Групата на Световната банка ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. Реализацията на проекта ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок.Споразумението между Република България и Световната банка беше подписано по време на Пролетните срещи на Групата на Световната банка и на Международния валутен фонд (МВФ), които се провеждат тази седмица в американската столица. ", "date": "2019.04.13", "title": "Офис на Световната банка ще бъде открит в София"}
{"url": "http://www.cross.bg/omraza-petkov-omrazata-1601646.html", "text": "/КРОСС/  „За съжаление, част от т. нар. политически елит е не съучастник, а основоположник на тези правила. И тук най-брутален е примерът с етническото напрежение\". Това каза в интервю за предаването „Денят БНТ, „Денят започва с Георги Любенов\" лидерът на „АБВ\" Румен Петков. „И когато ние предупреждавахме тогава, от „АБВ\", че да влачиш възрастни женици по границата е срам за политиката, да насаждаш омраза, да насаждаш нетърпимост е срам за политиката, много лош прецедент в политиката, защото тази омраза ще се върне като бумеранг върху другия етнос, всички си затраяха\", допълни той. „И затова днес, няма защо да се правим на учудени, че има репете. Ние изкарваме на бис омразата срещу циганите и омразата срещу турците. Е, не разбираме ли, че насаждането на тази омраза, всъщност трови цялата политическа и обществена атмосфера в България?\", коментира Петков. Той е категоричен, че омразата тръгва от парламентарната трибуна и от устата на някои политици. Той коментира напрежението в Габрово: „Да виним полицията за протестите, за стремежа да се овладее ситуацията, не е почтено и не е редно. Докато не видим генезиса на процеса, докато не видим, че политиците сме, сигурно и аз, виновни за насаждането на това напрежение, за ескалацията в такива моменти, докато ние не видими вината в парламента, в политиците, в говоренето им, в насаждането на омразата, нищо не сме видели и постоянно ще викаме, защо така стана, идват избори и започва политическо напрежение\", каза още Румен Петков.", "date": "2019.04.13", "title": "Румен Петков: Насаждането на омраза срещу цигани и турци, трови политическата и обществена атмосфера"}
{"url": "http://www.cross.bg/ychastutzi-mosta-chast-1601649.html", "text": "/КРОСС/ Опасност от падащи камъни има в планинската част на Пазарджишка област, предупреждават от Областното пътно управление. Рискът идва от продължителните валежи, които са обилни по високите места.Най-критични са отсечките Пещера - Батак, Варвара - Костандово, кръстовището към село Света Петка, Белово - Юндола. Те са обозначени с предупредителни знаци.Водачите трябва да бъдат особено внимателни и в района на град Сърница. Там в момента прехвърча сняг. Настилките са мокри, има вероятност да се образуват хлъзгави участъци.В сила са и ограниченията в проблемни участъци от региона. При 35-ти км от пътя Стрелча - Дюлево свлачище е разрушило част от едното платно, преминаването е само в другото. По моста от Бошуля за Ветрен е забранено преминаването на автомобили над 10 тона, тъй като е силно разрушен.Продължават и ремонтите при 89-ти км на магистралата при моста над река Елшишка ", "date": "2019.04.13", "title": "Има опасност от падащи камъни по планинските пътища в Пазарджишко "}
{"url": "http://www.cross.bg/kapachki-subirane-kyvyozi-1601653.html", "text": "/КРОСС/  Голямото събиране на капачки за кувьози ще е днес пред Националния стадион \"Васил Левски\" в столицата. От 9 до 15 часа всеки може да донесе това, което е събрал за благотворителната кампания \"Капачки за бъдеще\". По същото време акция ще има и в Пловдив.След последното масово събиране на капачки през септември са закупени кувьози за три общински болници -  в Кнежа,Троян и Нова Загора.Утре инициативата продължава в Благоевград. ", "date": "2019.04.13", "title": "Масова акция за събиране на капачки в София и в Пловдив"}
{"url": "http://www.cross.bg/varna-kampaniya-predadeni-1601652.html", "text": "/КРОСС/  Поредната благотворителна кампания \"Аз вярвам и помагам\" започва само след половин час пред катедралния храм във Варна. Все още можете да се включите в нея, ако сте в града и сте прегърнали каузата, предавайки пластмасови отпадъци. Акцията ще продължи до 16 часа.И тази година пластмасовите капачки ще бъдат предадени за рециклиране, а със събраните средства ще бъде купена животоспасяваща нова медицинска апаратура за две болници във Варна. Благотворителната кампания успя да обедини хиляди хора. От началото й преди 2 години са събрани и предадени за рециклиране над 69 тона пластмасови капачки. С получените пари са купени кувьози за болница \"Св. Анна\" и апаратура за АГ-болницата във Варна.", "date": "2019.04.13", "title": " Благотворителна кампания във Варна събира средства за кувьози "}
{"url": "http://www.cross.bg/grada-papa-frantzisk-1601636.html", "text": "/КРОСС/ В Раковски приключи конкурса и бе избрана картината, която ще бъде подарена на папа Франциск при посещението му в града в началото на май.В надпреварата се включиха осем местни самоуки художници, като темата бе с различни похвати и техники да се пресъздаде площада и църквата \"Пресвето Сърце Исусово\".В петък всички творби участващи в своеобразния пленер бяха подредени и показани в читалище \"Св.Св.Кирил и Методий\", а специална анонимна анкета определи творбата-победител. На първо място с 25 гласа бе избрана творбата на Бойчо Котов, класираната на втора място картина на Георги Плавков събра 20 гласа.„За нас посещението на пресветия отец в нашия град е голямо събитие и голяма чест\", сподели пред журналисти победителят Бойчо Котов. Той каза още, че е използвал няколко вида техники, а изработването на картината му е отнело около месец. Голяма чест за мен, е че моята творба бе избрана за подарък на папата. Бих искал той да благослови града и да се помоли за здраве и берекет\", допълни той.Приготовленията за посрещането на папа Франциск са към края си, ремонтирани са ключови улици в града, освежени са и сгради, работи се и по пролетното почистване на града, каза кметът на Раковски Павел Гуджеров.Визитата на главата на Римокатолическата църква в България ще бъде от 5 до 7 май, като програмата му включва посещение в град Раковски и София. Веднага след това папа Франциск ще отпътува за Скопие, като балканската му обиколка включва и посещение в Румъния в края на месеца. ", "date": "2019.04.13", "title": "Избраха картината, която ще бъде подарена на папа Франциск"}
{"url": "http://www.cross.bg/asandzh-beshe-london-1601637.html", "text": "/КРОСС/ Основателят на Уикилийкс Джулиан Асандж е задържан в затвора Белмарш в югоизточната част на Лондон, разкри за Франс прес британски съдебен източник.Белмарш е строго охраняван затвор с капацитет до 910 затворници, сред които има и такива, породили голям медиен интерес.Сред тях беше Роналд Бигс, един от извършителите на обира на пощенския влак от Глазгоу до Лондон през 1963 г., починал през 2013 г. Сред задържаните там бе и радикалният проповедник Анджем Чоудри, осъден през през 2016 г. и освободен през 2018 г. Асандж беше арестуван в посолството на Еквадор в Лондон.Той беше задържан заради неявяване в съда през 2012 г. и заради американско искане за екстрадиция по обвинение в \"информационно пиратство\".Адвокатката на Асандж Дженифър Робинсън каза, че клиентът й ще се бори срещу искането за екстрадиция. Съдебната битка може да продължи между 18 месеца и две години.  ", "date": "2019.04.13", "title": "Къде е Джулиан Асандж? "}
{"url": "http://www.cross.bg/sgradi-dogovori-obsledvane-1601639.html", "text": "/КРОСС/  1669 многофамилни жилищни сгради вече са обновени по Националната програма за енергийна ефективност от нейния старт до края на март тази година. Общо 2022 сгради в цялата страна имат сключени договори за целево финансиране с Българската банка за развитие (ББР).В момента се извършват строително-монтажни дейности по 138 сгради. 91 са на етап техническо обследване, за 7 е обявена обществена поръчка за техническо обследване и обследване за енергийна ефективност, а още 100 са с обявена обществена поръчка за строително-монтажни дейности. По 17 сгради няма започнати дейности.В общините Бургас, Благоевград и Пазарджик са обновени и с въведени мерки за енергийна ефективност всички жилищни блокове със сключени договори за целево финансиране. В Бургас завършените сгради са 205, в Благоевград - 143, а в Пазарджик 41.Сред останалите общини, където има сключени договори за целево финансиране с ББР по програмата, с най-много въведени в експлоатация блокове са Хасково - 82, Стара Загора - 72, София - 55, Пловдив - 50 и Перник 40.В община Хасково от 110-те сгради с договори за финансиране с ББР по 6 се работи, 10 са на етап техническо обследване, а за 12 сгради е обявена обществена поръчка за строително-монтажни работи.В процес на обновителни дейности са последните 3 сгради с договори в община Стара Загора, както и последната сграда в община Перник.В София 166 сгради имат договори с ББР за целево финансиране, като от тях се работи по 42, 32 са с обявена обществена поръчка за строително-монтажни работи, а 30 са  в техническо обследване.Реновират се 13 сгради в Пловдив от общо 73 с договори за целево финансиране с ББР. 4 жилищни сгради в общината са на етап техническо обследване, а за пет има обществена поръчка за строителни дейности. По една сграда не са започнати дейности, в това число и обследвания. ", "date": "2019.04.13", "title": "1669 сгради са обновени по Националната програма за енергийна ефективност"}
{"url": "http://www.cross.bg/avtomobilite-kategoriya-popadnat-1601634.html", "text": "/КРОСС/ По-висока екогрупа за автомобилите с газови уредби предвиждат промени в Наредбата за периодичните прегледи за проверка на техническата изправност на пътните превозни средства.Според проекта измерванията за определяне на екокатегорията ще се правят, когато двигателят работи с газовата уредба. Дори да не попаднат в най-екологичната пета група, при режим на работа с газова уредба, автомобилите ще попаднат в по-висока категория, каза председателят на Асоциацията на българските автогазсервизи и на Националната камара на автосервизите Владимир Дочев пред Дарик.Наредбата ще въведе пет екологични групи във връзка с ограничаването на трафика в градовете при пикови стойности на замърсяването на въздуха. На автомобилите ще се поставя маркировъчен стикер за екологичната група, данните в който могат да се четат от разстояние. Причината за това е последващ контрол, при въвеждане на ограничения.С промените в наредбата се въвеждат пет екологични групи за автомобилите с до 8 места и до 3.5 тона. Определянето на групата ще зависи от еврокатегорията или датата на първата регистрация на колата и от техническото измерване на отделяните замърсители.Предвижда се автомобилите, които са само с електродвигатели, както и тези с водородна горивна клетка, да се категоризират в пета екологична група.Екокатегорията на автомобилите с газови уредби на метан и пропан-бутан пък ще определя, когато двигателят работи с уредбата. Това със сигурност означава, че, ако уредбата е в изправност, колата ще попадне в по-висока категория, отколкото, ако е на бензинов режим, обясни Владимир Дочев:\"Промените в наредбата са резултат на прилагането на европейската политика за отчитането на този вид системи, като такива, които работят с чисти горива. Дали ще попаднат в пета категория на екологични автомобили, това не е сигурно, защото зависи от самия автомобил - от това колко е нов и като каква категория е проектиран първоначално да бъде. Но със сигурност, докато работят на газ, пропан-бутан или метан, автомобилите са по-екологични и ще попаднат в по-висока категория, отколкото биха попаднали на бензин\".В наредбата се посочва, че превозните средства ще бъдат категоризирани по време на годишните технически прегледи, като при всяко следващо явяване ще се прави нова екопроверка.Промените в Наредбата за периодичните прегледи за проверка на техническата изправност на пътните превозни средства предвиждат още създаване на онлайн система за регистрация данните от газоанализаторите, димомерите и стенда за проверка на спирачките, получени при годишния технически преглед.Проектът за промени е публикуван на портала за обществени консултации strategy.bg, като дата на приключване на обсъждането е 13 май т.г. ", "date": "2019.04.13", "title": " Проект предвижда нови екооценки на всички автомобили "}
{"url": "http://www.cross.bg/pytin-rybli-godina-1601635.html", "text": "/КРОСС/ Президентът на Русия Владимир Путин е спечелил през 2018 година 8 милиона 648 хиляди и 353 рубли (близо 130 000 щатски долара по сегашния курс - бел. ред). Това показват данните в публикуваната днес на сайта на Кремъл подоходна декларация на руския държавен глава. Средната месечна заплата на Путин миналата година е била 720 700 рубли.Според декларацията няма промяна в недвижимите имоти, които притежава руският президент. Негова собственост е апартамент с площ 77 кв. метра и гараж с площ 18 кв. метра. Президентът ползва освен това апартамент 153,7 кв. метра и гаражно място 18 кв. метра. Всички тези имоти са в Русия, уточни ТАСС.Путин продължава да е собственик на ретро автомобили - Волга ГАЗ М21, джип \"Нива\" и прицеп \"Скиф\".Доходите на Путин през 2018 година са намалели с близо 10 милиона рубли в сравнение с 2017 година, когато те са били 18 милиона 728 хиляди и 268 рубли, но в тази сума са били отчетени доходите от продажбата на земеделски участък.Путин е спечелил повече, отколкото през 2018 година, и през 2016-а (почти 8,86 милиона), и през 2015-а (почти 8,9 милиона рубли). ", "date": "2019.04.13", "title": "Доходите на Путин намаляват, спечелил само 8,65 млн. рубли през 2018 г."}
{"url": "http://www.cross.bg/remont-ychastuka-vrachesh-1601629.html", "text": "/КРОСС/ Агенция „Пътна инфраструктура\" планира през следващата седмица, след приключване на валежите, да започне ремонт на път I-1 в участъка Ботевград - Врачеш. В момента се извършва геодезия и проектиране на отсечката.  Агенцията припомня, че в ремонт са още 6 км от първокласния път в участъка от Врачеш до виадукта „Бебреш\" на АМ „Хемус\".  ", "date": "2019.04.13", "title": "Започва ремонт на път I-1 в участъка Ботевград-Врачеш"}
{"url": "http://www.cross.bg/epizod-dzheii-voiini-1601628.html", "text": "/КРОСС/ Новият Епизод 9 от сагата „Междузвездни войни\" ще се казва „Възходът на Скайуокър\", съобщава Би Би Си.  Заглавието беше обявено на специално събитие в Чикаго, а вече e качен и трейлър на филма. В него за кратко се вижда принцеса Лея, изиграна от покойната Кари Фишер.Режисьорът Джей Джей Ейбрамс казва, че действието в новия филм се развива известно време след събитията в предишната част „Последните джедаи\". Той нарече „странно чудо\" възможността историята на принцесата да бъде продължена. Епизод 9 трябва да се появи по кината през декември. ", "date": "2019.04.13", "title": "Вече е ясно заглавието на новия Епизод 9 от \"Междузвездни войни\" "}
{"url": "http://www.cross.bg/dyshi-produlzhava-pochti-1601624.html", "text": "/КРОСС/„Топим се със 136 души на ден\", съобщава „Монитор\", като се позовава на данни на Националния статистически институт. Населението на България вече е под 7 милиона души. Раждаемостта у нас продължава да спада, като миналата година на бял свят са се появили над 1700 деца по-малко спрямо предходната. Продължава да се задълбочава и дисбалансът в териториалното разпределение на населението, като почти три четвърти от българите живеят в градовете. 164 населени места у нас са останали без нито един жител, допълва „Монитор\".Вестник „24 часа\" посочва, че според статистиката намалението на българското население се дължи най-вече на сравнително ниската раждаемост и високата смъртност, която е рекордна за ЕС. Емигрирането вече почти не играе роля. Намаляват и жените в детеродна възраст, а тенденцията първото дете да се ражда от жени на над 40-годишна възраст продължава, уточнява изданието.„120-годишни призраци витаят в избирателните списъци\", информира вестник „Труд\". Всекидневникът обяснява, че основната част от „фантомите\" са сред българските избиратели в чужбина, които са 1 млн. души. Едно от обясненията на феномена може да е това, че „често информацията за починали в чужбина не достига до ГРАО\", допълва „Труд\".„МОН прави безплатен сайт за видеоуроци\", пише „Телеграф\". Сайтът ще бъде финансиран от оперативната програма „Наука и образование\" и в него самите учители ще записват на клипове своите уроци. Предвидени са и средства за обучението на преподавателите как сами да правят това. ", "date": "2019.04.13", "title": "Преглед на вестниците "}
{"url": "http://www.cross.bg/gabrovo-magazin-prodavach-1601625.html", "text": "/КРОСС/ Пореден масов протест се очаква в Габрово и днес. В демонстрацията ще се включат и хора от други градове. Недоволството не стихва, след като продавач в магазин беше нападнат от трима роми в неделя.Преди демонстрантите да излязат на улицата в Габрово за извънреден брифинг се очаква да пристигне министърът на вътрешните работи Младен Маринов. Засиленото полицейско присъствие в града остава.Недоволство сред протестиращите предизвикаха действията на жандармерията в четвъртък вечерта, когато пострадаха журналисти и една жена.Ренета Енчева разказа, че в групата им имало 10-годишно дете. По време на сблъсъците го прегърнала, за да го защити и понесла удари от полицейски палки.„Когато попитах защо ме удрят, казаха какво правиш там с детето. Носихме голямо знаме, взеха го и го хвърлиха на земята. Мисля, че полицията се опитва да наплаши хората, за да се откажат от протестите\", каза тя.Напрежението в Габрово ескалира, след като роми нанесоха побой на продавач в магазин в неделя вечерта.Протестът снощи премина без инциденти.Снимка: БГНЕС", "date": "2019.04.13", "title": "Пореден масов протест в Габрово и днес"}
{"url": "http://www.cross.bg/chasa-provede--1601620.html", "text": "/КРОСС/София.От 09.30 часа в ПГТ „Макгахан\" (ул. „Кадемлия\" 15, кв. „Редута\") ще се проведе състезанието за „Най-добър водач на МПС\".***София.От 10.00 до 16.00 часа граждани ще могат да садят дървета в новата гора на столицата край Суходол.***София.От 11.00 часа в магазин на бул. „България\" омбудсманът Мая Манолова ще участва в събирането на хранителни продукти за възрастните хора, които няма да получат надбавка върху великденските си пенсии.***София.От 11.00 часа в Националния пресклуб БТА ще бъде представен Инициативен комитет за издигане на Ваня Григорова за независим кандидат за член на Европейския парламент.***София.От 13.00 до 17.30 по бул. „Витоша\" 35 ще се проведе образователна веган акция с излъчване на документални видеа от кланици и ферми.***Асеновград.От 08.00 часа край Асеновград ще се проведе състезанието по планинско бягане и планинско колоездене „Асеновградски баири\".***Белово.От 14.00 часа в Ритуалната зала на Народно читалище „Св. Св. Кирил и Методий-1927\" Историческият музей организира среща, посветена на дарителите.***Благоевград.От 11.00 часа в зала „22 септември\" ще се проведе концерт в рамките IV национална инициатива „България пее\".***Благоевград.От 14.30 часа Областният съвет на Български Червен кръст - Благоевград организира Трети турнир по Водно спасяване \"Ичко Войвода\".***Бургас.От 09.30 часа ще бъдат поднесени венци и цветя на паметника на патрона на Тракийско дружество „Странджа\" - Капитан Петко войвода. От 10.20 ч. на Морска гара - Бургас ще се проведе възстановка на трагичните събития от 1913 г. - периодът, когато тракийските бежанци пристигат в Бургаския регион. В 10.50 ч. ще започне шествие от Морска гара към храм „Света Богородица\", където ще бъде отслужена заупокойна литургия в памет на загиналите тракийци. Събитията ще продължат с празнична програма от 13.00 ч. в Държавна опера - Бургас. От 17.00 ч. на пл. „Атанас Сиреков\" ще бъде представен „букет\" от най-обичаните тракийски песни и танци.***Бургас.От 11.30 часа в Етнографския музей на ул. „Славянска\" 69\" ще се състои лекция на тема „Лазаровден - традиция и съвременност\".***Варна.От 10.00 часа на стадион „Младост\" ще се състои Празник на детската лека атлетика.***Велико Търново.От 9.30 часа в ДКС „Васил Левски\" започва Национален фолклорен фестивал „Болярско надиграване\".***Велико Търново.От 10.00 часа в Читалище „Зора - 1869\" започва Общински празник на народното певческо изкуство „Сладкопойна чучулига\".***Варна.От 9.00 часа пред Катедралния храм „Св. Успение Богородично\" ще започне Празник на рециклирането, част от кампанията „Аз вярвам и помагам\" за предаване на пластмасови капачки.***Варна.От 10.00 часа на стадион „Младост\" ще се проведе празник на детската лека атлетика и откриване на новия клуб за детска лека атлетика на Ваня Стамболова.***Варна.От 11.30 часа в търговски обект на ул.„Андрей Сахаров\" № 2 и от 12.30 часа в магазин на ул.„Константин и Фружин\" № 41, Общественият  посредник на Община Шумен Иван Капралов и деца от Организацията на Българските скаути ще се включат в четвъртата национална кампания на омбудсмана г-жа Мая Манолова под надслов „Великден за всеки - дари празник на баба и дядо\".***Габрово.От 9.00 часа в сградата на общината ще се проведе брифинг за протестите в града. В брифинга ще участват заместник директорът на ГД „Национална полиция\" ст. комисар Тодор Гребенаров, директорът на Дирекция „Жандармерия\" ст. комисар Красимир Добрев и кметът на ГабровоТаня Христова.***Горна Оряховица.От 09.30 часа на пешеходна зона м. „Чуруковец\" (пред автосервиз „Полет\") ще се проведе семеен туристически спортен празник.***Козлодуй.От 09.00 часа до 15.00 часа АЕЦ „Козлодуй\" организира Ден на отворените врати.***Кюстендил.От 09.00 часа кметът Петър Паунов, ръководството на Община Кюстендил и всичките 37 общински съветници организират и лично ще се включат в  акция по почистване на замърсени участъци на територията на общината.***Ловеч.В 09.00 часа ще започне доброволческа акция под надслов „Да почистим Ловеч заедно\".***Пазарджик.От 09.00 часа до 14.00 се организира пролетна кампанията за почистване, която тази година поради големия интерес е под наслов „По-чиста, позелена и цветна община Пазарджик - 2019\".***Сливен.От 10.30 часа в зала „Май\" в сградата на Община Сливен ще се състои граждански диалог „Европа в нашия дом\" с участието на министъра на образованието и науката Красимир Вълчев.***Ямбол.От 09.30 часа в голямата зала в Младежкия дом „Георги Братанов\" ще започнат лекции от Фестивала „Здравей, здраве!\" ", "date": "2019.04.13", "title": "Предстоящи събития на 13 април"}
{"url": "http://www.cross.bg/zhelyazkov-interes-bulgariya-1601621.html", "text": "/КРОСС/ България има интерес от изграждането на трети мост над река Дунав и ще настояваме за неговото изпълнение. Това заяви министърът на транспорта, информационните технологии и съобщенията Росен Желязков в рамките на провелия се днес парламентарен контрол.Министър Желязков припомни, че в края на март беше подписан Меморандум за разбирателство между правителството на Република България и правителството на Румъния за изпълнение на съвместни инициативи за подобряване на условията за корабоплаване в общия българо-румънски участък на река Дунав и за транспортната свързаност между двете страни. В документа са регламентирани изготвянето на предпроектни прочувания за местоположението на бъдещия трети мост, като обект са 5 потенциални възможности. Това са Оряхово-Бекет; Никопол-Турну Мъгуреле; Свищов-Зимнич; Русе-Гюргево и Силистра-Кълъраш.Той уточни, че всичките пет локации са приоритет за правителство и приемливи за румънската страна. Министър Желязков допълни още, че само при Русе-Гюргево има възможност за ползването на средства от европейски източници, а при другите трябва да се потърсят подходящи модели за финансиране.Министърът беше категоричен, че към момента няма приоритизиране на едно или друго място, от  възможните за строителство. „Всичко, което предпроектното проучване покаже, че е подходящо като локация и бъде прието от румънската страна, ние ще го приветстваме\", добави още Росен Желязков. Той уточни, че България има много по-голям интерес от мостово съоръжение, независимо къде е разположено, докато Румъния има интерес от по-добра плавателност по реката. Затова Меморандумът разглежда нещата в пакет, за да се намери реалното решение.  ", "date": "2019.04.13", "title": "Росен Желязков: България има интерес от трети мост над река Дунав"}
{"url": "http://www.cross.bg/obshtinata-gurmen-sustoyanie-1601626.html", "text": "/КРОСС/ Жители от община Гърмен ще протестират днес срещу лошото състояние на пътищата. На обяд те се събират до археологическото селище Никополис ад Нестум.Години наред хората от общината са потърпевши от разбитите пътища и стотиците дупки по тях. Освен повреди на автомобилите, това създава ежедневни предпоставки за катастрофи. Трафикът по пътя за Огняново, Марчево и Гърмен е изключително натоварен, тъй като това са туристически селища с много балнео и спа хотели.Кметът на общината Минка Капитанова е сезирала за лошото състояние на пътната инфраструктура областно пътно управление, тъй като отсечката е включена в националната мрежа за задължителни винетни такси.В отговора от 8 април се посочва, че пътят е включен в годишната програма за ремонти, които ще бъдат извършени през месец май.Въпреки това хората от общината са категорични, че протест ще има и не вярват на писмени обещания. ", "date": "2019.04.13", "title": "Протест в Гърмен заради лошите пътища "}
{"url": "http://www.cross.bg/poli-genova-radio-1601622.html", "text": "/КРОСС/ Певицата Поли Генова стана майка за първи път вчера следобед \"Днес се роди Даниел Джоузеф Шартън\", написаха от фен профила на Генова в Инстаграм. Щастливата вест са съобщили за БГ Радио от мениджмънта на певицата.Новината за бременността на Поли се разпространи в края на месец ноември. Преди няколко седмици Поли организира бебешко парти с приятели, както повелява американската традиция.В началото на годината 32-годишната певица разкри, че партньорът ѝ е холандец и двамата ще живеят в България. Той не говорел български, но имал огромното желание да го научи. Двамата се запознават преди 2 години на наградите на БГ Радио в Благоевград. Когато научава, че е бременна, Поли държи да съобщи новината лично и лети със самолет до любимия.През януари в интервю тя сподели: \"Бременността ми беше голяма изненада. Не е като да не сме си говорили, но не сме си представяли кога точно ще се случи\". ", "date": "2019.04.13", "title": "Поли Генова стана майка за първи път"}
{"url": "http://www.cross.bg/natfiz-igrae-zapochva-1601627.html", "text": "/КРОСС/ 36-часов театрален и кино маратон започва от днес в Националната академия за театрално и филмово изкуство. Това е 15-то юбилейно издание на студентската инициатива, като се очакват повече от 4 хиляди посетители, пред \"Хоризонт\" Боян Арсов - председател на студентския съвет в НАТФИЗ.„Програмата е много богата, включва представления, които така или иначе са част от театралния афиш в Театър НАТФИЗ, но и много открити часове, инициативи, направени специално за маратона от различните класове. Има кинопрожекции на колегите от кинофакултета, които представят свои документални, игрални, късометражни филми и няколко анимации също така. Ще има концерти, въобще  много неща, които човек, когато и да мине пред НАТФИЗ, по което и да е време на 13 и 14 април, може да влезе и да попадне в някоя от залите, където нещо се играе или предстои да се играе.\"Входът за всички събития в 36-часовия маратон е свободен, а БНР е медиен партньор. ", "date": "2019.04.13", "title": "В НАТФИЗ започва 36-часов театрален и киномаратон "}
{"url": "http://www.cross.bg/yusein-taiibe-godina-1601623.html", "text": "/КРОСС/ Спортист №1 на България за изминалата година - Тайбе Юсеин, защити европейската си титла в категория до 62 кг. на първенството на Стария континент по борба в Букурещ. На финала тя победи италианката Аурора Кампаня с 4:0, като имаше тотално надмощие над съперничката, която се защитаваше през цялата схватка. Така Тайбе Юсеин е непобедена на голямо първенство от една година. Тя грабна титлата на Стария континент преди година, като също така стъпи и на световния връх.\"Имаше напрежение, отговорността във финала е огромна. Винаги си представям победи по-лесни, но и сега не беше чак толкова трудно. Важното е, че спечелих, всичко се дължи на самоувереност и отлична подготовка\", бяха първите думи на развълнуваната Юсеин. Титлата на Тайбе Юсеин продължи страхотното представяне на българите в Букурещ. Вчера титла спечели Биляна Дудова, а Евелина Николова и Миглена Селишка се окичиха със сребро. ", "date": "2019.04.13", "title": "Страхотна Тайбе Юсеин с нова европейска титла"}
{"url": "http://www.cross.bg/detza-zheleznitza-sudut-1601631.html", "text": "/КРОСС/ Съдът ще гледа мярката за неотклонение на жената, която е собственик на ротвейлерите, нападнали три деца и техния дядо в Железница. Тя беше задържана заедно със сина си, който впоследствие беше освободен. Той е на 17 години и ще е у дома под надзора на детска педагогическа стая.Семейството живее в квартал \"Симеоново\", на 14 километра от село Железница, където кучетата се разхождали безпризорни. Нападнатите деца бяха настанени в \"Пирогов\" с множество травми. Състоянието им е стабилно. Ако вината на задържаната за инцидента бъде доказана, стопанката на кучето може да получи до 3 години затвор.", "date": "2019.04.13", "title": "Съдът ще гледа мярката на собственичката на ротвейлерите, нападнали три деца"}
{"url": "http://www.cross.bg/makedonskiya-davidovski-parlament-1601632.html", "text": "/КРОСС/ Издирваният от Интерпол за погрома на македонския парламент Деян Давидовски бе арестуван в Стокхолм. Той е пристигнал на летището в шведската столица с полет от София.При погрома на македонския парламент на 27 април 2017 г. бяха ранени над сто души, включително депутати и журналисти. Сред пребитите бе и сегашният премиер Зоран Заев. Давидовски бе част от групата маскирани лица, които пребиваха присъстващите в парламента по време на \"Кървавия четвъртък\". Срещу него има повдигнато обвинение за извършването на тежко престъпления. Бившият вътрешен министър Митко Чавков получи 18 години затвор.От Прокуратурата в Скопие потвърдиха за ареста на Давидовски и поясниха, че се изготвя необходимата документация за неговото екстрадиране. ", "date": "2019.04.13", "title": " Арестуваха в Швеция издирван от Интерпол за погрома на македонския парламент през 2017 г."}
{"url": "http://www.cross.bg/otvorenite-kozlodyii-vrati-1601633.html", "text": "/КРОСС/ Ден на отворените врати в АЕЦ „Козлодуй\". Посетителите ще могат да видят хиляда мегаватовите 5-ти и 6-ти блок, но само ако са се записали предварително.Обиколките ще започнат от Информационния център, който се намира на площадката на ядрената централа, ще продължат през командната и машинната зала, а водачи ще бъдат експерти на АЕЦ „Козлодуй\". Всичко това, разбира се, ще се случва при сериозни мерки за безопасност. Електроцентралата е сред най-охраняваните обекти у нас заради значението й за националната сигурност на страната. ", "date": "2019.04.13", "title": "Ден на отворените врати в АЕЦ „Козлодуй”"}
{"url": "http://www.cross.bg/tema-izdanie-subotnoto-1601618.html", "text": "/КРОСС/ Тема:  Етническо напрежение преди избори - коментар на Румен Петков, лидер на АБВТема:  България в корупционната спирала и вълната от оставки - анализ на проф. Николай Радулов и Тихомир БезловТема:  Отоневрологът проф. Огнян Колев в съботното утроТема:  Звездите на българското кино - актрисата Анета СотироваТема:  Ориенталски прочит: турската сензация \"Долапдере\" за музикалните си експериментиТема:  Естрадни спомени с Христо КидиковТема:  На живо: пролетен празник във Варна-Тема: След сблъсъците - докога ще продължи напрежението в Габрово?Тема: От Лондон до Стара Загора. Как българка и англичанин създават първите у нас курсове за домашна бира? История на Галя Щърбева.Тема: Пътуването, наречено театър. Очаквайте Мариус Куркински. ", "date": "2019.04.13", "title": "Теми и гости в сутрешните блокове на телевизиите"}
{"url": "http://www.cross.bg/voiina-vtora-svetovna-1601617.html", "text": "/КРОСС/  1059 г. - Римският папа Николай II издава декрет, според който занапред само кардинали ще имат право да участват в избора на папи.1204 г. - Кръстоносците от Четвъртия кръстоносен поход превземат и разграбват Константинопол, като убиват и над 2000 православни християни.1598 г. - Френският крал Анри IV подписва Нантския едикт, с който гарантира свобода на вероизповеданието за френските хугеноти.1771 г. - Екатерина II заповядва да започнат тайни медицински експерименти с безнадеждно болни от чума с цел откриване на лечение.1814 г. - Немският математик Карл Вите получава докторска степен на 12-годишна възраст.1829 г. - Английският парламент гарантира свобода на вероизповеданието за католиците.1835 г. - В Търново са обесени водачите на Велчовата завера.1848 г. - Сицилия обявява независимост от Неапол и става самостоятелно кралство.1849 г. - Унгария е обявена за република.1871 г. - Двете епархии - Варненска и Преславска са обединени във Варненска и Великопреславска епархия.1886 г. - Учреден е почетен знак Червен кръст по предложение на Настоятелството на дружество „Червен кръст\".1919 г. - Провъзгласена е Баварска съветска република, разгромена от войските на правителството на Германия през май същата година.1924 г. - Основан е ФК АЕК Атина.1925 г. - Извършен е опит за атентат срещу цар Борис ІІІ при прохода Арабаконак1934 г. - Извършен е последният полет за спасяване на оцелелите от кораба Челюскин.1940 г. - Катинското клане: Органите на НКВД (СССР) избиват над 4000 полски офицери.1941 г. - Втора световна война: Британската авиация извършва първа бомбардировка на София, която е без жертви.1941 г. - Втора световна война: В Москва е подписан съветско-японският пакт за неутралитет, денонсиран от правителството на СССР на 5 април 1945 г.1941 г. - Втора световна война: В хода на операция Ауфмарш 25, 11-та танкова дивизия на Вермахта под командването на Евалд фон Клайст влиза на парад в Белград, като кметът на града му е предал ключовете символично още предния ден вечерта.1945 г. - Втора световна война: Виена е освободена от хитлеристка окупация от Червената армия и войски на новите съюзници.1945 г. - Министерският съвет приема наредба-закон за ТКЗС.1960 г. - В алжирската част на Сахара Франция извършва първото изпитание на атомна бомба.1962 г. - В София се провежда Първи международен турнир по свободна борба Дан Колов, който става традиционен.1963 г. - Сидни Поатие става първият афроамериканец, който спечелва Оскар.1967 г. - Rolling Stones изнасят първия си концерт зад Желязната завеса - във Варшава.1970 г. - На борда на американски космически кораб Аполо 13, докато лети към Луната, експлодира кислороден резервоар, което поставя екипажа в голяма опасност и предизвиква огромна повреда в кораба.1987 г. - Португалия и Китай постигат съгласие Макао да бъде върнат под китайска администрация през 1999 г.1990 г. - СССР признава за първи път отговорността си за убийството на хиляди полски офицери при Катин през 1940 г.1997 г. - Стадион Лазур (тогава като стадион „Нефтохимик\") е официално открит след реконструкция с мача Нефтохимик - Левски (5:1).2001 г. - В Египет са открити 20 позлатени мумии.2005 г. - Европейският парламент гласува с мнозинство в подкрепа на подписването на Договора за присъединяване на България и Румъния към Европейския съюз, който влиза в сила от 1 януари 2007 година.2009 г. - Американският рапър Ice Cube изнася концерт в з. „Универсиада\"", "date": "2019.04.13", "title": "13 април в историята"}
{"url": "http://www.cross.bg/iskash-po-shtastliv-budesh-1601615.html", "text": "/КРОСС/ . Ако искаш да бъдеш по-щастлив, ако искаш да живееш по-пълноценно, няма нужда да променяш света. Той и бездруго е прекрасен. Трябва само да промениш себе си.Аристотел ", "date": "2019.04.13", "title": "Ако искаш да бъдеш по-щастлив,"}
{"url": "http://www.cross.bg/ikona-bogoroditza-yabulka-1601616.html", "text": "/КРОСС/  Чудотворната икона на Пресвета Богородица, наречена „Златна ябълка\", се намира в храм „Св. Успение Богородично\" в гр. Асеновград, кв.\"Горно воден\". Нарисувана е с темперни бои върху дъска от неизвестен художник през 16в. Почитана е много сред вярващите и най-вече от бездетните съпрузи. Чудото извършено от Божията майка е описано от Ананий Клинис, тогавашен игумен в манастира „Св. Кирик и Юлита\". Ето какво пише за него в един синаксар (съкратено изложение на жития на светци или на празници): петата събота на Великия пост, православните отдават акатистна похвала на Пресветата, Пречиста, Преблагословена, Владичица наша Богородица и Присно Дева Мария, възпоменание на светата чудотворна икона на Пресветата Богородица, наречена „Благодатна\", която се намира в свещения стар храм в с. Воден. Чрез тая свята и чудотворна икона Пресветата Майка, изпросвайки от Христа, ни дарява безбройни, благодатни изцеления на телесни и душевни недъзи. Възпоминание на чудото с неплодната жена, която като беше закъсняла поради дългия път за празника на Благодатната Богородица Дева Мария не можа да получи благословен хляб и като счете това за лош знак, ридаеше и се окайваше за своята неплодност. Йереят, като чу плача и риданията на жената много се натъжи и като не намери и троха, останала от благословения хляб, разбирайки причината за мъката на жената, смут обхвана душата му. И видя старецът една ябълка, оставена в дар пред светата, чудотворна икона „Благодатна Богородица Дева\", взе я и я даде на жената като благословение, а тя като прие ябълката с гореща вяра се успокои. И не след много време жената се оказа трудна. Като се роди рожбата й, от вяра и благодарност към Божията Майка, тя употреби много средства и богато украси светата икона, като даде да изковат една златна ябълка и я дари за спомен на Великата благодат. Поменете ме всички, които четете и слушате този синаксар, като кажете за мене грешния Ананий Клинис, Бог да го прости и помилва\". Чудото описано в синаксара е станало в петата събота от Великия пост през 1765г., след прочитане на целия Богородичен канон и акатист на вечернята в петък. Оттогава до днес съществува традиция чудотворната икона на Пресвета Богородица да се обкичва с венци от ябълки, като се започва от първия петък на поста, когато се чете първата статия на Богородичния акатист. Там те престояват пет седмици и на празника се раздават на безплодни жени. Също така се изработва специален колан от три бели конеца, който жените носят докато не заченат и не родят. Преданието разказва, че през 1818г. бездетна жена нощувала в храма и Божията майка й се явила на сън. Поръчала й на разсъмване да излезе пред храмовата порта, където ще я чака жена с три макари. Да обиколи храма и с конците да изплете коланче, което да носи на кръста си докато роди. Многобройни са чудесата извършени от Света Богородица пред Нейната икона „Златна ябълка\". Някои са описани в поименници, които се пазят в местния музей, а други са запазени чрез преданията. Местните хора разказват, че през 1934 г. сестрата на цар Борис ІІІ княгиня Евдокия преспала в църквата и оздравяла от болест, която я измъчвала от дълго време. В знак на благодарност монархът подарил на храма мрамор, с който е облицован подът и златно енголпие на чудотворната икона.", "date": "2019.04.13", "title": "Акатистова събота Чудотворна икона \"Златна ябълка\""}
{"url": "http://www.cross.bg/bivsh-predsedatel-dimitrov-1601619.html", "text": "/КРОСС/  Велизар Димитров - футболистДимана Ранкова - бивш заместник-председател на КФНМария Стефанова - журналист, бивш председател на СЕММартин Димитров - политик, бивш председател на СДСВаня Василева - банкерДимо Николов - управител на „Мото-Пфое\"", "date": "2019.04.13", "title": "Рождениците на 13 април "}
{"url": "http://www.cross.bg/makedoniya-severna-gurtziya-1601642.html", "text": "/КРОСС/  „Заедно с моя колега, Зоран Заев, успяхме да решим проблема с името между Гърция и Северна Македония, което е особено важно за Балканския регион\". Това обяви гръцкият премиер Алексис Ципрас в Дубровник по време на речта си на конференцията по инициативата „16 + 1\". „Мисля, че това е много критичен момент за световното и регионалното развитие и трябва да загърбим кризата и да изградим нови основи за подкрепа на нашето регионално и глобално сътрудничество. Това, което се опитваме да постигнем е да се справим с предизвикателствата и споровете в нашия регион. По-специално, наскоро заедно с моя колега Зоран Заев успяхме да решим въпроса с името между Гърция и Северна Македония, нещо, което е особено важно за балканския регион\", каза Алексис Ципрас в обръщението си на конференцията и спомена \"гръцките инициативи за привличане на инвестиции в региона\", като например китайската инвестиция \"Коско\" в Пирея и сътрудничеството по инициативата „Един пояс, един път\".Според гръцката информационна агенция АНА-МПА, в кулоарите на конференцията се е провела среща между премиерите на Северна Македония, Гърция и Хърватия, на която бе обсъдено сътрудничеството между трите страни.Според дипломатически източници хърватският министър-председател е поздравил Гърция и Северна Македония за Договора от Преспа. В този контекст Гърция и Хърватия оказаха съдействие при започването на процеса на присъединяване на Северна Македония в ЕС, припомня АНА-МПА.Гърция тази година участва за първи път в инициативата „16 + 1\". Причината за отсъствието й от форума до момента се дължи на факта, че Китай и другите участващи страни са признали Република Северна Македония под предишното й конституционно име. ", "date": "2019.04.13", "title": "Ципрас: Споразумението между Гърция и Северна Македония е решаващо за региона"}
{"url": "http://www.cross.bg/borisov-vlast-tzvetanov-1601638.html", "text": "/КРОСС/ Не вярвам на \"спонтанни протести\", в които участват десетки хора с качулки, а някои с маски и въоръжени с бомбички. Редовните бойни групи от футболни хулигани бяха активирани в Габрово, за да представят справедливия обществен протест срещу бездействието на МВР при циганското насилие като народен бунт. Тези групи услужливо се появяват последните десетина години, когато на олигарсите замирише на власт. Употребата им е многостранна. Виждали сме ги в София преди първата оставка на Борисов, когато скандираха: \"Бойко - курво!\". Виждали сме ги във Войводиново и Катуница, където светкавично и организирано се появиха. Виждали сме ги обаче и на протестите в защита на Пирин, където едрите момчета с голите глави се мотаеха на групи около протестиращите и се опитваха да ги респектират и плашат. Тогава, тъй като и аз протестирах в София, ги снимах за спомен заедно с организатора им - прошарен мъж на средна възраст. Същият модел младежи държаха агнешки главички с маски на лицата пред ВСС, \"протестирайки\" срещу Лозан Панов.Общото в действията на тези групи е, че те се появяват в моменти на смут и обществено недоволство в обществото с цел да предизвикат още по-голям смут, суматоха и хаос. Те се активират през тарторите на футболните агитки и винаги се появяват, плашат или безчинстват с цел. Целите им се залагат от конкретните интереси на олигархията, която периодично сменя любимците си. Когато настоящият властови фаворит престане да им е полезен, тогава се активират агитките, за да предизвикат със съучастието на медиите \"революционна\" ситуация, която да доведе до смяната му.Задкулисната власт разчита на отделни, понякога случайни събития като габровския случай на циганско насилие, за да отприщи общественото недоволство. В момента активизирането на червената социология в комбинация с подозрителното утихване на ДПС на политическия фронт ме навежда на мисълта, че групичката с общи интереси на Пеевски и Доган е решила да се възползва от ситуацията, да разклати сериозно властта на Борисов и да го смени. Тази групичка напоследък работеше в удивителен синхрон с Цветанов и с колаборацията си с него в парламента трайно го легитимира като негласен лидер на мнозинството.Отстраняването на Цветанов променя статуквото и ги кара да търсят начини да отслабят или дори отстранят формалния му шеф. Габровските \"народни бунтове\" имат двояка цел. На първо място, те отклоняват вниманието от апартаментния скандал и главния му причинител. На второ - разклащат властта на Борисов. Евентуалното отстраняване на Борисов и правителството му ще върне Цветанов в играта, защото политиката ще се осъществява не през парламента, а през ГЕРБ. Както всички знаем, дясната му ръка има огромно влияние и власт в партията чрез гъстата мрежа от свои приближени в структурите и местната власт.При оставка на правителството хората на Цветанов по кметства и общински съвети остават единствен финансов източник за ГЕРБ на местните избори и той ще си прибере бързо и прагматично партията без усилия. Вероятно това е конкретната цел на политико-икономическия кръг Доган-Пеевски, а може би и още няколко олигарси с многостранни интереси като пристанищен бизнес, банкиране, медии, хазарт и футбол, ситуативно привлечени в компанията с цел запазване и увеличаване на получените при управлението на Борисов монополни икономически предимства. Червените и оперетните им \"опозиционни\" усилия са само необходим миманс за действителната и задкулисна битка за властта.\"Хората в сянката\" нямат нищо против Борисов и Нинова да водят предизборните си битки и взаимно да се дискредитират, заплашват и обиждат, стига да се подготви плавно почвата за замяната им с новите удобни \"лидери\". При червените има цял списък мераклии за поста на Нинова, но Гергов винаги е налице да менажира преговорите и процеса на \"оздравителни промени\" в партията. При управляващата партия претендентът е един и той, работейки за избори и структури, работи за себе си и тези зад него. Дали Борисов вижда това? Вероятно да, но дългото и относително комфортно пребиваване във властта го е накарало да позабрави как и с чия помощ влезе в нея, как я получи цялата и в чия полза я упражнява вече десет години.Сега му припомнят това. Убеден в харизмата си и \"правейки политика\" на международната сцена, Борисов допусна да се изградят мрежите на взаимни зависимости, които донесоха обогатяване не само на него и личния му кръг, но и обогатяване и сила на апарат, който вече не може да контролира. Начело на този апарат е бившата му дясна ръка, която може да се превърне в негов наследник в партията. Парадоксално, но Борисов може да излезе от тази ситуация само с продължаването и пълното изконсумиране на апартаментния скандал и използване на инерцията му за окончателно отстраняване на реалния съперник за поста му!Битката е тежка, задкулисна и с използване на всички явни и неявни ресурси и съюзници! ", "date": "2019.04.13", "title": "Битката за власт е тежка и задкулисна"}
{"url": "http://www.cross.bg/valezhi-ochakvat-rekite-1601630.html", "text": "/КРОСС/ Очакват се нови валежи през следващите часове. Значителни количества дъжд. Затова и нивата на реките са под специално наблюдение.Специалистите казват, че риск от вдигане на нивата има най-вече за реките Янтра, Росица, Тунджа, Струма и Места. Най-пълноводни се очаква те да бъдат днес и през следващата нощ. Има опасност и от активизиране на свлачища в районите с обилни валежи.", "date": "2019.04.13", "title": "Очакват се интензивни валежи от дъжд"}
